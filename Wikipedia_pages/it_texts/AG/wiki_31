{"id": "555920", "revid": "1442080", "url": "https://it.wikipedia.org/wiki?curid=555920", "title": "Sonar", "text": "Il sonar (termine che nasce come acronimo dell'espressione inglese \"sound navigation and ranging\") \u00e8 una tecnica che utilizza la propagazione del suono sott'acqua per la navigazione, comunicazione o per rilevare la presenza e la posizione di navi o sottomarini. Si distinguono \"sonar attivi\" e \"sonar passivi\".\nIl sonar dei sottomarini \u00e8 inoltre strumento indispensabile nelle fasi di emersione dei battelli.\nIl sottomarino che deve riemergere utilizza il sonar per controllare che nell'arco dell'orizzonte non ci siano ostacoli che possano pregiudicare la sicurezza di manovra\nStoria del SONAR.\nVenne inventato da Paul Langevin nel 1917 . La marina inglese e quella tedesca considerarono il sottomarino, nel periodo tra le due guerre, un'arma superata soprattutto dopo l'avvento del dispositivo di rilevazione acustica detto \"ASDIC\" (\"Anti-Submarine Detection Investigation Committee\"), noto oggi come \"sonar\"; furono i britannici i primi a sviluppare una tecnologia che permettesse di rilevare un oggetto attraverso il suono e la scoperta del propagarsi delle onde sonore in acqua non era avvenuta durante la prima guerra mondiale e, per il rilevamento dei sommergibili, erano utilizzati dei semplici idrofoni).\nIl sistema ASDIC era composto da un trasduttore, contenuto in una cupola sotto la nave, che inviava onde acustiche che tornavano all'origine se riflesse da un oggetto sommerso, posto ad una distanza massima di circa 2700 m. La cupola poteva essere fissa, come nell'apparato \"Type 123\" installato sulle corvette della classe \"Flower\" o retrattile come in alcune navi, quali il cacciatorpediniere HMS \"Campbeltown\", dotato di un ASDIC \"Type 124\". Dall'eco veniva ricavata la direzione e la distanza dell'oggetto ma falsi segnali potevano essere generati dalle differenze di temperatura dell'acqua, correnti, banchi di pesci (strato riflettente profondo), ed inoltre l'ASDIC era efficace solo a velocit\u00e0 inferiori ai 15 nodi (28\u00a0km/h), poich\u00e9 a velocit\u00e0 superiori il rumore della nave avrebbe coperto gli echi; un ulteriore limite era rappresentato dal brandeggio del trasduttore, solo in senso orizzontale, con la conseguenza che il contatto veniva perso quando il bersaglio passava sotto la nave cacciatrice.\nLa procedura di utilizzo consisteva nell'uso dell'ASDIC in un arco da un lato all'altro della nave, fermando il trasduttore a distanze di pochi gradi per inviare un segnale, e le ricerche in gruppi di navi prevedevano l'allineamento delle navi a distanza compresa tra il miglio ed il miglio e mezzo; se veniva captata un'eco identificabile come sottomarino la nave avrebbe puntato verso il bersaglio e si sarebbe avvicinata a media velocit\u00e0 fino a trovarsi ad una distanza inferiore alle 1000 yard (910 m) e, nel frattempo, tramite il plotter veniva tracciata la direzione e la distanza, in modo da ricavare la rotta del sottomarino e la sua velocit\u00e0. L'attacco veniva portato passando davanti al sottomarino per scaricare le bombe di profondit\u00e0, lanciandole ad intervalli, seguendo uno schema tale da intrappolare il sottomarino. Per essere efficaci tuttavia, le bombe dovevano esplodere ad una distanza inferiore ai 6 metri e i primi sistemi ASDIC non erano in grado di determinare la profondit\u00e0 con sufficiente precisione; per questo motivo lo schema di sganciamento delle bombe prevedeva anche l'esplosione delle stesse a diverse profondit\u00e0.\nIl sistema ASDIC soffriva di alcuni limiti: gli U-Boot potevano scendere a profondit\u00e0 maggiori rispetto a quelli britannici e statunitensi, oltre i 700\u00a0ft, pari a 210 m, oltre le capacit\u00e0 delle bombe di profondit\u00e0 britanniche, che potevano raggiungere i 350\u00a0ft, circa 100\u00a0m, e l'esplosione di una bomba di profondit\u00e0 disturbava l'acqua, rendendo molto difficile la riacquisizione del contatto nemico se falliva il primo attacco; \u00e8 da rilevare inoltre che il sistema non godeva della fiducia delle marine alleate e la \"Royal Navy\" inizi\u00f2 la guerra con un numero insufficiente di cacciatorpediniere e di ufficiali esperti in armi antisommergibile. La situazione nel comando costiero della \"Royal Air Force\" era ancora pi\u00f9 grave, poich\u00e9 gli aerei da ricognizione non possedevano adeguata autonomia per il pattugliamento e non erano ancora state valutate le conseguenze che la scoperta del radar avrebbe avuto nella guerra sul mare.\nAnche altre marine iniziarono a sperimentare i primi modelli di ASDIC quando alcune unit\u00e0, corvette ma anche pescherecci armati, vennero equipaggiati con personale non inglese, o apparati vennero installati su navi alleate, come il cacciatorpediniere olandese \"Isaac Sweers\".\nIn Italia lo studio e la costruzione dei sonar riprende dopo la seconda guerra mondiale nel 1951.\nI primi sonar italiani per sottomarini, costruiti tra il 1960 e 1970, erano identificati con le sigle: IP64 e IPD70S.\nLocalizzazione sonar.\nLa localizzazione sonar \u00e8 una tecnica utilizzata per stabilire con precisione la posizione degli oggetti in mare, sia che si trovino in superficie che sotto di questa. Tra le sue applicazioni principali troviamo il suo impiego per usi militari, nei sistemi di rilevamento sonar installati a bordo di semoventi navali.\nUn semovente navale da localizzare \u00e8 indicato con la dizione Bersaglio.\nGeometrie di localizzazione:\nTra le innumerevoli geometrie di localizzazione d'interesse quelle relative ai sottomarini:\nLa localizzazione dei bersagli gioca un ruolo fondamentale nella navigazione in immersione di un sottomarino, sia che la navigazione avvenga per scopi di dislocamento, sia che avvenga per scopi di sorveglianza o attacco.\nLa posizione di un sottomarino nello spazio subacqueo pu\u00f2 presentarsi nei pi\u00f9 svariati aspetti, ad esempio un\u2019ipotetica situazione pu\u00f2 vedere un sottomarino come localizzatore e altri tre natanti a distanza come bersagli.\nSe due dei tre bersagli sono considerati attivi il rumore da loro emesso s'irradia con onde acustiche, sotto forma di archi di cerchio, che si allontanano da essi verso il sottomarino; se il terzo bersaglio \u00e8 passivo non irradia rumore.\nSe il sottomarino, per non farsi scoprire, impiega nella ricerca la sola componente passiva, localizza soltanto i due bersagli citati e non rileva la presenza del terzo.\nLa situazione pu\u00f2 essere modificata per necessit\u00e0 operative qualora il sottomarino debba localizzare tutti i possibili bersagli presenti nella zona, siano questi attivi o passivi.\nIn questo caso il sottomarino impiega nella ricerca la componente attiva anche se ci\u00f2 denuncia la sua presenza.\nGli impulsi di energia acustica emessi dal sonar del sottomarino per produrre gli echi si propagano in mare con onde acustiche circolari di notevole intensit\u00e0 che si allontanano da esso, l'ampiezza degli echi di ritorno sono onde acustiche circolari a bassa intensit\u00e0 che si staccano dai bersagli.\nIn entrambe le situazioni il sottomarino rileva con notevole precisione la posizione dei bersagli scoperti, localizzandoli angolarmente, sia nel piano orizzontale, sia in quello verticale e misurandone la distanza.\nL\u2019importanza dei rilievi \u00e8 fondamentale per il sottomarino dato che rappresentano l\u2019unico mezzo con il quale esso pu\u00f2 spostarsi agevolmente nello spazio subacqueo senza correre il rischio di urtare altri corpi immersi sia immobili che in navigazione; inoltre la localizzazione rende possibile al sottomarino l'emersione senza il pericolo di trovarsi sulla traiettoria o, quanto peggio, sulla chiglia di una nave.\nDal punto di vista tattico la localizzazione sonar costituisce un supporto importantissimo, tanto nelle operazioni di controllo dei mari nazionali, quanto nelle operazioni di difesa-offesa.\nIl sonar associa la funzione di localizzazione con la funzione di identificazione dei bersagli.\nL\u2019identificazione stabilisce caratteristiche pi\u00f9 salienti dei bersagli, quali ad esempio la lunghezza, la velocit\u00e0, il tipo di propulsione ed altri elementi che permettono di conoscere la classe della nave o del sottomarino oggetto della localizzazione.\nCaratteristiche dei bersagli.\nI bersagli, nel processo di localizzazione, possono essere indifferentemente: navi, sottomarini, siluri in corsa, sopraelevazioni del fondo marino, isole, coste e si possono dividere in due classi:\nNella prima classe si possono collocare: navi alla fonda, sommergibili naviganti in assetto particolarmente silenzioso, isole e coste.\nNella seconda classe si possono collocare: navi in movimento, navi ferme con macchinari in moto, sottomarini in normale navigazione, siluri ecc.\nIl sonar localizza e identifica i bersagli in due modi differenti in dipendenza dell\u2019appartenenza di questi ad una classe o all'altra; per la localizzazione e la identificazione dei bersagli passivi esso utilizza energia acustica propria, in modo da provocare una riflessione parziale di questa da parte del bersaglio, che cos\u00ec viene rivelato (metodo dell'eco). In questo tipo di impiego il sonar utilizza la sua componente attiva.\nPer la localizzazione e l\u2019identificazione dei bersagli attivi esso utilizza il rumore irradiato naturalmente da questi, nel far ci\u00f2 adopera la sua componente passiva..\nIl sonar non pu\u00f2 operare contemporaneamente con la componente attiva e con quella passiva, ma con opportuni accorgimenti pu\u00f2 realizzare una quasi contemporaneit\u00e0 dei due modi operativi.\nUn tempo i sonar installati sulle navi erano prevalentemente orientati al funzionamento attivo, poich\u00e9 i rumori provocati dalle macchine non consentivano che essi potessero captare agevolmente il rumore irradiato naturalmente dai bersagli; oggi il problema citato non si pone dato che le navi moderne sono dotate di sonar a profondit\u00e0 variabile (VDS) indirizzabili a notevole distanza dalla nave.\nIl sonar installato su di un sottomarino \u00e8 prevalentemente orientato al funzionamento passivo per due ragioni fondamentali:\nIl sottomarino impiega la componente attiva del sonar soltanto in casi eccezionali: durante la navigazione, in tempo di pace, se non \u00e8 comandato ad effettuare opera di sorveglianza dello spazio subacqueo e durante le fasi critiche di attacco al bersaglio nemico, quando ormai \u00e8 indispensabile correre il rischio.\nLocalizzazione e visualizzazione dei bersagli.\nI bersagli localizzabili sono visualizzati all'operatore al sonar su di una consolle di presentazione e controllo.\nSe un sottomarino in fase di scoperta si trova in immersione in una zona di mare, tra coste ed isole, nella quale sono presenti due navi in movimento pu\u00f2 esplorare l'ambiente nell'intento di localizzare tanto i bersagli fissi quanto in movimento.\nDato che tutti i rilievi angolari del sonar sono effettuati facendo riferimento al sottomarino, esso diventa il centro della geometria della zona.\nTracciato un cerchio ideale facendo centro sul sottomarino, tutto ci\u00f2 che in esso \u00e8 compreso sar\u00e0 visualizzato sullo schermo circolare di presentazione con riferimento al punto centrale.\nNello schermo del sonar compaiono tracce diverse in dipendenza del suo modo operativo. Se si lavora in attivo gli echi di tutti i bersagli compaiono sullo schermo sotto forma di piccoli segmenti luminosi che delineano la topografia della zona circostante il battello, questo compare come un punto luminoso al centro.\nUn raggio luminoso \u00e8 fatto ruotare dall'operatore per collimare i bersagli che, grazie ad un particolare sistema di elaborazione del sonar, sono visibili sui formula_1\u00b0 dell'orizzonte.\nSe il sonar lavora in passivo, i rumori irradiati dai bersagli compaiono sullo schermo sotto forma di tracce radiali che indicano la direzione di provenienza del suono rispetto al battello che compare come un punto luminoso al centro.\nAnche in questo caso \u00e8 presente l\u2019indice luminoso per collimare i bersagli.\nLocalizzazione di un bersaglio attivo.\nLa localizzazione di un bersaglio attivo implica la misura, con buona precisione, della sua distanza e della sua posizione angolare rispetto al nord.\nIn condizioni favorevoli la capacit\u00e0 di scoperta di un sonar in funzionamento passivo si pu\u00f2 stimare tra i quaranta e gli ottanta chilometri. \nA grandi distanze si procede alla scoperta di un bersaglio e non alla sua localizzazione perch\u00e9 in questi casi \u00e8 difficile una misura accurata della posizione angolare del bersaglio nel piano orizzontale, e impossibile la misura nel piano verticale.\nNella geometria di scoperta di un bersaglio in una sezione orizzontale dello spazio subacqueo si consideri il sottomarino durante la fase di rilevamento del bersaglio attivo.\nSe la distanza tra sottomarino e bersaglio \u00e8 di circa formula_2 e l'incertezza nella misura dell\u2019angolo formula_3, entro il quale pu\u00f2 indifferentemente trovarsi la direzione del bersaglio, \u00e8 di formula_4, l'ampiezza dell\u2019arco in ogni parte del quale potrebbe essere indifferentemente posizionato il bersaglio dal calcolo risulterebbe essere dell\u2019ordine di formula_5; in questa situazione l\u2019impiego del sonar potrebbe sembrare inutile viste le incertezze di localizzazione.\nSe la velocit\u00e0 di spostamento di un bersaglio valutata mediamente a formula_6 e che se questo muove verso il sottomarino devono trascorrere almeno formula_7 minuti prima che la distanza si riduca dai formula_8 iniziali a formula_9, si intuisce che in questo sensibile intervallo di tempo la situazione si evolve.\nA mano a mano che il bersaglio si avvicina, l\u2019arco d'incertezza diventa sempre pi\u00f9 piccolo, sia perch\u00e9 la distanza decresce, sia perch\u00e9 si riduce l\u2019errore nella misura di formula_3 ed il sonar stabilisce con molta precisione la posizione del bersaglio.\nLa scoperta di bersagli molto lontani, anche con sensibili incertezze nella loro localizzazione, rappresenta pertanto un elemento di primaria importanza per la sicurezza e l\u2019operativit\u00e0 del battello.\nRicezione dei rumori emessi dai bersagli.\nI rumori, irradiati dalle unit\u00e0 in navigazione, si propagano in mare e le onde acustiche colpiscono i sensori della base idrofonica, questi, eccitati meccanicamente, generano delle deboli tensioni elettriche che sono proporzionali all'eccitazione meccanica ricevuta.\nIl cofano di amplificazione ed elaborazione riceve dagli elementi della base idrofonica le deboli tensioni elettriche prodotte, genericamente dette segnali idrofonici, e ne amplifica il livello in modo da renderle idonee per la successiva fase di trattamento.\nI segnali idrofonici amplificati sono applicati al gruppo di elaborazione, questo estrae tutte le informazioni contenute in essi per fornirle al sistema di presentazione.\nIl complesso di presentazione e controllo consente all'operatore del sonar di eseguire le azioni di localizzazione e di classificazione dei bersagli. Egli pu\u00f2 vedere, su di uno schermo simile a quello televisivo, la rappresentazione topografica dello scenario subacqueo, nella quale si evidenziano, con strisce o archi luminosi, le posizioni dei bersagli.\nAgendo sugli appositi comandi l\u2019operatore pu\u00f2 collimare una marca luminosa sulle tracce dei bersagli ottenendo, su appositi indicatori numerici, i dati che consentono la localizzazione.\nLocalizzazione con il metodo dell'eco.\nIl cofano trasmettitore \u00e8 impiegato per la generazione dell'energia necessaria per la localizzazione dei bersagli che, non emettendo rumore, devono essere scoperti con il metodo dell\u2019eco . Il trasmettitore produce impulsi di energia elettrica che vengono applicati alla base di emettitori elettroacustici.\nLa base di emettitori \u00e8 collocata all'esterno del battello, viene impiegata soltanto dopo l'immersione del sottomarino.\nGli impulsi di energia elettrica applicati agli emettitori acustici provocano la vibrazione di questi e la conseguente eccitazione delle particelle d\u2019acqua circostanti. Si ha in questo modo la produzione di onde acustiche che si propagano in mare fino a colpire il bersaglio, questo riflette parte dell\u2019energia acustica che lo ha colpito verso l\u2019origine, dove viene captata e convertita in segnali elettrici dalla base ricevente.\nIl sonar sinteticamente descritto rappresenta una configurazione delle pi\u00f9 semplici impiegate un tempo a bordo dei sottomarini; i sonar di produzione recente, pi\u00f9 sofisticati, sono costituiti con strutture simili a quella descritta, perch\u00e9 il loro funzionamento segue gli stessi principi fisici a cui si ispirano tutti i sistemi di localizzazione subacquea.\nCategorie funzionali.\nIl sonar si suddivide in due categorie funzionali:\nCon il primo si localizzano i semoventi navali che nelle loro attivit\u00e0 generano rumore in mare.\nCon il secondo si localizzano semoventi navali, od altri ostacoli, tramite l'emissione d'impulsi acustici e conseguenti echi generati dai bersagli.\n\"Sonar passivo\".\nIl sonar passivo \u00e8 un localizzatore subacqueo che esegue la scoperta dei bersagli rivelando il loro rumore irradiato in mare.\nCaratteristiche dei bersagli rilevate in passivo..\nCaratteristiche dei bersagli dedotte dal localizzatore passivo:\nSequenza operativa in passivo.\nLa sequenza operativa del sonar passivo raccoglie tute le funzioni e/o gli eventi che si sviluppano nel localizzatore ed in mare dall'inizio dell'attivit\u00e0 di ricerca dei bersagli alla scoperta e visualizzazione delle loro tracce:\nSistema di ricezione segnali.\nIl sistema d\u00ec ricezione dei segnali acustici di un sonar passivo \u00e8, a grandi linee, costituito da un gruppo di basi idrofoniche e da una complessa struttura di elaborazione dati che ne riceve i segnali elettrici.\nLe basi idrofoniche possono essere di tipo circolare o conforme, quest'ultima \u00e8 collocata lungo il profilo di prua del sottomarino.\nHanno il compito di trasdurre le pressioni acustiche generate dai bersagli in deboli tensioni elettriche da inviare al sistema ricevente del sonar passivo\nCofano elaborazione dati.\nIl cofano di elaborazione dati \u00e8 composto dalle sezioni funzionali:\nElaborazione segnali dei bersagli.\nL'elaborazione dei segnali acustici dovuti ai bersagli \u00e8 affidata ad un complesso sistema di rivelazione dati governato ed interfacciato con la consolle di comando e controllo.\nFunzioni esplicate dalla consolle:\nCondizioni ambientali.\nIl funzionamento del localizzatore \u00e8 subordinato alle condizioni ambientali riscontrabili in mare; per la conoscenza dell'ambiente nei momenti operativi sono utilizzate diverse procedure e valutazioni, tra queste il tracciamento raggi acustici,\nDall'andamento delle traiettorie dei raggi acustici in mare, legate alle variazioni delle temperature dell'acqua, dipendono le capacit\u00e0 di scoperta dei sonar passivi.\nCome attivit\u00e0 propedeutica alla scoperta dei bersagli con il sonar passivo \u00e8 necessario il computo ed il tracciamento grafico delle traiettorie dei raggi acustici in mare per individuarne le zone d'ombra.\nLe diverse situazioni che si possono verificare a seguito dei molteplici andamenti delle traiettorie dei raggi acustici si estendono dall'impossibilit\u00e0 di qualsiasi rilevamento sonar, nelle zone d'ombra, alle capacit\u00e0 di scoperta dei bersagli a distanze eccezionali nei casi di canalizzazione del suono.\nCalcolo portate di scoperta.\nIl calcolo delle portate di scoperta \u00e8 un dato indicativo delle probabili distanze coperte dal localizzatore passivo.\nIl computo dipende da diverse variabili, sia caratteristiche fisiche del sonar, sia rilevate o desunte al momento come, ad esempio, il rumore del mare.\nComputo livelli acustici in gioco.\nIl livello dei segnali acustici formula_11, espressi in decibel, ricevuti dalle basi idrofoniche \u00e8 dipendente dall'intensit\u00e0 del rumore emesso dal bersaglio e dalla sua distanza dal sonar; un valore d'esempio, tra gli innumerevoli possibili:\nformula_15 \nValutazione rumore del mare.\nIl rumore del mare \u00e8 il fenomeno fisico pi\u00f9 penalizzante nelle azioni di scoperta dei bersagli con il sonar passivo.\nLe curve relative al rumore del mare,\nindicano come varia la pressione acustica generata dal moto ondoso del mare in funzione dei due parametri fondamentali che caratterizzano la fisica del fenomeno:\nLa portata funzione del rumore.\nLa portata di scoperta di un sonar passivo indica in generale la probabile distanza alla quale questo pu\u00f2 scoprire un bersaglio. La portata di scoperta non \u00e8 un dato certo ma una previsione a carattere probabilistico che dipende dal rumore del mare formula_16 (sigla inglese per Noise Level)\nIl calcolo della portata massima per propagazione sferico-cilindrica per il sonar passivo si ottiene dalla soluzione del seguente sistema di equazioni in formula_17:\nL'espressione logaritmica per il calcolo della portata di scoperta \u00e8 mostrata nel sistema:\nformula_18\nAssunti i valori delle variabili che compaiono nel sistema con dati reali, formula_16 escluso, si calcola la curva che mostra come la portata formula_20 vari da formula_21 a formula_22\n\"Sonar attivo\".\nIl sonar attivo \n\u00e8 un localizzatore subacqueo che esegue la ricerca dei bersagli emettendo impulsi acustici ad alto livello per riceverne, come conseguenza, gli echi.\nCaratteristiche dei bersagli dedotte dal sonar:\nSequenza operativa in attivo.\nLa sequenza operativa raccoglie tute le funzioni e/o gli eventi che si sviluppano nel sonar attivo e in mare dall'inizio dell'attivit\u00e0 di ricerca dei bersagli alla scoperta e visualizzazione delle loro tracce.\nGeneratore di potenza e base acustica.\nIl sistema d\u00ec generazione degli impulsi acustici di un sonar attivo \u00e8, a grandi linee, costituito da un generatore di potenza elettrica e da una base acustica d'emissione.\nIl generatore di potenza di un sonar installato su di un sottomarino \u00e8 in grado di generare impulsi elettrici dell'ordine di decine di migliaia di watt.\nLa forma, la frequenza all'interno degli impulsi e la durata degli stessi possono variare in un'ampia gamma di valori suggeriti dalle condizioni operative al momento della ricerca dei bersagli.\nLa base acustica trasduce gli impulsi elettrici del generatore in impulsi acustici che si propagano in mare, inizialmente come onde sferiche.\nModalit\u00e0 d'emissione e livelli.\nL'emissione degli impulsi del sonar pu\u00f2 essere comandata in modalit\u00e0 panoramica o in modalit\u00e0 direzionale.\nGli impulsi emessi dalla base acustica del sonar hanno, indicativamente, un livello di pressione pari a:\nformula_23\nRicezione echi dei bersagli.\nLa ricezione dei segnali acustici dovuti agli echi dei bersagli, e la loro visualizzazione, \u00e8 affidata a un complesso sistema di elaborazione dati governato e interfacciato con la consolle di comando e controllo.\nLe molteplici funzioni esplicate dalla consolle sono:\nLa riverberazione dopo l'impulso.\nI fenomeni della riverberazione in mare accompagnano le emissioni acustiche del sonar attivo generate per l'illuminazione impulsiva dei bersagli, sono caratterizzati da tre tipi particolari che si manifestano, sia isolatamente, sia contemporaneamente in dipendenza delle caratteristiche dell'ambiente subacqueo.\nTipologie della riverberazione:\nI tre tipi della riverberazione:\nLo svolgersi del fenomeno:\nLo sviluppo del fenomeno della riverberazione \u00e8 descrivibile in tre fasi:\nEco e riverberazione.\nL'eco del bersaglio, in base alla distanza dal sonar pu\u00f2 comparire in mezzo alla riverberazione.\nIn particolari condizioni il rapporto tra eco e riverberazione non consente la rivelazione del bersaglio.\nLivello echi dei bersagli).\nQuando un sonar attivo emette impulsi acustici per la ricerca di bersagli subacquei questi riflettono una porzione dell'energia ricevuta sotto forma di eco.\nIl rapporto fra l'intensit\u00e0 dell'energia riflessa e l'intensit\u00e0 dell'onda incidente viene indicato come forza del bersaglio: TS (abbreviazione inglese per Target Strength); il TS \u00e8 espresso in formula_24 (decibel).\nL'entit\u00e0 del livello dell'eco dipende dalle caratteristiche volumetriche, di forma e di aspetto del bersaglio.\nL'importanza dell'ampiezza del formula_25 nel calcolo delle portata di scoperta di un sonar attivo \u00e8 sensibile.\nIl TS dei sottomarini.\nIl calcolo del formula_25 per corpi aventi strutture\ngeometriche regolari \u00e8 stato sviluppato ed \u00e8 disponibile in apposite tabelle di testi specialistici.\nIL calcolo del formula_25 di strutture irregolari, quali ad esempio un'unit\u00e0 sottomarina dotata di torretta e altro che ne costituiscono l'insieme dello scafo, non \u00e8 fattibile con precisione; la valutazione del formula_25 per dette strutture \u00e8 affidata a rilievi sul campo.\nPortata sonar in funzione del TS.\nLa portata di scoperta di un sonar attivo indica in generale la probabile distanza alla quale questo pu\u00f2 scoprire un bersaglio. La portata di scoperta non \u00e8 un dato certo ma una previsione a carattere probabilistico.\nIl calcolo della portata massima per propagazione sferico-cilindrica per la componente attiva si ottiene dalla soluzione del seguente sistema di equazioni in formula_17:\nformula_30\nAssunti i valori delle variabili che compaiono nel sistema con dati reali, formula_31 escluso, si calcola la curva che mostra come la portata formula_20 vari da formula_33 per formula_34 variabile da formula_35\nValutazioni delle condizioni ambientali.\nTracciamento raggi acustici:\nDall'andamento delle traiettorie dei raggi acustici in mare, legate alle variazioni delle temperature dell'acqua, dipendono le capacit\u00e0 di scoperta dei sonar attivi.\nCome attivit\u00e0 propedeutica alla scoperta dei bersagli con il sonar attivo \u00e8 necessario il computo e il tracciamento grafico delle traiettorie dei raggi acustici in mare per individuarne le zone d'ombra.\nLe diverse situazioni che si possono verificare a seguito dei molteplici andamenti delle traiettorie dei raggi acustici si estendono dall'impossibilit\u00e0 di qualsiasi rilevamento sonar, nelle zone d'ombra, alle capacit\u00e0 di scoperta dei bersagli a distanze eccezionali nei casi di canalizzazione del suono.\nProbabili portate di scoperta:\nIl calcolo delle portate di scoperta \u00e8 un dato indicativo delle probabili distanze coperte dal localizzatore attivo.\nIl computo dipende da diverse variabili sia caratteristiche fisiche del sonar, sia rilevate o desunte al momento come, ad esempio, il rumore del mare.\nPrestazioni.\nLe prestazioni dei sonar si riferiscono alle loro capacit\u00e0 di scoprire i bersagli, fissi od in movimento, in termini di portata di scoperta .\n\"Portata di scoperta in passivo\".\nLa portata di un sonar passivo indica in generale la probabile distanza alla quale un sonar pu\u00f2 scoprire un bersaglio. La portata di scoperta non \u00e8 un dato certo ma una valutazione di carattere probabilistico.\nValidit\u00e0 dei calcoli di portata.\nLe equazioni che regolano la stima della portata hanno valore soltanto se il bersaglio, e/o il sottomarino, non sono in una zona d\u2019ombra.\nCalcolo della portata in passivo.\nIl calcolo \n della portata per propagazione sferica per la componente passiva del sonar si ottiene dalla soluzione del sistema trascendente in formula_17 dove tutte le variabili \nsono espresse in decibel (dB):\nformula_37\ndove:\nPrima equazione.\nformula_38 attenuazione, espressa in (formula_39), dipendente da:\nL'attenuazione per assorbimento segue la legge di W H Thorp:\nSeconda equazione.\nformula_38 attenuazione, espressa in (formula_39) , dipendente da:\nIl valore di formula_53 dipende dalla velocit\u00e0 stimata del bersaglio e dalla frequenza di ricezione del sonar.\nformula_53 \u00e8 deducibile da una serie di curve parametriche funzioni della frequenza; i parametri consentono di selezionare la velocit\u00e0 del bersaglio, dalla frequenza si evince il valore del rumore spettrale emesso.\nformula_58 \u00e8 deducibile da una serie di curve parametriche funzioni della frequenza; i parametri consentono di selezionare lo stato del mare , dalla frequenza si evince il valore del rumore spettrale generato dal mare.\nIl valore del guadagno di direttivit\u00e0 della base ricevente dipende dalle sue dimensioni e dalla frequenza di lavoro.\nUna tra le numerose formule per il calcolo del formula_59 \u00e8 data dall'espressione:\nformula_62\nDove le variabili sono:\nformula_68 \ndove:\nMetodi di calcolo.\nEsistono due metodologie di calcolo della portata:\nEsempio di calcolo con il metodo grafico.\nIn un sistema di assi cartesiani con ascisse formula_73 e ordinate formula_74 si tracciano:\nl'ascissa de loro punto d'intersezione, in formula_75, risolve il problema.\nSignificativa la soluzione grafica del sistema trascendente che rende formula_76 assunte le variabili:\nformula_90).\nIl parametro formula_71 presuppone: formula_92\nIl valore calcolato di formula_76 \u00e8 affetto dall'incertezza, dovuta al valore formula_94, che il bersaglio potr\u00e0 essere scoperto soltanto per il formula_95 del tempo d'osservazione, con la segnalazione del formula_96 di false scoperte.\n\"Portate di scoperta in attivo\".\nLa portata in attivo indica in generale la probabile distanza alla quale un sonar pu\u00f2 scoprire un bersaglio con il metodo dell'eco. La portata di scoperta non \u00e8 un dato certo ma una valutazione di carattere probabilistico.\nValidit\u00e0 dei calcoli di portata.\nLe equazioni che regolano la stima della portata del sonar attivo hanno valore soltanto se il bersaglio, e/o il sottomarino, non sono in una zona d\u2019ombra.\nEco e riverberazione.\nNel calcolo della portata di scoperta di un sonar attivo, se a scopo illustrativo, non si tiene conto del fenomeno della riverberazione che, alcune volte, pu\u00f2 ostacolare la scoperta dei bersagli con il metodo dell'eco.\nL'eco del bersaglio, in base alla distanza dal sonar, pu\u00f2 comparire in mezzo alla riverberazione.\nCalcolo della portata in attivo.\nIl calcolo \n della portata per propagazione sferica per la componente attiva del sonar si ottiene dalla soluzione del sistema trascendente in formula_17 dove tutte le variabili \nsono espresse in decibel (dB):\nformula_98\ndove:\nPrima equazione.\nformula_38 attenuazione, espressa in (formula_39), dipendente da:\nL'attenuazione per assorbimento segue la legge di W H Thorp:\nSeconda equazione.\nformula_38 attenuazione, espressa in (formula_39) , dipendente da:\nIl valore di formula_114 dipende dalla potenza acustica dell'impulso emesso in mare dal sonar.\nformula_115 dipende dalle dimensioni e dalla forma del bersaglio, deducibile da una serie di dati tabellari ricavati sperimentalmente.\nformula_58 \u00e8 deducibile da una serie di curve parametriche funzioni della frequenza; i parametri consentono di selezionare lo stato del mare , dalla frequenza si evince il valore del rumore spettrale generato dal mare.\nIl valore del guadagno di direttivit\u00e0 della base ricevente dipende dalle sue dimensioni e dalla frequenza di lavoro.\nUna tra le numerose formule per il calcolo del formula_59 \u00e8 data dall'espressione:\nformula_62\nDove le variabili sono:\nformula_129 \ndove:\nMetodi di calcolo.\nEsistono due metodologie di calcolo della portata:\nEsempio di calcolo con il metodo grafico.\nIn un sistema di assi cartesiani con ascisse formula_73 e ordinate formula_74 si tracciano:\nl'ascissa de loro punto d'intersezione, in formula_75, risolve il problema.\nCalcolo della portata di scoperta di un sonar attivo per le variabili:\nIl valore numerico della portata stimata risultante dal processo grafico \u00e8: formula_150.\nIl valore calcolato di formula_151 \u00e8 affetto dall'incertezza, dovuta al valore formula_152, che il bersaglio potr\u00e0 essere scoperto soltanto per il formula_153 del tempo d'osservazione, con la segnalazione del formula_154 di false scoperte.\nRumore dei bersagli, del mare e forza del bersaglio.\nLe portate di scoperta del sonar sono subordinate dai rumori generati dai bersagli, dal rumore del mare, dall'ampiezza dell'eco (La forza del bersaglio):\n\"Il rumore dei bersagli\".\nIl rumore dei bersagli \u00e8 caratterizzato dalle emissioni di onde acustiche in mare da parte dei semoventi.\nIl fenomeno interessa il calcolo delle portate del sonar al pari del rumore del mare ma in senso opposto; il rumore del mare elevato ostacola la scoperta dei bersagli, il rumore emesso dalle navi \u00e8 indispensabile per la loro scoperta.\nCaratteristiche del rumore irradiato dalle navi.\nLa distribuzione del rumore attorno alla nave \u00e8 raffigurata con un particolare tracciato in coordinate polari detto a farfalla\nLe cause che provocano il rumore delle navi dipendono dai fenomeni sotto elencati:\nRumore delle navi dipendente dalla velocit\u00e0 di navigazione.\nDiagrammi del rumore emesso da un Cacciatorpediniere \nLe curve, in coordinate cartesiane, indicano come varia la pressione acustica generata dalla nave in funzione dei due parametri fondamentali che caratterizzano la fisica del fenomeno:\nLe ascisse, in scala logaritmica a formula_155 decadi, il campo delle frequenze generate dal semovente in un intervallo di valori che si estende da formula_156 a formula_157.\nLe ordinate, in scala lineare, indicano i livelli di pressione acustica del rumore espressi in formula_158 , in un intervallo esteso da formula_159 a formula_160 con formula_161 divisioni da formula_162.\nLa pendenza delle rette di formula_163 indica come alle frequenza pi\u00f9 basse il livello del rumore della nave sia molto pi\u00f9 elevato che alle frequenze alte.\nCiascun segmento di retta, per le diverse velocit\u00e0 della nave, \u00e8 calcolabile dalla seguente espressione approssimata :\nformula_164\ndove:\nformula_165 frequenza in kHz\nformula_166 dipende dalla velocit\u00e0 della nave i nodi (formula_167) secondo la tabella:\nUtilizzo del diagramma.\nComputo di previsione del rumore di una nave con l'assunzione di tre variabili:\n1\u00a0\u2013velocit\u00e0 della nave in nodi, ( formula_168 ) ( formula_169 )\n2 - frequenza centrale della banda da valutare (formula_170)\n3 - banda di frequenza entro la quale si valuta il rumore della nave ( formula_171 )\nPer la velocit\u00e0 di formula_172 -retta verde- ed formula_173, abbiamo:\nlivello di pressione pari a formula_174\nL'utilizzo del dato calcolato consente di quantizzare il livello effettivo\ndella pressione di rumore formula_175 nella banda sopra definita di formula_176.\nformula_177 formula_178\n\"Il rumore del mare\".\nIl rumore del mare \u00e8 un suono caratterizzato da un insieme di vibrazioni acustiche nell'acqua distribuite in un'ampia gamma di frequenze con ampiezze non uniformi, similmente al rumore rosa, dipendenti da alcune variabili fisiche.\nIl fenomeno \u00e8 stato studiato da Vern Oliver Knudsen, nel contesto di una campagna sperimentale molto lunga, allo scopo di valutare l'entit\u00e0 delle perturbazioni acustiche in mare che ostacolano la scoperta dei bersagli con il sonar; gli studi sono stati pubblicati nel 1944.\nLo stato del mare.\nPer valutare il livello di rumore del mare \u00e8 necessario stabilirne lo stato: variabile che si definisce secondo una specifica scala di sei valori relativi all'ampiezza delle onde in dipendenza della forza del vento.\nAllo stato del mare, indicato in inglese con la sigla SS (\"Sea State\") per sei valori crescenti, corrisponde, con notevoli tolleranze, l'ampiezza delle onde del mare espresse in metri: H(m). \nUnit\u00e0 di misura.\nIl rumore del mare \u00e8 valutabile con l'assunzione di due unit\u00e0 di misura: ampiezza e frequenza.\nL'ampiezza del rumore del mare, indicata in inglese con la sigla NL (\"Noise Level\"), si riferisce alla pressione acustica generata dalla forza del mare espressa in formula_179. (dB = decibel).\nIl rumore del mare si presenta con un numero elevato di vibrazioni acustiche ciascuna individuata da un valore di frequenza f.\nLo spettro in frequenza del rumore del mare non \u00e8 uniforme ma varia con essa in modo simile al rumore rosa.\nMisura del livello.\nLa misura del livello del rumore del mare si esegue con adatti sensori idrofonici calibrati filati in mare da un natante opportunamente attrezzato.\nLe tensioni formula_180 fornite dal sensore idrofonico colpito dal rumore del mare sono misurate da idonea attrezzatura di laboratorio.\nDal valore misurato di formula_181, sulla base delle caratteristiche di sensibilit\u00e0 dell'idrofono, si risale a calcolo al valore cercato di formula_182.\nLegge di variazione.\nIl rumore del mare, NL, \u00e8 variabile in ampiezza in funzione della frequenza e dello stato del mare secondo l'espressione approssimata: formula_183.\nCurve parametriche.\nSi devono a Knudsen le curve parametriche che mostrano l'andamento dell'ampiezza di NL in funzione della frequenza e dello stato del mare SS.\nL'analisi del fenomeno vede un diagramma logaritmico lineare che ha in ascisse la frequenza che si estende da formula_184 e per ciascuno dei sei parametri SS il livello di NL in formula_179 da formula_186.\nLa pendenza delle curve \u00e8 di formula_187.\nCondizioni limite.\nSe lo stato del mare \u00e8 formula_188, condizione di calma piatta, il rumore del mare \u00e8 dovuto prevalentemente alla temperatura dell'acqua che provoca l'agitazione delle molecole del mezzo; questo particolare rumore \u00e8 definito con la dizione inglese Thermal Noise.\nAspetto delle tensioni.\nLe tensioni formula_180 che si generano all'uscita del sensore idrofonico, viste su oscilloscopio, hanno un aspetto simile al rumore bianco.\nCon un analizzatore di spettro le formula_180 mostrano un andamento in funzione della frequenza simile a quello del rumore rosa.\nIl rumore e i bersagli.\nNelle fasi di scoperta bersagli con il sonar il rumore del mare pu\u00f2 coprire i segnali generati da questi impedendone di fatto la localizzazione.\nUn bersaglio molto lontano, in condizioni di rumore di mare calmo, ad esempio formula_191 pu\u00f2 ancora essere scoperto con il sonar.\nSe il rumore del mare fosse ad esempio formula_192 la traccia del bersaglio scomparirebbe in mezzo al rumore.\nPer la scoperta dei bersagli in condizioni di elevati disturbi si applicano particolari tecniche di elaborazione dei segnali che consentono di scoprire pi\u00f9 facilmente i semoventi.\nImpiego dei dati.\nIl computo di NL \u00e8 di fondamentale importanza nel calcolo delle portate di scoperta del sonar, con l'inserzione di NL nelle equazioni di previsione si possono stabilire le probabili distanze di localizzazione dei bersagli.\nCon l'incremento di NL si ha un corrispondente decremento della portata di scoperta R.\nLa forza dei bersagli.\nLa forza dei bersagli nella scoperta sonar attiva \u00e8 l'entit\u00e0 della riflessione dei corpi immersi in mare a seguito della loro intercettazione di impulsi acustici.\nLe caratteristiche di riflessione di un semovente sono tracciabili in coordinate polari, il diagramma indica come varia l'ampiezza, espressa in formula_24 (deciBel), della riflessione in funzione dell'angolo di incidenza del suono; maggiore \u00e8 la superficie illuminata del semovente maggiore \u00e8 la forza del bersaglio .\nForza del bersaglio.\nQuando un sonar attivo emette impulsi acustici per la ricerca di bersagli subacquei, questi riflettono una porzione dell\u2019energia ricevuta sotto forma di eco; per forza del bersaglio s'intende il valore, espresso in formula_24 (deciBel), del rapporto fra l\u2019intensit\u00e0 dell\u2019energia riflessa e l\u2019intensit\u00e0 dell\u2019onda incidente.\nLa forza del bersaglio viene definita comunemente dal termine formula_25 (Sigla inglese per Target Strength) .\nL'importanza dell'ampiezza del formula_25 nel calcolo delle portata di scoperta di un sonar attivo \u00e8 sensibile: In un caso d'esempio la portata di scoperta del sonar si riduce da formula_197 se formula_31 varia da formula_199 .\nIl calcolo del formula_25 per corpi aventi strutture\ngeometriche regolari \u00e8 stato sviluppato ed \u00e8 disponibile in apposite tabelle per Target Strength di altre forme regolari .\nIl calcolo del formula_25 di strutture non regolari, quali ad esempio un\u2019unit\u00e0 sottomarina dotata di torretta ed altro che ne costituiscono l\u2019insieme dello scafo, non \u00e8 fattibile con precisione; la valutazione del formula_25 per dette strutture \u00e8 affidata a rilievi sul campo.\nTS di forme regolari.\nTS di una sfera:\nLa sfera \u00e8 il bersaglio acustico che, a parit\u00e0 di superficie di sezione con altri solidi, rende verso il sonar che lo ha illuminato l\u2019eco pi\u00f9 debole.\nLa sfera illuminata dall'impulso lo riflette, oltre che verso la sorgente sonora, anche verso tutte le altre direzioni dato che, in ciascun punto della superficie curva, l\u2019angolo che forma il raggio incidente \u00e8 uguale all\u2019 angolo del raggio riflesso, che\npertanto si allontana angolarmente dalla direzione di provenienza dell\u2019impulso.\nL\u2019espressione per il calcolo del formula_31 di una sfera di grandi dimensioni \u00e8 la pi\u00f9 semplice tra tutte le formule di calcolo per i bersagli di forma regolare.\nformula_204\ndove formula_205 \u00e8 il raggio della sfera\nFormula valida sotto le condizioni:\nformula_206\nformula_207 \nDove:\nformula_75 \u00e8 la distanza della sfera dalla sorgente\nformula_209\nformula_210 velocit\u00e0 del suono in mare formula_211\nformula_212 frequenza dell\u2019impulso acustico\nTS di un cilindro:\nEspressione per il calcolo del formula_25 di un cilindro di grandi dimensioni; \nl\u2019impulso acustico lo colpisce in direzione perpendicolare all'asse:\nformula_214 \nDove:\nformula_215 \u00e8 il raggio\nformula_216 \u00e8 la lunghezza \nformula_217\nformula_210velocit\u00e0 del suono in mare: formula_219\nformula_220 frequenza dell\u2019impulso acustico\ndevono sussistere le seguenti due condizioni:\nformula_221; dove \nformula_17 \u00e8 la distanza del cilindro dalla sorgente.\nformula_223\nTS di una struttura irregolare.\nPer la misura del TS nel caso di una struttura irregolare, come pu\u00f2 esserlo un sottomarino, non sono disponibili algoritmi di carattere generale, i valori della forza del bersaglio devono essere valutati sperimentalmente sul campo.\nLa procedura di misura sperimentale deve avere il conforto che la metodologia impiegata sia corretta, validata con strutture regolari in vasca anecoica.\nProcedura di misura.\n1\u00aa Fase: validazione del metodo in vasca anecoica.\n2\u00aa Fase: misure in mare.\nDalla serie di misure in mare emerge un valore del formula_224 del sottomarino variabile da formula_229.\nLa dispersione dei valori \u00e8 dovuta, sia alla difficolt\u00e0 dei rilievi acustici in ambiente non controllato , sia alle diverse frequenze dell'impulso..\nPrecisione di rilevamento angolare.\nI sonar sono in grado di rilevare la posizione angolare di un bersaglio grazie alle caratteristiche di direttivit\u00e0 e discriminazione angolare realizzate con le proprie basi idrofoniche identificate come:\nSistemi direttivi subacquei.\nUn sistema direttivo subacqueo \u00e8 parte essenziale di un sonar ed \u00e8 indispensabile nella scoperta dei bersagli , ha il compito di ricevere le onde acustiche emesse dai semoventi marini per trasformarle in deboli tensioni elettriche emergenti dalle tensioni dovute al rumore presente in mare; l'abbattimento delle tensioni dovute al rumore del mare rispetto alle tensioni dovute ai bersagli pu\u00f2 essere, indicativamente ad esempio, nel rapporto lineare:\nformula_230\nIl rapporto rappresenta il guadagno del sistema direttivo , detto anche guadagno di cortina.\nI sistemi direttivi nei sottomarini.\nGeneralmente un sistema direttivo subacqueo \u00e8 costituito da un insieme di sensori (Idrofoni) disposti opportunamente nello scafo di un sottomarino come componente primaria del sonar installato sul battello.\nI sistemi direttivi subacquei sono indispensabili nella localizzazione dei bersagli individuati dal sonar.\nL'insieme dei sensori fissati sullo scafo resistente sono indicati come base idrofonica.\nSe i sensori sono disposti a babordo, a tribordo e a prua del sottomarino, questa geometria convessa \u00e8 denominata base conforme.\nI sensori per la base idrofonica sono pi\u00f9 propriamente indicati come stecche idrofoniche ,\nLe dimensioni della base conforme evidenziano la notevole differenza tra la lunghezza, dipendente dal numero delle stecche idrofoniche e l'altezza della stesse, ci\u00f2 porta ad un sistema direttivo subacqueo pi\u00f9 efficiente nel piano orizzontale che nel piano verticale.\nIl sistema direttivo subacqueo rappresenta il mezzo con il quale si captano le onde acustiche emesse dai bersagli riducendo, nel contempo, il rumore presente nell'ambiente; tutto ci\u00f2 allo scopo di localizzare i bersagli stessi.\nCompito preminente della base \u00e8 il ricevere la maggior quantit\u00e0 possibile di energia sonora, proveniente dai bersagli, energia indicata come segnale, riducendo al minimo la ricezione del disturbo presente nell'ambiente subacqueo.\nLa riduzione del rumore deve essere fatta prevalentemente a livello acustico perch\u00e9, una volta tradotte le pressioni acustiche in corrispondenti tensioni elettriche, risulta molto difficile eliminare i disturbi che inquinano il segnale.\nLa caratteristica di direttivit\u00e0.\nLa caratteristica di direttivit\u00e0 di un sistema acustico subacqueo indica come varia la sensibilit\u00e0 di ricezione con il variare della direzione di provenienza dell'onda sonora.\nSe la sensibilit\u00e0 \u00e8 la massima possibile in una direzione, formula_3 ad esempio, e diminuisce molto rapidamente con il variare di formula_3 si dice che la base ricevente ha una buona direttivit\u00e0, cio\u00e8 presenta una direzione preferenziale d'ascolto.\nLa direttivit\u00e0 di un gruppo di sensori (Idrofoni) ottenuta sommando i contributi di tensione generati dai singoli idrofoni opportunamente ritardati, \u00e8 governata da leggi matematiche che consentono di calcolare l'andamento della loro somma in funzione di diverse variabili .\nLa direttivit\u00e0 nel piano verticale.\nConsideriamo un sottomarino e due bersagli, il primo dotato di sonar e base idrofonica in immersione a formula_233 di profondit\u00e0, con un fondale distante da esso altri formula_233; i bersagli siano posti, uno in superficie, l'altro sul fondo, entrambi alla distanza di formula_235 dal sottomarino, gli angoli formula_236 formati dalle congiungenti bersagli-sottomarino, con l'asse della base idrofonica, risultano di circa formula_237, per distanze maggiori tra bersaglio e sottomarino gli angoli formula_236 diventano ancora pi\u00f9 piccoli.\nLa base idrofonica del sottomarino per ricevere il segnale nel piano verticale utilizza soltanto un angolo di circa formula_239, (formula_237 verso l'alto e formula_237 verso il basso) la restante parte del piano, oltre i formula_239 non serve ai fini della localizzazione.\nDi qui l'esigenza di rendere la base sensibile soltanto in un piccolo settore verticale, in modo da evitare che essa capti il disturbo ambiente in quella parte di piano che non interessa la ricezione dei segnali.\nIl problema \u00e8 parzialmente risolvibile utilizzando, come elementi sensibili della base, dei gruppi di idrofoni elementari sistemati in strutture rettilinee verticali dette stecche idrofoniche, con esse si realizzano buoni sistemi direttivi subacquei.\nLa direttivit\u00e0 nel piano orizzontale.\nUn sottomarino che si appresti alla scoperta di un bersaglio con il sonar, grazie al sistema direttivo subacqueo, \u00e8 in grado di individuarlo anche se il rumore presente in mare tende a coprire i segnali acustici emessi dal semovente.\nIl sistema direttivo consente la formazione di una sensibilit\u00e0 di ricezione indirizzata nei soli confronti dei segnali del bersaglio in una zona di mare privilegiata nella quale il rumore esterno ad essa viene ridotto d'ampiezza secondo l'andamento della curva caratteristica detta di direttivit\u00e0.\nL'andamento delle curve di direttivit\u00e0 pu\u00f2 essere computato e tracciato o in coordinate cartesiane o coordinate polari.\nLe prime sono impiegate nelle fasi di studio dei sistemi direttivi, le seconde sono adatte alle osservazioni di carattere operativo perch\u00e9 rispettano le geometrie sul campo.\nUn algoritmo particolare, utile per monitorare le accostate dei bersagli, consente di trasformare la caratteristica di direttivit\u00e0 in modo che questa invece del massimo presenti uno zero.\nStrutture di un sistema direttivo subacqueo.\nLa composizione di un sistema acustico ricevente disposto secondo il profilo dello scafo di un sottomarino \u00e8 indicato come base conforme.\nLa disposizione della base conforme nel contesto dell'unit\u00e0 subacquea risulta montata sotto il falso scafo e fissata allo scafo resistente .\nLa base conforme riceve ottimamente le onde acustiche dato che la porzione del falso scafo, che copre le stecche idrofoniche, \u00e8 trasparente al suono; questa particolare copertura \u00e8 indicata come finestra acustica.\nLo scafo resistente del sottomarino dove sono fissate le stecche idrofoniche \u00e8 ricoperto di materiale assorbente al suono che evita i rimbalzi delle onde acustiche da parte dello scafo, scherma inoltre le stecche per evitare che queste possano ricevere suono dalla parte posteriore del loro schieramento.\nIn alcuni casi la schermatura risulta insufficiente \u00e8 la base idrofonica riceve segnali acustici, molto attenuati, anche dal fronte opposto al suo schieramento.\nLa ricezione di onde acustiche dal retro della base idrofonica, anche se molto attenuate, pu\u00f2 portare a rilevamenti ambigui da parte del sonar.\nDirettivit\u00e0 e stecche idrofoniche.\nQuando un sistema direttivo viene colpito dal segnale emesso da un bersaglio la capacit\u00e0 di discriminarlo dal rumore \u00e8 dipendente dal numero di stecche idrofoniche le lo compongono.\nSe il sistema direttivo fosse dotato di sole due stecche la direttivit\u00e0 sarebbe praticamente nulla, questo riceverebbe in egual modo il rumore del mare su quasi 180\u00b0.\nSe si raddoppiassero il numero delle stecche si avrebbe una irrilevante riduzione del rumore.\nPer iniziare ad avere un vantaggio del sistema direttivo sul rumore il numero delle stecche deve essere di 16 o pi\u00f9 unit\u00e0 .\nLa direttivit\u00e0 non cancella completamente il rumore del mare dato che questo, nella direzione del bersaglio, \u00e8 sempre presente anche se a basso livello.\nI diagrammi di direttivit\u00e0 che definiscono la direttivit\u00e0 della base,\nsono tracciati nel piano orizzontale.\nI grafici rappresentano di fatto una sezione in tale piano.\nLa direttivit\u00e0 del sistema \u00e8 di fatto \u00e8 un solido che si sviluppa nello spazio subacqueo.\n\"Risoluzione angolare\".\nLa risoluzione angolare nella scoperta sonar indica la capacit\u00e0 del sistema elettroacustico di rilevamento di distinguere la posizione angolare di due bersagli molto vicini tra loro.\nPer due bersagli alla stessa distanza dal sonar quanto pi\u00f9 saranno vicini angolarmente tanto pi\u00f9 il localizzatore per discriminarli l'uno dall'altro, dovr\u00e0 avere un alto potere di risoluzione.\nLo studio della risoluzione angolare si basa sull'elaborazione matematica della caratteristica di direttivit\u00e0 di una base idrofonica oggetto d'indagine.\nCaratteristica di direttivit\u00e0.\nLa caratteristica di direttivit\u00e0 di un apparato sonar indica come varia la sensibilit\u00e0 di ricezione con il variare della direzione di provenienza dell'onda sonora generata da un bersaglio.\nSe la sensibilit\u00e0 \u00e8 la massima possibile in una direzione, formula_243\u00b0 ad esempio, e diminuisce molto rapidamente con il variare di formula_244 si dice che la base ricevente ha una buona direttivit\u00e0.\nLa direttivit\u00e0 di un gruppo di sensori (Idrofoni) ottenuta sommando i contributi di tensione generati dai singoli idrofoni opportunamente ritardati, \u00e8 governata da leggi matematiche che consentono di calcolare l'andamento della loro somma in funzione di diverse variabili.\nUno degli algoritmi disponibili per lo studio delle caratteristiche di direttivit\u00e0 di una base idrofonica rettilinea in banda di frequenze \u00e8 indicato con una funzione formula_245:\nformula_246\nL'algoritmo, di notevole complessit\u00e0, non si presta alle elaborazioni matematiche necessarie per lo studio della risoluzione angolare; un algoritmo pi\u00f9 semplice \u00e8 disponibile ed in grado di approssimarsi al meglio all'andamento dell'algoritmo della funzione formula_245 almeno nella zona di massimo livello.\nConvenzione tecnica.\nPer convezione la risoluzione angolare formula_248 tra due bersagli si ritiene possibile quando le due curve di direttivit\u00e0 , relative al rilevamento di questi, s'intersecano ad un livello formula_249 (decibel) rispetto al massimo delle ampiezze.\nIn altri termini; la risoluzione angolare formula_248 \u00e8 identificabile con la larghezza del lobo di direttivit\u00e0 a formula_251.\nAlgoritmo semplificato.\nL'algoritmo semplificato, che sostituisce la caratteristica di direttivit\u00e0 formula_252, \u00e8 una funzione espressa con l'esponenziale formula_253 facilmente manipolabile per via algebrica una volta definite le variabili:\nCurve distintive di due bersagli.\nUn sonar che nella ricerca dei bersagli ne trovasse due di pari livello di pressione acustica, disposti rispettivamente per formula_260\u00b0 e formula_261\u00b0 vedrebbe, secondo l'algoritmo semplificato, l'intersezione tra due curve di direttivit\u00e0 di tipo formula_253.\nLe curve mostrerebbero:\nAmpiezza punto d'intersezione.\nL'ampiezza della somma delle due curve nel loro punto d'inserzione, dato base per la valutazione della potere di risoluzione del sonar, si calcola secondo l'algoritmo semplificato, ad esempio, per:\nformula_279 = formula_280\nNell'esempio l'andamento di formula_281 evidenzia per formula_282\u00b0 un'ampiezza di formula_283 ed una sella conseguente formula_284\nLa sella, sufficientemente ampia, indica il decremento d'ampiezza tra un fascio e il fascio adiacente e concretizza la possibilit\u00e0 di (risolvere) la posizione angolare tra i due bersagli.\nSe la sella fosse molto pi\u00f9 piccola sarebbe difficile la risoluzione angolare tra i due bersagli.\nSecondo il processo di calcolo illustrato, dimensionando opportunamente il coefficiente formula_3, si possono studiare le caratteristiche di risoluzione pi\u00f9 idonee sulla base delle necessit\u00e0 di progetto.\nBersagli con diverso livello acustico.\nSe i due bersagli da risolvere angolarmente non generano la stessa pressione acustica sulla base ricevente del sonar la curva S3, somma tra i fasci, si deforma con un deterioramento progressivo della capacit\u00e0 di risoluzione del sonar tanto pi\u00f9 marcato quanto aumenta la differenza dei due livelli di pressione.\nPer avere un'idea del fenomeno supponiamo, con i dati visti in precedenza, che i livelli di pressione acustica ricevuti dalla base del sonar siano nel rapporto: formula_286\nQuesta nuova condizione, con formula_287, porta il punto d'intersezione delle due curve ad un livello di formula_288 e di conseguenza una deformazione della sella, praticamente irrilevante, con evidente difficolt\u00e0 di risoluzione."}
{"id": "555934", "revid": "712560", "url": "https://it.wikipedia.org/wiki?curid=555934", "title": "Registrazione binaurale", "text": "La registrazione binaurale (ovvero: \"a due orecchi\") \u00e8 un metodo di registrazione tridimensionale del suono che ha il fine di ottimizzare la registrazione per il suo ascolto in cuffia, riproducendo il pi\u00f9 fedelmente possibile le percezioni acustiche di un ascoltatore situato nell'ambiente originario di ripresa dell'evento sonoro, mantenendone le caratteristiche direzionali a 360\u00b0 sferici.\nTecnica di registrazione.\nLa tecnica di registrazione binaurale pi\u00f9 semplice prevede l'utilizzo di due microfoni posti su un sostegno in direzione reciprocamente divergente, a circa 18\u00a0cm di distanza l'uno dall'altro.\nQuesto metodo, pur simulando la posizione nello spazio delle orecchie umane, non consente una registrazione binaurale vera e propria, in quanto non tiene conto dell'effetto fisico che la testa dell'ascoltatore ha sulla propagazione del suono.\nUna tecnica pi\u00f9 elaborata prevede l'utilizzo di una testa di manichino, costruita con dimensioni e materiali atti a riprodurre fedelmente l'assorbimento sonoro di una vera testa umana e soprattutto la sua funzione di separatore naturale tra i due canali uditivi (destro e sinistro). La testa riproduce con particolare fedelt\u00e0 la forma dei padiglioni auricolari e i canali uditivi, all'interno dei quali vengono posti due microfoni ad alta fedelt\u00e0.\nIn tal modo i microfoni captano il suono come risulta equalizzato e modificato in fase dalla testa, e quindi nel modo pi\u00f9 simile a come l'avrebbe percepito un ascoltatore reale.\nEsistono metodi ancora pi\u00f9 sofisticati, che usano complessi apparati di equalizzazione, e metodi semplificati, tra cui quello che prevede l'utilizzo di un disco fonoassorbente (\"disco Jecklin\") tra i due microfoni contrapposti, al posto della ben pi\u00f9 complessa (e costosa) testa artificiale.\nBinauralit\u00e0 e stereofonia.\nLa registrazione \"binaurale\" viene spesso ritenuta differente da quella \"stereofonica\", ma in realt\u00e0 si tratta proprio di una tecnica di registrazione stereofonica, in particolare si tratta di una configurazione simile alla ORTF, ovviamente sia il diagramma polare che l'angolazione sono leggermente diversi da tale configurazione.\nQuello in cui veramente si differenzia la configurazione binaurale \u00e8 l'ottimizzazione dell'environment al fine di ottenere un suono pi\u00f9 vicino possibile a quello che viene percepito in tempo reale dall'udito; questo avviene installando i microfoni dentro cranii artificiali con tanto di orecchie di dimensioni estremamente fedeli a quelle di un uomo reale, questo permette ai due microfoni di rendere i suoni ripresi soggetti a tutte le variazioni di fase provocate dalla direttivit\u00e0 delle orecchie (i suoni provenienti da dietro vengono percepiti come riflessi piuttosto che diretti, fisicamente sono invertiti di fase) nonch\u00e9 dal cranio stesso che si interpone tra le due orecchie.\nLe registrazioni binaurali sono spesso usate per cercare di stimolare il meridiano sensoriale (assumendo quindi un senso di \"installazione\" a fini terapeutici), ma nulla impedisce di usare tale tipo di ripresa per scopi artistici: esistono gi\u00e0 metodi di sintesi del suono per modelli fisici in grado di simulare in modo fedele la binauralit\u00e0 di un segnale; alternativamente \u00e8 possibile registrare uno strumento reale con questo tipo di configurazione e successivamente elaborare il suono in vari modi (ad esempio con la granulazione), per poi inserire il risultato all'interno di un mix o eventualmente lasciarlo isolato creando cos\u00ec una composizione solistica.\nLa ricreazione della binauralit\u00e0 per\u00f2 rimarr\u00e0 sempre una simulazione e per tale non sar\u00e0 mai uguale alla reale percezione di oggetti sonori disposti nell'ambiente portando all'udito un esatto bilanciamento di volumi e di pressione sonora che sollecitano in un modo preciso e irripetibile (trattandosi di elementi analogici) la membrana basilare e tutti componenti dell'orecchio interno. L'ascolto in differita di una registrazione binaurale \u00e8 per principio un'esperienza diversa per le orecchie perch\u00e9 esse vengono sollecitate da due altoparlanti e, indipendentemente che questi vengano disposti nell'ambiente o direttamente sulle orecchie tramite cuffie, non riusciranno mai a ricreare l'esatta pressione acustica e i pattern di oscillazione delle cellule ciliate\n\u00c8 anche vero che \u00e8 possibile illudere l'orecchio umano molto facilmente (Vedasi: Toni binaurali o la frequente incapacit\u00e0 dell'udito di discriminare lo stesso file audio in versione lossless da quello in versione lossy, differenza invece virtualmente molto facile da scovare tramite uno Spettrogramma o uno spettroscopio) pertanto dinanzi ad un'ottima registrazione binaurale un soggetto potrebbe ritenere l'esperienza gi\u00e0 molto soddisfacente e vicina a quella della vera binauralit\u00e0.\nRiproduzione.\nLa registrazione binaurale viene riprodotta al meglio mediante l'ascolto in cuffia, in special modo tramite i modelli \"in-ear\"; l'ascolto tramite casse acustiche tende, infatti, a confondere il senso di spazialit\u00e0 dovuto alla separazione dei canali apportata dalla testa artificiale. Le tecnologie pi\u00f9 sofisticate, tuttavia, disponendo di strumenti di equalizzazione psicodinamica e di teste artificiali di particolare precisione anatomica (ad es. il Neumann\u00ae KU 100), consentono un eccellente ascolto anche tramite altoparlanti stereo.\nUn'ulteriore complicazione \u00e8 dovuta al fatto che fisiologicamente l'orecchio umano attenua fortemente il suono frontale nelle frequenze attorno a 5\u00a0kHz. Per tale motivo molti modelli di cuffie in commercio, sia di gamma medio bassa che elevata, presentano un'attenuazione intorno a tale frequenza. \nDato che la registrazione binaurale con l'utilizzo di una testa artificiale attenua naturalmente la frequenza predetta, in quanto si comporta esattamente come un orecchio vero e proprio, l'ascolto di tali registrazioni dovrebbe essere effettuato con una cuffia avente risposta in frequenza lineare (o piatta), da ottenersi tramite apparati elettronici appositamente costruiti, o tramite un'equalizzazione da parte dello stadio di amplificazione.\nCuriosit\u00e0.\n\"Binaural\", sesto album della band \"Pearl Jam\", deve il titolo proprio a questa tipologia di registrazione, usata per alcune canzoni.\nNell'ottobre 2018 viene pubblicato \"Elettro Acqua 3D\", il primo concept album in 3D audio, mixato in binaurale, realizzato dal cantautore Marco di Noia e dal compositore di musica elettronica Stefano Cucchi."}
{"id": "555938", "revid": "124635543", "url": "https://it.wikipedia.org/wiki?curid=555938", "title": "Peugeot 402", "text": "La 402 era una autovettura di fascia alta prodotta tra il 1935 ed il 1944 dalla Casa francese Peugeot.\nStoria.\nA met\u00e0 degli anni trenta la ricerca dell'aerodinamica nelle linee delle vetture prodotte raggiunse il culmine, grazie anche all'input offerto negli Stati Uniti dalla presentazione della famosa Chrysler Airflow. Sulla scia del clamore suscitato da tale modello (che per\u00f2 di fatto riscuoter\u00e0 uno scarso successo commerciale), anche in Europa si cominci\u00f2 a proporre modelli caratterizzati da linee pi\u00f9 sinuose ed arrotondate. Tale tendenza fu molto accentuata in Francia, dove nella seconda met\u00e0 del decennio nacquero o si affermarono vetture dalle linee innovative e a dir poco affascinanti. Fu il caso delle Bugatti Tipo 57, delle Citro\u00ebn Traction Avant e di molte Delahaye, specialmente quelle carrozzate da Saoutchik o Figoni &amp; Falaschi. Anche la Peugeot non fece eccezione, e dopo le prime avvisaglie con le vetture della prima met\u00e0 del decennio, specie nelle versioni D, ecco che si ripropose con una vettura che doveva tenere testa alla Traction Avant: la Peugeot 402.\nGenesi e debutto.\nNonostante le sue linee ardite, lo sviluppo della \"402\" fu relativamente breve: gli studi cominciarono infatti nel 1933, sia nella sede centrale di Sochaux, sia nel distaccamento di La Garenne, un sobborgo di Parigi. Data la volont\u00e0 di proporre una vettura stilisticamente di rottura, ci si affid\u00f2 a quello che all'epoca era probabilmente il \"guru\" delle carrozzerie in acciaio, ossia lo stabilimento Ambi Budd, presso cui in quel periodo si stavano rivolgendo diverse Case automobilistiche desiderose di realizzare vetture pi\u00f9 moderne anche dal punto di vista della struttura della carrozzeria. Il disegno della 402 fu affidato allo stilista Henri Thomas, che vantava gi\u00e0 una non indifferente esperienza presso la carrozzeria Binder.\nPi\u00f9 tradizionalista, invece, fu l'orientamento dato alla progettazione del comparto meccanico, eccezion fatta per il telaio di tipo tubolare.\nNella primavera del 1934 gi\u00e0 vennero ordinati i componenti per le nuove linee di montaggio da destinare alla \"402\", mentre in estate si intensificarono i test su strada della vettura, ed in particolare della meccanica. Un anno dopo, la Casa francese disponeva gi\u00e0 di un preserie di 200-250 esemplari da propinare alla vorace curiosit\u00e0 della stampa specializzata in attesa della presentazione ufficiale.\nLa 402 fu presentata al salone dell'automobile di Parigi inaugurato il 3 ottobre 1935, per essere posta in commercio l'anno successivo.\nDesign esterno ed interno.\nSe la Traction Avant era all'epoca rivoluzionaria per le sue soluzioni tecniche e stilistiche, la Peugeot 402 era addirittura sconcertante: trovarsi di fronte ad una 402 significava trovarsi di fronte ad un oggetto dalla presenza impressionante. Tutto in questa vettura sembrava votato all'estremizzazione del concetto di aerodinamica, specie osservando il frontale, completamente liscio e sfuggente, che non lascia spazio neppure al classico alloggiamento dei fari sopra i parafanghi anteriori, ma ne fissa invece la sede dietro la grande griglia del radiatore, al centro del frontale e molto ravvicinati tra loro, una soluzione che oggigiorno sarebbe inattuabile perch\u00e9 in contrasto con il moderno Codice della strada. La griglia del radiatore \u00e8 grande, a forma di scudo ed estesa molto in basso, fino al paraurti, che al centro presenta una forte curvatura. Nella parte bassa della griglia, ecco lo storico buco della manovella in corrispondenza dello \"zero\" della sigla della vettura. Sopra la calandra stessa campeggia la testa di un Leone ruggente, da sempre simbolo della Casa di Sochaux. La testa del Leone ed il buco per la manovella sono uniti tra loro da una linea cromata che parte dal vertice inferiore della griglia e sale fino alla testa del Leone, dividendo la griglia in due parti uguali. La stessa linea cromata che divide la griglia prosegue da dietro la testa del Leone sulla calandra e va a dividere il cofano in due ed una volta arrivata al parabrezza, divide in due anche quest'ultimo. Lungo le fiancate, il cofano motore \u00e8 caratterizzato da \"branchie\" cromate di forma affusolata, mentre i passaruota posteriori carenati rappresentavano un'altra particolarit\u00e0 stilistica che proprio in quella movimentata met\u00e0 di decennio stava cominciando ad essere utilizzata anche da altre Case automobilistiche (per esempio la Renault sui suo modelli di fascia alta e di lusso in versione \"Grand Sport\"). Anche queste carenature erano ornate da una testa di leone stilizzata che ribadiva l'appartenenza della \"402\" alla Casa di Sochaux. Il tetto \u00e8 caratterizzato da un andamento arcuato che caratterizza la forma \"a fagiolo\" dei finestrini laterali posteriori. Anche la coda, altrettanto morbida e sfuggente, era dotata del classico alloggiamento per la ruota di scorta, riparato dall'esterno grazie ad una copertura anch'essa dalle morbide forme. Dietro tale alloggiamento, si celava il vano bagagli, piuttosto spazioso. Un'altra particolarit\u00e0 che balza agli occhi osservando la coda \u00e8 il posizionamento della targa, non in basso ma appena sotto il lunotto (anch'esso diviso in due parti). Va detto che tali caratteristiche stilistiche avrebbero caratterizzato anche la successiva produzione Peugeot per quel decennio e, grazie alla piccola Peugeot 202 (che condivideva praticamente la totalit\u00e0 delle soluzioni stilistiche della 402), anche per parte del decennio successivo, subito dopo la fine della guerra.\nGli interni della \"402\" erano piuttosto eleganti e confortevoli, ed erano rivestiti in pregiato velluto, applicato anche ai pannelli porta. Lo spazio era pi\u00f9 che sufficiente per sei persone, che potevano cos\u00ec affrontare senza problemi anche un lungo viaggio. La struimentazione di bordo comprendeva, oltre al consueto tachimetro, anche un amperometro, un indicatore per il carburante, uno per la temperatura dell'acqua ed un orologio. Caratteristica era la possibilit\u00e0 di aprire il parabrezza mediante due maniglie presenti internamente alla base del parabrezza stesso. Altrettanto particolare era la posizione della leva del cambio, situata proprio in mezzo alla plancia ed in posizione orizzontale.\nStruttura, meccanica e motori.\nPur proponendosi come rivale della Traction Avant, rispetto a quest'ultima la 402 era sicuramente molto meno innovativa dal punto di vista tecnico, anche se poteva vantare alcune particolarit\u00e0 che la distaccavano dalla classica soluzione utilizzata fino a quel momento da quasi tutti i costruttori. La struttura di base rimaneva ancora legata al concetto di telaio separato dalla carrozzeria, ma il telaio era praticamente una struttura mista, dove ai classici longheroni venivano accoppiate cinque traverse ed altri elementi di tipo tubolare, il che consentiva un pi\u00f9 elevato livello di rigidit\u00e0 pur non disponendo di una struttura monoscocca. Non sono stati utilizzati elementi scatolati, il che ha permesso alla 402 di essere meno soggetta a processi di ruggine nascosti.\nL'avantreno era a ruote indipendenti con balestra trasversale mentre il retrotreno era ad assale rigido con balestre cantilever. su entrambi gli assi erano poi presenti anche ammortizzatori idraulici, mentre per quanto riguarda l'impianto frenante, la vettura disponeva di tamburi sulle quattro ruote.\nIl motore utilizzato era il TH da 1991 cm\u00b3 che poteva essere fornito con testata in ghisa. La potenza massima raggiungeva 55 CV.\nIl cambio era manuale a 3 marce, ma a richiesta era possibile ottenere un cambio elettromagnetico Cotal a 4 rapporti. In un'epoca in cui anche i cambi automatici erano in fase pionieristica, la 402 automatica fu la prima vettura del Vecchio Continente a montare un cambio automatico veramente valido, realizzato da Gaston Fleischel, uno dei pi\u00f9 valenti pionieri nell'ambito appunto delle trasmissioni automatiche.\nVarianti di carrozzeria ed allestimenti.\nVa detto innanzitutto che la \"402\" era all'epoca un'auto di lusso sotto tutti gli aspetti: con il suo motore da 2 litri, essa non nacque solo per sostituire la 401 con motore da 1.7 litri, ma anche la meno fortunata ammiraglia 601, dotata invece di un motore da oltre 2.1 litri. Anche gli stessi ingombri erano pi\u00f9 vicini a quelli dell'ammiraglia che non a quelli della 401. In ogni caso, della \"402\" furono proposte gi\u00e0 al debutto diverse varianti di carrozzeria su due diverse versioni di telaio, caratterizzate dalla differente misura di passo: 3.15\u00a0m per i modelli a passo normale e 3.30 metri per quelli a passo lungo. Mentre i primi davano luogo a modelli che di fatto potevano considerarsi come i veri eredi della \"401\", i telai pi\u00f9 lunghi facevano da base per modelli che sarebbero andati a raccogliere il testimone delle \"601\".\nLe \"402\" nate sulla base del telaio a passo normale misuravano 4.85 metri di lunghezza ed erano proposte nelle seguenti varianti di carrozzeria:\nLe versioni roadster erano le uniche a raggiungere i 5 metri di lunghezza anzich\u00e9 fermarsi a 4.85 metri. Quella con tetto rigido ripiegabile fu la prima delle due versioni previste per la gamma \"402\". Quanto alle versioni a passo lungo, esse misuravano 5 metri di lunghezza ed erano previste nella sola variante limousine a passo lungo e ad 8 posti, detta anche limousine-familiale, con tetto rialzato nella parte posteriore per offrire maggior abitabilit\u00e0 agli occupanti della terza fila di sedili.\nIn generale, i livelli di allestimento erano due: Luxe e Grand Luxe, ma in realt\u00e0 ve ne era anche un terzo, riservato unicamente alla limousine a passo lungo, la quale poteva essere allestita per uso taxi. In questo caso, la parte posteriore del tetto era provvista anche di un tettuccio apribile.\nEvoluzione.\nNonostante la sua indubbia valenza innovativa, la 402 non usc\u00ec vincente dallo scontro diretto con la Traction Avant, meno estrema esteticamente (anche se innovativa pure lei), ma pi\u00f9 all'avanguardia anche dal punto di vista tecnico, nonostante la vettura simbolo del \"double chevron\" soffrisse di problemi tecnici, almeno nelle primissima fase della sua carriera (cambio, giunti omocinetici, ecc).\nLa prima fase evolutiva della 402.\nIn ogni caso, la 402 non fu assolutamente un fiasco commerciale, anzi: il successo si rivel\u00f2 ugualmente di buon livello, tanto da sorprendere gli stessi vertici Peugeot, e ci\u00f2 pose le basi per la realizzazione di sempre pi\u00f9 nuove varianti.\nNel 1936, la gamma si estese con l'arrivo di una nuova versione di punta, l'esclusiva 402 Eclipse, una cabriolet che, prendendo spunto dalla roadster con tetto rigido ripiegabile, propose la stessa soluzione anche in un nuovo corpo vettura a 4 posti, dando luogo ad un'elegantissima e lussuosa cabriolet. In questo caso, l'intero padiglione fu ridisegnato per permettere l'abitabilit\u00e0 anche nei due posti posteriori. Dal punto di vista funzionale, l'unica differenza con la roadster fu il fatto che il tetto era ripiegabile manualmente anzich\u00e9 elettricamente, mentre per quanto riguardava gli ingombri, anche la \"402 Eclipse\" sfruttava il telaio a passo lungo (3.30\u00a0m), per una lunghezza complessiva di ben 5.20 metri che faceva della \"402 Eclipse\" la pi\u00f9 grande versione della gamma. Nello stesso anno, venne eliminata la limousine taxi, mentre dalla \"402\" deriv\u00f2 la 302, praticamente una \"402\" in scala ridotta con motore di cilindrata inferiore.\nNel 1937 sparirono dal listino la cabriolet con tetto di tela, la coach, e la roadster con tetto rigido ripiegabile: evidentemente, la presenza di una delle prime coup\u00e9-cabriolet della storia (le primissime erano state le precedenti Peugeot 401 Eclipse e la 301, quest'ultima mai ufficialmente nel listino Peugeot) unita alla maggior praticit\u00e0 della soluzione a 4 posti ed al successo riscosso presso il pubblico, resero superflua la presenza di altri modelli che in un modo o in un altro risultavano simili. Alla fine dello stesso anno, dalla 302 deriv\u00f2 la 402 L\u00e9g\u00e8re, che univa il motore della \"402\" al corpo vettura ed il telaio a passo corto (2.88 metri) della \"302\". La \"402 L\u00e9g\u00e8re\" fu proposta nell'inedita versione berlina a 4 finestrini laterali, coach e cabriolet. Nelle \"402 L\u00e9g\u00e8re\" e nelle \"402\" di punta, il motore TH ricevette una testata in alpax, una lega di alluminio, mentre il rapporto di compressione fu portato da 6:1 a 7:1. In questo modo il propulsore benefici\u00f2 di un leggerissimo incremento di potenza, portandosi a 58 CV; nello stesso periodo la \"402 Commerciale\" fu proposta con ruote posteriori carenate, come gli altri modelli della gamma. Un altro aggiornamento fu il nuovo alloggiamento della ruota di scorta per la \"402 Eclipse\", sistemato esternamente, sulla coda. Tra la fine dello stesso anno e l'inizio dell'anno seguente comparvero i primi esemplari di una versione molto particolare, destinata ad essere prodotta in una manciata di esemplari, spesso utilizzati in ambito sportivo: la 402 Darl'Mat, una versione dotata di una profilatissima carrozzeria a due posti, simile a quella di alcune Bugatti Type 57 dell'epoca, e proposta in versione roadster o coup\u00e9.\nLa seconda fase evolutiva: la 402 B.\nAl Salone di Parigi del 1938, la gamma \"402\" venne totalmente rinnovata, dando luogo alla 402 B: la profonda rivisitazione non si ebbe tanto sul piano estetico, quanto su quello tecnico e quello dei modelli costituenti la gamma. Dal punto di vista tecnico, il motore da 2 litri venne rialesato e portato a 2142\u00a0cm\u00b3 (motore TH2), per 63\u00a0CV di potenza massima in caso di motore con testata in alpax e di 60\u00a0CV in caso di motore con testata in ghisa. Per quanto riguarda la gamma, la novit\u00e0 pi\u00f9 significativa stava nella nuova 402 B L\u00e9g\u00e8re, che non proponeva pi\u00f9 un corpo vettura ripreso pari pari dalla \"302\", ma una sorta di inedito ibrido costituito dal cofano motore della \"402 B\" e la parte restante ripresa dalla nuova \"piccola\" di Casa, la 202. Il risultato era una vettura che sebbene non fosse riuscitissima dal punto di vista dell'equilibrio formale, in compenso trasmetteva un'insolita sensazione di sportivit\u00e0, assente nelle precedenti \"L\u00e9g\u00e8re\", sensazione data dal cofano motore molto lungo in relazione al resto della carrozzeria. Esteticamente le \"402 B\" si distinguevano per una calandra leggermente tagliata in due nella parte superiore e, nel caso delle versioni limousine a passo normale e lungo, anche per il nuovo vano bagagli pi\u00f9 sporgente.\nMa sebbene nata con i migliori auspici, la nuova gamma dovette affrontare problemi ben pi\u00f9 grandi, a partire dalla corsa agli armamenti di Francia e Gran Bretagna, per fronteggiare un possibile nuovo conflitto voluto dalla Germania di Hitler, evento che poi si sarebbe concretizzato neppure un anno dopo la nascita della \"402 B\". Nell'estate del 1940 spar\u00ec quindi dai listini la \"402 B L\u00e9g\u00e8re\", mentre pochi mesi dopo tutta la gamma della \"402\" dovette essere cancellata per non tornare mai pi\u00f9 nei programmi della Casa francese.\nLe altre 402.\nLe 402 con tetto rigido ripiegabile.\nIl tetto rigido ripiegabile adottato su una \"402\" rievoca subito il modello \"Eclipse\", ma non vi fu solo quello: la prima 402 a proporlo fu infatti la roadster con tetto in lamiera che andava a scomparire in un apposito alloggiamento posteriore mediante un dispositivo elettrico. Tale modello dur\u00f2 circa un anno e mezzo: venne infatti pensionato nella prima met\u00e0 del 1937 per lasciare campo libero alla pi\u00f9 nota \"402 Eclipse\" con carrozzeria a 4 posti. La storia del tetto ripiegabile va fatta risalire alla collaborazione tra il concessionario Peugeot Emile Darl'Mat, che voleva proporre delle fuoriserie speciali su meccanica Peugeot, e la carrozzeria Portout che aveva gli strumenti per realizzare tali progetti. L'idea del tetto rigido ripiegabile arriv\u00f2 da una terza persona, Georges Paulin, il quale era appassionato di automobili, ma che di mestiere era invece odontoiatra. Paulin invent\u00f2 e brevetto un meccanismo ad azionamento elettrico in grado di aprire e richiudere un tetto rigido in metallo montato su una vettura. Darl'Mat e Portout strinsero un rapporto di collaborazione con Paulin e di l\u00ec a poco nacquero i primi esemplari dotati di tale soluzione, dapprima in serie estremamente limitata e sulla base delle Peugeot 301 e 401, ed in seguito sfruttando la meccanica delle 402. La Casa del Leone Rampante inser\u00ec le \"402 Roadster\" e le \"402 Eclipse\" nel listino ufficiale.\nLe versioni Darl'Mat.\nRealizzate sulla base delle \"402 L\u00e9g\u00e8re\", le 402 Darl'Mat hanno costituito l'evoluzione delle primissime Darl'Mat su base 302. Era quindi identico il telaio a passo corto (2.88 metri), ma cambiava il motore, che nelle \"402\" era la medesima unit\u00e0 TH da 1991\u00a0cm\u00b3, la quale in questo caso venne portata a 70\u00a0CV di potenza massima. Quanto alla carrozzeria, essa fu un altro notevole lavoro firmato da Portout, sempre in collaborazione con Emile Darl'Mat (da cui il nome dei modelli). Tale carrozzeria ricordava da vicino le Bugatti Type 57 Atalante per le sue linee estremamente sinuose, con l'abitacolo sistemato a ridosso dell'avantreno.\nLe \"402 Darl'Mat\" ebbero anche un passato sportivo di un certo rilievo, grazie alla loro partecipazione, con discreti risultati, a competizioni del calibro della 24 Ore di Le Mans. Proprio a Le Mans, nel 1938, una delle tre \"402 Darl'Mat\" schierate alla partenza, riusc\u00ec a conquistare il quinto posto assoluto ed il primo nella categoria 2 litri. Le altre due \"402 Darl'Mat\" si ritirarono per problemi alla testata dei motori, dovuti ad un cattivo montaggio del motore dopo un controllo prima della partenza.\nLa 402 Andreau.\nRealizzata a partire dal 1936 in cinque esemplari, la \"Andreau\" era uno studio sull'estremizzazione del concetto di aerodinamica: la parte posteriore era estremamente votata a tale concetto, con il suo profilo affusolato. Il nome derivava da Jean Andreau, l'ingegnere aerodinamico che ne concep\u00ec le linee. Obiettivo della \"402 Andreau\" fu quello di dimostrare l'importanza dell'aerodinamica nell'incremento delle prestazioni e nel contenimento dei consumi. La \"402 Andreau\" rappresent\u00f2 anche il culmine del concetto di \"Fuseaux Sochaux\", ossia dell'aerodinamica secondo Peugeot. Uno dei cinque esemplari suddetti venne denominato 802,perch\u00e9 motorizzato da un 8V formato da due unit\u00e0 1.7 litri,con 110 CV e una velocit\u00e0 massima di 180 km/h, straordinaria in una berlina dell'epoca. Purtroppo,la guerra e il difficile dopoguerra bloccarono tutto."}
{"id": "555939", "revid": "6923", "url": "https://it.wikipedia.org/wiki?curid=555939", "title": "Assolo", "text": "In musica un assolo, o solo, \u00e8 una breve sezione solistica presente in un brano, oppure un brano musicale eseguito da un unico suonatore o cantante.\nColui che suona da solo in una composizione o in una parte di un brano musicale viene detto solista.\nL'assolo, inteso come breve esecuzione solistica, a volte con virtuosismi, pu\u00f2 esistere in ogni genere musicale.\nMusica classica.\nNella musica classica odierna l'esecuzione solistica viene effettuata dal solista senza fare ricorso all'improvvisazione (dando molta importanza alla fedelt\u00e0 dell'interpretazione di quanto scritto nelle partiture), tranne che in rari casi o nella musica d'avanguardia.\nTuttavia nel passato era piuttosto comune improvvisare su preludi, toccate, e fantasie.\nBrani solistici.\nUna composizione scritta per un singolo strumento si dice solo; sovente i soli sono scritti per strumenti polifonici come il pianoforte, l'organo, il clavicembalo e l'arpa, ma\nesistono composizioni per strumento solista per gli strumenti monofonici, o comunque con limitazioni polifoniche, come il violino, il violoncello, il flauto, il clarinetto e l'oboe, quali le \"Partite per violino solo\" e le \"Suite per violoncello solo\" di Johann Sebastian Bach, sebbene spesso questi ultimi vengono accompagnati dal pianoforte creando cos\u00ec un duo.\nConcerto.\nIl concerto \u00e8 una composizione per uno o pi\u00f9 strumenti solisti accompagnata da un'orchestra. Nel corso del lavoro lo strumento, o gli strumenti, sviluppano dei temi sul sottofondo dell'orchestra.\nAssolo.\nL'assolo \u00e8 una parte solistica di un componente dell'orchestra che suona un tema che spicca sul sottofondo orchestrale. Pu\u00f2 essere il primo violino, l'oboe, il flauto traverso, il corno o altri strumenti ancora.\nAssolo di sezione.\nIn un'orchestra tutti gli strumenti di una sezione come i primi ed i secondi violini, i violoncelli, i legni o gli ottoni suonano all'unisono.\nQuando un esecutore di una certa sezione suona da solo o una parte differente dagli altri strumenti della sezione, si ha l'assolo di sezione.\nQuesto vale anche per i sassofoni, le trombe, i tromboni o altri strumenti nelle big band.\nJazz, rock e pop.\nNel pop, nel rock, ed in particolare nella musica jazz, il termine assolo indica una parte solistica, in genere improvvisata, eseguita da un singolo strumentista o (pi\u00f9 di rado) da un cantante.\nNella musica rock, gli assoli pi\u00f9 frequenti sono quelli di chitarra; pi\u00f9 raramente si hanno assoli di basso, contrabbasso, batteria, pianoforte o sintetizzatore."}
{"id": "555945", "revid": "1543377", "url": "https://it.wikipedia.org/wiki?curid=555945", "title": "Polygonaceae", "text": "La famiglia Polygonaceae (Juss. 1789) \u00e8 un gruppo di Angiosperme Dicotiledoni e comprende circa 50 generi e 1120 specie diffuse per lo pi\u00f9 nelle regioni temperate boreali. Appartengono a questa famiglia: il grano saraceno, il rabarbaro, i romici. Probabilmente il nome della famiglia (\"poly\" = molti; \"gonium\" = angolo) fa riferimento alla forma del frutto che \u00e8 angoloso.\nDescrizione.\nComprende specie per lo pi\u00f9 erbacee perenni (ma anche cespugli e piccoli alberi), monoiche o dioiche. \nLe foglie sono alterne, semplici provviste di un'ocrea (una guaina membranosa avvolgente il fusto).\nI fiori, ermafroditi o unisessuali, sono attinomorfi e riuniti in infiorescenze. Possono avere un perigonio con elementi sepaloidi (es. \"Rumex\"), in relazione all'impollinazione di tipo anemogamo, o di tipo petaloide (es. \"Polygonum \"), in specie entomogame. L'ovario \u00e8 supero tricarpellare e uniloculare.\nIl frutto \u00e8 un achenio.\nTassonomia.\nNel Sistema Cronquist le Polygonaceae venivano assegnate, come unica famiglia, all'ordine delle Polygonales.\nSistemi pi\u00f9 moderni, come l'APG IV, le includono invece nell'ordine delle Caryophyllales.\nLe Polygonaceae sono ripartite in due sottofamiglie:\nUsi.\nLa famiglia comprende specie di interesse agrario quali:\nil grano saraceno (Fagopyrum esculentum) importante coltura nelle regioni alpine\nil genere \"Rheum\" (i rabarbari) dalle cui radici vengono estratti principi amari usati in farmacia e liquoreria.\nAlcune specie spontanee (ad. es. specie del genere \"Rumex\", le acetoselle) vengono consumate in zuppe o aggiunte alle insalate.\nAlcune specie di \"Rheum \" vengono inoltre coltivate come specie ornamentali."}
{"id": "555953", "revid": "599013", "url": "https://it.wikipedia.org/wiki?curid=555953", "title": "Shunsuke Nakamura", "text": "\u00c8 considerato uno dei pi\u00f9 forti calciatori giapponesi di sempre. Il 13 settembre 2006 diventa il primo giocatore giapponese a segnare in Champions League ed il secondo a parteciparvi. Dopo gli inizi nel paese natio ha giocato in Italia con la , dove in tre anni ha collezionato 81 presenze e 11 gol. Nell'estate del 2005 viene ceduto agli scozzesi del Celtic. Nella sua prima stagione al Celtic, Nakamura ha aiutato il club a vincere la Scottish Premier League e la Scottish League Cup. Dopo quattro stagioni con i biancoverdi, firma un contratto biennale con l'Espanyol. I suoi contributi alla nazionale giapponese sono invece rappresentati dai 24 gol segnati.\nHa vinto la Coppa d'Asia nel 2000 e nel 2004 con la Nazionale giapponese, ed \u00e8 stato nominato MVP dell'edizione 2004. Ha partecipato inoltre al Mondiale Under-20 1997 e alla XXVIII Olimpiade come membro della Nazionale Under-23 giapponese.\nCaratteristiche tecniche.\nDotato di un mancino preciso con il quale spesso trova la porta, Nakamura predilige giocare sulla fascia destra, dove pu\u00f2 permettersi di accentrare la sua posizione per il tiro o per le verticalizzazioni ai compagni. \u00c8 inoltre dotato di una tecnica sopraffina e di una visione totale del campo.\nPur non essendo particolarmente veloce, compensa questo difetto con la sua propensione offensiva, che gli permette spesso di trovare il gol grazie al suo tiro preciso e al buon tiro dalla distanza; abbina a queste sue qualit\u00e0 un ottimo dribbling; nel novero delle sue abilit\u00e0 rientrano anche i calci piazzati: \u00e8 infatti uno specialista dei rigori e in particolar modo delle punizioni.\nCarriera.\nClub.\nInizi.\nNato e cresciuto a Yokohama, Nakamura inizia a praticare il calcio all'et\u00e0 di 5 anni, giocando per le giovanili del club locale Misono FC fino a poco prima della scuola media.\nNel 1991, a 12 anni, il giapponese si unisce al Nissan FC Junior Youth, la selezione primaverile del Nissan Motors, che prender\u00e0 poi il nome di Yokohama Marinos all'inaugurazione della J-League nel 1993. Tuttavia nel 1994 Shunsuke decide di trasferirsi al Toko Gakuen High School di Kawasaki. Qui Nakamura viene eletto MVP del torneo nazionale giovanile a livello di scuola media, e riesce a guidare la squadra alla finale della competizione nel 1996. Dopo essersi diplomato al Toko Gakuen nel 1997, Nakamura decide di fare il gran passo, firmando per i Yokohama Marinos.\nYokohama Marinos.\nNel 1997, il diciannovenne Nakamura si unisce ai Yokohama Marinos nella J-League (in seguito la squadra cambier\u00e0 il suo nome in Yokohama F. Marinos, in seguito all'unione con i \"Yokohama Flugels\"), per i quali ha gi\u00e0 giocato in passato ai tempi della Nissan Motors FC. Il suo debutto da professionista risale al 16 aprile dello stesso anno, in una partita contro il Gamba Osaka. Nakamura porta a termine la sua prima stagione con un bottino di 27 presenze e 5 gol.\nNel 2000 il giovane giocatore disputa la sua migliore stagione in tutta la sua permanenza a Yokohama: mette a segno 5 reti, 11 assist e viene nominato MVP della J-League. Nakamura lascia i Marinos nel 2002 per accasarsi in Italia presso la , per una cifra di 3,5 milioni di dollari.\nReggina.\nDopo l'amara esclusione dalla rosa giapponese che ha preso parte al campionato del mondo 2002 (disputato tra l'altro in casa), Nakamura si trasferisce alla Reggina, neopromossa in Serie A. Le aspettative generali sul giapponese erano alte, e dopo aver ricevuto la maglia numero 10, Shunsuke segna 3 gol consecutivi nelle prime tre giornate di campionato. Termina la sua prima stagione italiana con 7 marcature in 36 partite totali. Ciononostante nell'annata successiva Shunsuke non riesce a riproporsi su tali livelli, complici anche gli infortuni, mentre gli \"Amaranto\" tentano comunque di evitare la zona retrocessione.\nAnche la stagione 2004-2005 non finisce molto bene e il calciatore nipponico racimola solamente 2 reti in 33 presenze. Dopo un'ennesima annata non particolarmente brillante, Nakamura decide che \u00e8 arrivato il momento di cambiare maglia.\nCeltic.\nNell'estate 2005 Nakamura esprime il suo desiderio di giocare in Spagna e molte voci lo accostano all'Atl\u00e9tico Madrid e al Deportivo La Coru\u00f1a, militanti nella Primera Divisi\u00f3n, cos\u00ec come a club della Bundesliga tra i quali Borussia Dortmund e Borussia M\u00f6nchengladbach. Ci\u00f2 nonostante la fiducia del giapponese \u00e8 ricaduta sulla squadra scozzese del , militante in Scottish Premier League. Il suo impatto con il nuovo club \u00e8 molto positivo: viene nominato uomo partita al debutto contro il Dundee United il 6 agosto 2005. La sua creativit\u00e0, cos\u00ec come la sua etica del lavoro e la compostezza sotto pressione, riceve subito l'elogio dei compagni di squadra, del CT Gordon Strachan e dei sostenitori del Celtic. Nella sua prima stagione in Scozia, Nakamura conquista subito due titoli nazionali: la Scottish Premier League e la Scottish League Cup.\nIl 13 settembre 2006 debutta in Champions League con la maglia bianco-verde, in una partita contro il Manchester United all'Old Trafford. Il giapponese disputa una buona partita e riesce anche a segnare su calcio di punizione per il pareggio del 2-2. Tuttavia i \"Red Devils\" hanno la meglio, riuscendo a strappare una vittoria per 3-2. Il 14 ottobre, contro il Dundee United al Tannadice, Nakamura mette a segno la sua prima tripletta con il Celtic, vincendo nuovamente il riconoscimento di uomo-partita. L'incontro termina per 4-1 a favore dei \"Celts\". Il 21 novembre Nakamura segna uno dei gol pi\u00f9 importanti della sua carriera: una punizione precisa da 28 metri contro il Manchester United al Celtic Park in una cruciale gara di Champions League. La rete ha permesso agli \"Hoops\" di avanzare alla fase ad eliminazione per la prima volta. Il 26 dicembre segna una rete importante sempre contro il Dundee United al Celtic Park (la marcatura del nipponico \u00e8 riconosciuta come Gol della stagione). \u00c8 stata proprio la performance di Nakamura nei 20 minuti finali che ha permesso al Celtic di conquistare un punto prezioso, il che ha portato l'allenatore Gordon Strachan a proclamarlo \"un genio\". Nel 2007 viene incluso nella shortlist per il Pallone d'Oro\nEspanyol.\nMolti media parlarono del fatto che Nakamura potesse tornare alla sua citt\u00e0 natale Yokohama, dopo il contratto di quattro anni con il Celtic. Nel giugno 2009, poco prima di un controllo medico a Yokohama la negoziazione non si concluse, per cause tuttora ignote. Il 22 giugno 2009, venne annunciato che Nakamura firm\u00f2 un contratto di due anni per la squadra spagnola Espanyol. Fece il suo debutto con i \"Los Pericos\" nella prima partita di campionato della stagione 2009-10 contro l'Athletic Bilbao, giocando tutto il match. Tuttavia, egli non trov\u00f2 pi\u00f9 spazio in prima squadra, e riusc\u00ec a fare solo brevi apparizioni nel secondo tempo come sostituto e non riuscendo mai a trovare la via del gol.\nRitorno allo Yokohama Marinos.\nIl 12 febbraio 2010, Nakamura annuncia ufficialmente il suo ritorno in patria, agli Yokohama F. Marinos squadra della sua citt\u00e0 natale dove prende la maglia numero 10. Nella partita di esordio (vinta 4-1) mette inoltre a segno il gol del momentaneo 1-0 con un tiro potentissimo da oltre venticinque metri.\nIl 10 dicembre 2013 diventa il primo giocatore a vincere due volte il titolo di migliore giocatore del campionato giapponese. Il titolo fu dedicato ad suo amico deceduto pi\u00f9 di un anno prima, Naoki Matsuda. Nel 2013 vincer\u00e0 la Coppa dell'Imperatore, nella semifinale vinta contro il Sagan Tosu segner\u00e0 la rete de 2-0. Nell'edizione 2013 della J1 League stabilir\u00e0 un record personale di dieci reti, segner\u00e0 un gol contro l'Oita Trinita e il Shimizu S-Pulse permettendo alla squadra di batterle entrambe di misura per 1-0, far\u00e0 dei gol in altre vittoria come quella per 2-1 contro il Sagan Tosu, o prevalendo per 2-0 contro il FC Tokyo, battendo per 4-2 lo Shonan Bellmare o vincendo per 5-0 contro lo Shimizu S-Pulse, inoltre sar\u00e0 autore di una doppietta vincendo per 3-0 ai danni dell'Urawa Red Diamonds.\nIl 19 luglio 2015, all'et\u00e0 di 37 anni, inventa un gol con una magia su punizione al 94', firmando il 2-2 dello Yokohama Marinos contro il Gamba Osaka. Circa un mese e mezzo pi\u00f9 tardi il 1\u00ba settembre 2015 firma un'altra grande perla su punizione firmando l'1-0 dello Yokohama F. Marinos contro l'Urawa Reds. La sua ultima rete per la squadra la segner\u00e0 il 22 settembre 2016 con un altro calcio di punizione vincendo per 4-0 contro il Tokyo Verdy\nJ\u00fabilo Iwata e Yokohama FC.\nIl 29 dicembre 2016 passa al J\u00f9bilo Iwata. Nell'edizione 2017 del campionato segner\u00e0 per ben due volte contro l'Omiya Ardija, entrambe le partite si cono concluse con la vittoria del J\u00fabilo Iwata per 2-1, far\u00e0 un gol anche nelle vittorie contro il Kashima Antlers e lo Shimizu S-Pulse vinte entrambe per 3-0, inoltre segner\u00e0 una rete pure nella sconfitta per 3-2 contro il Sanfrecce Hiroshima: in cinquantadue presenze queste sono state le uniche cinque reti nella sua permanenza in squadra.\nL\u201911 luglio 2019 a 41 anni, firma per una stagione con lo Yokohama FC. Il 27 ottobre 2019 segner\u00e0 un gol in J2 League, la seconda divisione del calcio giapponese, nella vittoria per 2-1 contro il Tokyo Verdy. La squadra otterr\u00e0 il 2\u00ba posto in classifica ottenendo la promozione nella J1 League.\nNazionale.\nNakamura nel 1997 giocher\u00e0 con la Nazionale del Giappone Under-20 al Mondiale in Malaysia giocando in tutte e cinque le partite come titolare, segnando una rete vincendo per 6-2 contro la Costa Rica.\nViene convocato nel 2000 nella Nazionale Olimpica ai Giochi di Sydney, ai quarti di finale la squadra verr\u00e0 osteggiata dagli Stati Uniti, e la partita finir\u00e0 sul 2-2 e ai rigori Nakamura segner\u00e0 calciando dal dischetto ma il Giappone perder\u00e0 per 5-4.\nNakamura fa il suo debutto ufficiale con la maglia della nazionale maggiore il 13 febbraio 2000 nella vittoria per 3-0 contro il Singapore e segna il suo primo gol il 16 febbraio 2000 nella partita contro i Brunei prevalendo per 9-0. Il 2 maggio 2002 segner\u00e0 la sua prima doppietta con la nazionale nel pareggio per 3-3 contro l'Honduras.\nNel 2013 viene convocato per giocare alla Confederation Cup segnando tre reti: una doppietta vincendo per 3-0 contro la Nuova Zelanda, e un ultimo gol nella sconfitta per 2-1 contro la Francia.\nPrender\u00e0 parte alla Coppa d'Asia 2004, segnando il gol del 1-0 con cui vincer\u00e0 contro l'Oman, e far\u00e0 un'altra rete nella vittoria per 4-1 contro la Thailandia, invece contro la Giordania la partita finir\u00e0 per 1-1 e ai rigori sar\u00e0 Nakamura il primo a calciare dal dischetto sebbene fallisca nel tentativo, comunque il Giappone vincer\u00e0 per 4-3, e nella finale contro la Cina fornir\u00e0 due assist vincenti e il Giappone vincer\u00e0 per 3-1.\nDopo aver giocato all'edizione 2005 della Confederation Cup dove segner\u00e0 una rete contro il Brasile nel pareggio per 2-2, disputer\u00e0 l'edizione 2006 della Coppa del Mondo, segnando un gol nella sconfitta per 3-1 contro l'Australia.\nDisputer\u00e0 la Coppa d'Asia 2007 segnando un gol sia nella vittoria per 3-1 contro gli Emirati Arabi Uniti sia in quella per 4-1 contro il Vietnam, ai quarti di finale contro l'Australia la partita si concluder\u00e0 per 1-1 e ai rigori il Giappone vincer\u00e0 per 4-3 e Nakamura segner\u00e0 dal dischetto, nell'ultima partita contro la Corea del Sud la squadra nipponica perder\u00e0 per 6-5 ai rigori sebbene Nakamura avesse sengnato uno dei rigori vincenti.\nSegner\u00e0 la sua ultima doppietta con la nazionale battendo per 4-3 la Svizzera, infine segner\u00e0 il suo ultimo gol per il Giappone nella vittoria per 4-0 contro Hong Kong. La sua ultima partita l'ha giocata al Mondiale 2010 nella sconfitta per 1-0 contro l'Olanda, in seguito si \u00e8 ritirato ufficialmente dalla nazionale dopo il mondiale.\nNakamura ha preso parte a due mondiali con la sua nazionale (2006, 2010), con la maglia della nazionale nipponica conta 98 presenze e 24 gol.\nStatistiche.\nAl 7 aprile 2018 Nakamura ha disputato, tra club, nazionale maggiore e nazionali giovanili, 845 partite, segnando 166 reti.\nPresenze e reti nei club.\n\"Statistiche aggiornate al 7 aprile 2018.\""}
{"id": "555954", "revid": "2032913", "url": "https://it.wikipedia.org/wiki?curid=555954", "title": "The Album (ABBA)", "text": "The Album \u00e8 il quinto album del gruppo svedese degli ABBA, pubblicato nel dicembre del 1977.\nLa sua uscita coincise con la programmazione nelle sale cinematografiche del film \"ABBA spettacolo\". Dall'album furono estratti due singoli di grande fortuna: \"The Name of the Game\" e \"Take a Chance on Me\". Il disco fu rimasterizzato digitalmente nel 1997 prima e nel 2001, sotto l'etichetta Universal Records.\nEsattamente come \"Arrival\" l'album godette di notevole successo, diventando il terzo consecutivo degli ABBA a piazzarsi al primo posto nella classifica in Regno Unito. \"Take a Chance on Me\" divent\u00f2 inoltre il primo singolo degli ABBA per vendite negli Stati Uniti, superando addirittura \"Dancing Queen\", a differenza del quale si ferm\u00f2 solo al terzo posto nella \"Billboard Hot 100\".\nClassifiche.\nAlbum\nSingoli"}
{"id": "555955", "revid": "1573940", "url": "https://it.wikipedia.org/wiki?curid=555955", "title": "Carduelis carduelis caniceps", "text": "Il cardellino dell'Himalaya (\"Carduelis carduelis caniceps\" ) \u00e8 un uccello passeriforme della famiglia Fringillidae, sottospecie del cardellino europeo.\nEtimologia.\nIl nome scientifico della specie, \"caniceps\", deriva dall'unione delle parole latine \"canus\" (\"grigio\") e \"ceps\" (\"testa\"), col significato di \"dalla testa grigia\", in riferimento alla livrea di questi uccelli: il loro nome comune, invece, \u00e8 un chiaro riferimento all'areale di distribuzione.\nDescrizione.\nDimensioni.\nMisura 11,5-14,5\u00a0cm di lunghezza, per 11-24 g di peso.\nAspetto.\nSi trata di uccelli dall'aspetto minuto, muniti di testa arrotondata, ali appuntite, becco allungato e appuntito di forma conica e coda dalla punta forcuta. Nel complesso, il cardellino dell'Himalaya risulta molto simile al cardellino comune, rispetto al quale \u00e8 tuttavia immediatamente distinguibile per il becco pi\u00f9 allungato, la testa senza calottina nera ed il piumaggio tendente al grigio.\nLa livrea si presenta di colore grigio cenere su calotta, nuca, dorso, fianchi e petto, mentre la faccia \u00e8 di colore rosso scuro (con mascherina ancora pi\u00f9 scura fra i lati del becco e l'occhio) cerchiato di bianco; bianchi sono anche gola, parte superiore del petto, ventre, sottocoda, codione e punta delle remiganti, mentre ali e coda sono nere, le prime con vistosa barra alare gialla.\nIl dimorfismo sessuale \u00e8 presente, ma non evidentissimo: nelle femmine l'estensione della mascherina facciale \u00e8 minore, e l'aspetto nel complesso \u00e8 pi\u00f9 massiccio rispetto ai maschi.\nIn ambedue i sessi il becco \u00e8 bianco-grigiastro con punta della parte superiore recante una linea nera, mentre gli occhi sono di colore bruno scuro e le zampe sono di colore carnicino.\nBiologia.\nSi tratta di uccelli dalle abitudini diurne e moderatamente gregarie, che all'infuori della stagione riproduttiva vivono in gruppetti di qualche decina d'individui, che passano la maggior parte della giornata alla ricerca di cibo o acqua fra i cespugli, l'erba alta e il suolo, tenendosi in contatto fra loro con una serie di richiami.\nIl canto di questi uccelli, emesso in special modo immediatamente prima del periodo degli amori e durante questo, risulta molto simile a quello dei cardellini europei, pur differenziandosene per la maggiore monotonia ed asprezza.\nAlimentazione.\nLa dieta del cardellino dell'Himalaya \u00e8 essenzialmente granivora, essendo costituita da una variet\u00e0 di semi di alberi e piante erbacee (fra cui anche il cardo, del quale questi uccelli sono ghiotti al pari della loro controparte eurasiatica), che vengono estratti dalle infiorescenze mediante il lungo becco, utilizzato come una pinzetta. Questi uccelli si nutrono anche di boccioli, gemme, germogli, foglioline tenere, bacche e sporadicamente anche insetti, in particolar modo durante il periodo riproduttivo.\nRiproduzione.\nIl periodo riproduttivo va da aprile ad agosto: vengono generalmente portate avanti durante questo periodo due covate, con le coppie (si tratta infatti di uccelli monogami) che tendono a salire di quota fra una covata e l'altra.\nLa costruzione del nido (una coppa di fibre vegetali intrecciate posizionata fra i rami di una conifera) e la cova delle uova (che sono solitamente 3 o 4 e vengono incubate per circa 12-13 giorni) sono a totale carico della femmina, col maschio che fa la guardia ai dintorni e si occupa di nutrire la compagna: i nidiacei vengono invece accuditi da ambedue i genitori e seppure nudi ed implumi alla schiusa, s'involano attorno alle tre settimane di vita e si rendono indipendenti attorno al trentacinquesimo giorno dalla schiusa.\nDistribuzione e habitat.\nCome intuibile dal nome comune, l'areale della sottospecie in s\u00e9 va dal Pakistan nord-occidentale (dal Belucistan alla Provincia della frontiera del nord-ovest), attraverso la regione himalayana (Kashmir, Nepal centrale e orientale), al Tibet sud-occidentale, mentre considerando questi uccelli come una specie a s\u00e9 stante verrebbero accorpate anche sottospecie del cardellino diffuse nel sud dell'Iran e in gran parte del Turkestan, dal Turkmenistan occidentale al Lago Bajkal e alla Mongolia nord-occidentale.\nPur essendo generalmente stanziale, durante i mesi freddi il cardellino dell'Himalaya tende a scendere di quota per sfuggire agli eccessivi rigori del clima invernale.\nL\"'habitat\" di questi uccelli \u00e8 rappresentato dalle aree boschive non troppo fitte submontane e montane o comunque a clima continentale freddo, generalmente a predominanza di conifere, con presenza di radure e di aree cespugliose.\nTassonomia.\nIn passato, il cardellino dell'Himalaya veniva classificato come specie a s\u00e9 stante, col nome di \"Carduelis caniceps\": tuttavia, in base alla scarsa distanza genetica e comportamentale dal cardellino propriamente detto (dimostrata anche dal fatto che nelle aree in cui l'areale del cardellino dell'Himalaya si sovrappone a quello del cardellino eurasiatico, come a Gorgan o in Asia centrale, l'ibridazione avviene piuttosto spesso e senza particolari difficolt\u00e0), si ritiene attualmente pi\u00f9 corretto considerare questi uccelli una sottospecie del cardellino comune, col nome di \"Carduelis carduelis caniceps\".\nIn seno al complesso \"C. carduelis\", il cardellino dell'Himalaya occupa un proprio gruppo ben definito (denominato \"gruppo \"caniceps\"\") assieme alle sottospecie \"subulata\", \"paropanisi\" e \"ultima\", accomunate dal manto grigio piuttosto che bruno e generalmente considerate (soprattutto la seconda) sottospecie del cardellino dell'Himalaya qualora considerato una specie a s\u00e9 stante."}
{"id": "555959", "revid": "31789", "url": "https://it.wikipedia.org/wiki?curid=555959", "title": "Grotta di Mos\u00e8", "text": "La grotta di Mos\u00e8 si trova nel cortile dell'Ammannati, il cortile centrale di palazzo Pitti a Firenze, tra le due rampe che portano al giardino di Boboli.\nLe grotte fantastiche.\nNel Cinquecento in Toscana si era diffusa per i palazzi signorili la moda dei giardini all'italiana e uno degli ambienti irrinunciabili era la \"Grotta\", cio\u00e8 la ricostruzione fantasiosa e complessa di grotte naturali, con sculture pitture e giochi d'acqua, con vere concrezioni calcaree che venivano spesso rubate nelle grotte vere e riutilizzate dagli artisti. A Firenze la prima grotta fantastica \u00e8 quella chiamata \"degli Animali\" nella villa medicea di Castello, con sculture di Giambologna, e da allora si sono moltiplicate in tutte le residenze medicee e non solo, fino a uscire dai confini regionali, nei grandi parchi romani e del nord Italia. A palazzo Pitti \u00e8 celebre anche la grotta del Buontalenti nel giardino di Boboli.\nLa Grotta di Mos\u00e8.\nQuesta grotta prende il nome dalla colossale statua di Mos\u00e8 in porfido rosso orientale, che si trova oltre la vasca ellittica al centro della parete.\nNegli inventari medicei della fine del Cinquecento la grotta \u00e8 citata come rustica, cio\u00e8 non decorata, e fu interessata solo dalle opere di riqualificazione del palazzo volute da Cosimo II e Ferdinando II, prima con l'architetto Giulio Parigi, poi con suo figlio Alfonso Parigi il giovane.\nIn particolare si fa risalire al 1634-35 la decorazione della grotta, con sedici colonne di pietraforte, la vasca ellittica, la statua del Mos\u00e8, ricavata da un torso antico innestato su un nuovo corpo realizzato da Raffaele Curradi e Cosimo Salvestrini, e le quattro statue in marmo poste nelle nicchie decorate da pietre \"spugnose\", cio\u00e8 da concrezioni calcaree. Queste quattro figure rappresentano le \"Virt\u00f9 del Principe\" secondo un impianto allegorico ideato da Francesco Rondinelli (erudito e bibliotecario dei granduchi):\nUn angelo musicante, dipinto sulla volta che simula un pergolato di pietra spugnosa aperto sul cielo, allude alla \"Fama\" e chiude l'allegoria (opera di Filippo Tarchiani, 1638)\nNella vasca \"nuotano\" due graziosi putti in marmo di Pompeo Ferrucci del Tadda.\nAll'esterno sono presenti altre due sculture di pregio, l\"Ercole e Anteo\" e l\"Ercole in riposo\", entrambe di epoca romana. A sinistra dell'entrata \u00e8 inoltre presente un'insolita targa detta \"della Mula\" perch\u00e9 dedicato a questo animale, raffigurato in bassorilievo, in memoria del prezioso tributo dell'animale ai lavori edili per la costruzione del palazzo.\nSopra la grotta si estende la terrazza decorata dalla fontana del Carciofo."}
{"id": "555962", "revid": "116851597", "url": "https://it.wikipedia.org/wiki?curid=555962", "title": "Amatunte", "text": "Amatunte o \"Amato\" (greco: \u0391\u03bc\u03b1\u03b8\u03bf\u03cd\u03c2, \u0391\u03bc\u03b1\u03b8\u03bf\u03cd\u03bd\u03c4\u03b1; latino: \"Amatus\"; inglese: \"Amathous\"; francese: \"Amathonte\"), \u00e8 una citt\u00e0 dapprima micenea e poi fenicia, sulla costa meridionale di Cipro.\nI resti della pi\u00f9 antica officina metallurgica, per l'estrazione e la lavorazione del rame, gi\u00e0 attiva nel III millennio a.C., costruita all'interno di un villaggio, sono affiorati dagli scavi effettuati a Pyrgos (Limasso), vicino al sito archeologico di Amatunte.\nFu sede di un celebre tempio di Afrodite nella sua forma maschile di \"Afrodito\", dal volto barbuto, androgino. Alcuni scavi del secolo XIX che cercavano questo tempio hanno invece riportato alla luce importanti resti della famosa necropoli: un centinaio di tombe ipogee a camera. Nella ricca necropoli, fu rinvenuto un sarcofago marmoreo con cortei di carri e cavalieri, ora conservato a New York, ed una tazza argentea del secolo VII (ora a Londra).\nNel VI secolo a.C. pass\u00f2 sotto i persiani, cui rimase fedele fino alla conquista di Alessandro Magno. Pass\u00f2 poi ai Tolomei. Nel 59 a.C. fu occupata dai romani.\nNel Medioevo fu una delle citt\u00e0 pi\u00f9 importanti e pi\u00f9 popolate di Cipro. Nacque e mor\u00ec ad Amatunte il famoso patriarca di Alessandria San Giovanni l'Elemosiniere.\nFu distrutta nel 1190 da Riccardo Cuor di Leone.\nLa basilica sull'acropoli.\nLa basilica fu eretta verso la fine del secolo VI o VII al posto del tempio di Afrodite distrutto nel corso del VI secolo da un sisma. Essa era riccamente decorata di mosaici murali e di lastre di marmo scolpite (inizio V secolo), ed \u00e8 composta da tre navate ed un nartece, con una galleria soprastante.&lt;br&gt;\nLa basilica \u00e8 collocata sul punto pi\u00f9 alto della collina, a 80 metri di altitudine, inserita nell'angolo di un grande recinto quadrangolare interamente lastricato.\nLingua.\nAd Amatunte si parlava il cosiddetto \"eteocipriota\", una lingua che non sembra imparentata con il greco, scritto con il sillabario cipriota (dal 700 a.C.), che per\u00f2 non \u00e8 stato decifrato.\nCitazioni.\nFu meta di Marco e altri due apostoli (Barnaba e Saulo), recatisi nell'isola di Cipro per annunciare il Vangelo; forse Marco era in veste di catechista e battezzatore, forse di cronista della spedizione.\nAmatunte \u00e8 citata da Gabriele D'Annunzio in \"Alcyone\", Sogni di terre lontane, \"Le carrube\", a proposito dell'\u00ab\"obliato carme\"\u00bb del \u00abMar Cilicio\u00bb che tanto \u00abpiacque\u00bb alla \u00abCipride\u00bb.\nLudovico Ariosto cita Amatunte come posto dove Venere, \u00ab(...) lasciando i templi citerei e li altari e le vittime e li odori di Gnido e di Amatunte e de' Sabei, sovente con le Grazie in lieti cori vi danz\u00f2 intorno (...)\u00bb.\nAnche nei Carmi di Catullo vi \u00e8 una citazione di Amatunte:\nXXXVI. \"Annales\"\nAnnales Volusi, cacata carta,&lt;br&gt;\nvotum solvite pro mea puella.&lt;br&gt;\nnam sanctae Veneri Cupidinique&lt;br&gt;\nvovit, si sibi restitutus essem&lt;br&gt;\ndesissemque truces vibrare iambos,&lt;br&gt;\nelectissima pessimi poetae&lt;br&gt;\nscripta tardipedi deo daturam&lt;br&gt;\ninfelicibus ustulanda lignis.&lt;br&gt;\net hoc pessima se puella vidit&lt;br&gt;\niocose lepide vovere divis.&lt;br&gt;\nnunc o caeruleo creata ponto,&lt;br&gt;\nquae sanctum Idalium Vriosque apertos&lt;br&gt;\nquaeque Ancona Cnidumque harundinosam&lt;br&gt;\ncolis quaeque Amathunta quaeque Golgos&lt;br&gt;\nquaeque Durrachium Hadriae tabernam,&lt;br&gt;\nacceptum face redditumque votum,&lt;br&gt;\nsi non illepidum neque invenustum est.&lt;br&gt;\nat vos interea venite in ignem,&lt;br&gt;\npleni ruris et inficetiarum.&lt;br&gt;\nannales Volusi, cacata carta.&lt;br&gt;\nNelle \"Metamorfosi\", Ovidio parla delle \"prop\u00e8tidi\", giovinette di Amatunte: colpevoli di aver negato la divinit\u00e0 di Afrodite, la dea le pun\u00ec invasandole con uno sfrenato desiderio sessuale e trasformandole in pietre, dopo essersi abbandonate alla prostituzione (\"\u00ab(...) Ma chiedi ad Amatunte, citt\u00e0 ricca di metalli, se sia lieta d'aver dato i natali alle Prop\u00e8tidi: lo negherebbe, come d'averli dati un tempo ai Cerasti, cos\u00ec chiamati perch\u00e9 la loro fronte era guastata da due corna (...)\u00bb\").\nAmatunte nella mitologia greca.\nAmatunte era dedicata ad Afrodite e per questo suo culto venne anche chiamata Amatusia. I suoi abitanti furono tutti trasformati in tori da Afrodite perch\u00e9, contro la volont\u00e0 della dea, le si offriva in sacrificio gli stranieri.\nI suoi abitanti sono conosciuti anche con il nome di Cerasti.\nScrive Ovidio nelle Metamorfosi, Libro X:"}
{"id": "555963", "revid": "963244", "url": "https://it.wikipedia.org/wiki?curid=555963", "title": "Alfonso Beretta", "text": "Biografia.\nDodicesimo di tredici figli, da ragazzo frequenta l'oratorio maschile del quale allora era assistente ecclesiastico don Antonio Tagliabue, poi parroco di Lonate Pozzolo dal 1937 al 1965.\nIl 29 ottobre 1923 indossa l'abito clericale ed entra nel Seminario arcivescovile di San Pietro Martire a Seveso. Nel 1928 passa al Seminario delle Missioni (P.I.M.E.). Il 23 settembre 1934 celebra la prima Messa. Il 25 agosto 1935 parte come missionario in India. Dal 1936 al 1939 \u00e8 destinato a Secunderabad, prima come assistente poi come parroco.\nIn campo di concentramento.\nDal 1939 al 1948 opera nel distretto di Dornacal, e per due anni viene mandato nel campo di concentramento di Deradun a causa della guerra.\nEpiscopato.\nNell'aprile 1948 viene eletto vicario capitolare di monsignor Vismara. L'8 aprile 1951, a Brugherio, viene consacrato vescovo di Hyderabad.\nL'8 gennaio 1953 diventa primo vescovo della diocesi di Warangal; nel 1976 contribuisce all'erezione della diocesi di Nalgonda.\nDimissioni.\nIl 30 settembre 1985 viene accettata la sua domanda di dimissioni dall'incarico vescovile. Il 12 marzo 1986 monsignor Thumma Bala lo sostituisce alla guida della diocesi di Warangal; si ritira nella parrocchia di Pendial come coadiutore del parroco.\nInfine, il 22 maggio 1998 muore a Pedda Pendial; il suo corpo riposa nella cattedrale di Fatimanagar.\nGenealogia episcopale.\nLa genealogia episcopale \u00e8:"}
{"id": "555969", "revid": "36426", "url": "https://it.wikipedia.org/wiki?curid=555969", "title": "Grotta del Mos\u00e8", "text": ""}
{"id": "555971", "revid": "78273", "url": "https://it.wikipedia.org/wiki?curid=555971", "title": "Santa Maria della Ghianda", "text": ""}
{"id": "555974", "revid": "78273", "url": "https://it.wikipedia.org/wiki?curid=555974", "title": "Andrej Kashechkin", "text": ""}
{"id": "555976", "revid": "117938498", "url": "https://it.wikipedia.org/wiki?curid=555976", "title": "Mazziere (carte)", "text": "Il mazziere \u00e8 colui che, durante una partita a carte, gestisce il mazzo. Questo ruolo per\u00f2, quando si giocano a livelli professionistici o nei casin\u00f2, \u00e8 ricoperto da una persona che non partecipa al gioco. Se necessario per la meccanica del gioco si ha, in questi casi, due mazzieri: uno vero, e uno simbolico.\nIl ruolo di mazziere pi\u00f9 semplice si ha nei giochi quali briscola, scopa, machiavelli ed in tutti quelli in cui bisogna solo mescolare e distribuire le carte.\nNei casin\u00f2 il ruolo \u00e8 ricoperto dai croupier.\nPoker.\nNel gioco del poker il termine mazziere si riferisce a due persone:\nIl mazziere simbolico \u00e8 contrassegnato nel poker con un dischetto chiamato bottone (button), di colore bianco con la scrittura \"dealer\" (mazziere) o semplicemente una \"D\". Il bottone \u00e8 semplicemente un segnaposto. Il giocatore col bottone non ha nessuna particolare funzione o compito nel gioco.\nInvece il cartaio, solitamente un professionista, \u00e8 la persona che ha il compito di gestire la distribuzione delle carte e l'assegnazione dei piatti, oltre ad essere giudice nelle contese che talvolta possono nascere al tavolo. Il cartaio non partecipa al gioco.\nNelle partite informali il giocatore col bottone pu\u00f2 talvolta ricoprire il ruolo di cartaio, altre volte il compito di cartaio \u00e8 affidato a un solo giocatore, indipendentemente dal fatto che sia o meno col bottone. In questi casi le contese sono risolte con accordo fra i giocatori.\nLa distinzione tra le due figure non esisteva nel poker giocato all'inizio della sua storia. Infatti il giocatore col bottone era egli stesso il distributore delle carte. Poi con l'avvento del gioco nei casin\u00f2 si rese necessario l'inserimento di un dipendente del casin\u00f2 per degli ovvi motivi:\nPer le stesse ragioni il mazziere-impiegato \u00e8 necessario nei tornei di poker sportivo.\nCasin\u00f2.\nNei casin\u00f2 vi sono diversi giochi che prevedono un mazziere che giochi in contemporanea contro gli altri giocatori. Per esempio nel blackjack o nel baccarat.\nIn questo caso, per lo stesso motivo del poker, e per il fatto che le regole del gioco sono sempre favorevoli al mazziere, a ricoprire il ruolo di mazziere \u00e8 un dipendente del casin\u00f2."}
{"id": "555978", "revid": "1522738", "url": "https://it.wikipedia.org/wiki?curid=555978", "title": "Aranciopoli", "text": ""}
{"id": "555982", "revid": "287204", "url": "https://it.wikipedia.org/wiki?curid=555982", "title": "Lizard", "text": ""}
{"id": "555989", "revid": "767487", "url": "https://it.wikipedia.org/wiki?curid=555989", "title": "Stay Together for the Kids", "text": "Stay Together for the Kids \u00e8 il terzo e ultimo singolo dell'album \"Take Off Your Pants and Jacket\" dei blink-182.\nLa canzone tratta un tema assai caro ai blink come quello del divorzio, del quale sia Mark che Tom sono stati vittime da piccoli, a causa della separazione dei loro genitori. La strofa, cantata da Mark, \u00e8 molto dolce e malinconica, ed ha un sottofondo calmo di batteria e arpeggio, mentre nel ritornello (cantato da Tom) emerge la rabbia di chi, per colpa della strana logica degli adulti, ha rinunciato ad un pezzo d'infanzia.\nIl video.\nIl video \u00e8 stato girato in un vecchio tempio abbandonato non lontano da Los Angeles; i tre, circondati da ragazzi tristi, provocano una sorta di uragano di energia nel ritornello, durante il quale tutti i ragazzi scatenano la propria rabbia, alla fine i tre se ne vanno proprio mentre il tempio crolla.\nUna prima versione del video, pubblicata solo su DVD successivi, seguiva pi\u00f9 o meno lo stesso canone, ma diversamente dall'altro l'edificio in cui si trovavano tutti veniva distrutto gradualmente da un bulldozer. Il video \u00e8 girato tra il 10 e l'11 settembre 2001, quando ci sono stati gli attacchi terroristici contro gli Stati Uniti d'America. La band, insieme con il regista, ha deciso che le immagini del video erano troppo simili a quelle delle torri che crollavano, e ha deciso di non pubblicarlo per non urtare la sensibilit\u00e0 di nessuno.\nTracce.\nI live provengono dal concerto di Chicago del 6 giugno 2001."}
{"id": "555990", "revid": "287204", "url": "https://it.wikipedia.org/wiki?curid=555990", "title": "Allineamento (giochi di ruolo)", "text": "Lallineamento \u00e8 la caratteristica utilizzata da alcuni giochi di ruolo per riassumere attraverso canoni ben delineati l'atteggiamento morale, etico e psicologico dei personaggi giocanti, non giocanti e mostri. Per esempio semplificando al massimo, nella prima edizione di \"Dungeons &amp; Dragons\" l'allineamento indicava se un personaggio era tendenzialmente \"buono\", \"malvagio\" o \"neutrale\".\nNon tutti i giochi di ruolo possiedono questo sistema e alcuni giocatori narrativisti considerano le restrizioni all'atteggiamento verso la vita dei loro personaggi come troppo vincolante. Comunque altri considerano l'allineamento una parte essenziale del gioco di ruolo, considerando il gioco di ruolo come un'esplorazione dei temi del male e del bene. \u00c8 opinione comune, soprattutto tra i giocatori pi\u00f9 esperti, considerare l'allineamento una semplice traccia, dalla quale partire per sviluppare un vero e proprio \"background\" che esprima al meglio tutte le sfaccettature psicologiche del personaggio e consenta di interpretarlo in maniera non stereotipata.\nAlcuni giochi hanno usato altri sistemi per incoraggiare certi comportamenti. Per esempio in giochi supereroistici come \"Marvel Super Heroes\" e \"DC Heroes\" i giocatori possono ottenere punti se i loro personaggi compiono azioni appropriatamente eroiche o perderli se compiono azioni inappropriate. Poich\u00e9 questi punti possono essere usati per migliorare i personaggi o influenzare a proprio favore i tiri di dado i personaggi tendono a comportarsi in modo eroico per ottenerli. Le regole che controllano la \u00abForza\u00bb in \"Guerre Stellari\" della West End Games servono allo stesso scopo.\nIn molti videogiochi di ruolo, come ad esempio ' o ', il sistema dell'allineamento \u00e8 automatico ed \u00e8 una conseguenza diretta delle azioni compiute dal giocatore o delle sue risposte nei dialoghi.\nDungeons &amp; Dragons.\nOriginal D&amp;D.\nNella prima edizione di \"Dungeons &amp; Dragons\" gli allineamenti possibili erano tre: Legale, Neutrale e Caotico, ed indicavano in linea di massima il profilo morale del personaggio. Non indicava se il personaggio fosse \"buono\" o \"malvagio\", ma piuttosto il suo modo di comportarsi e d'intendere la vita. Per esempio:\nDungeons &amp; Dragons.\nA partire da \"Advanced Dungeons &amp; Dragons\" prima edizione e fino alla 3.5 i possibili allineamenti diventano nove e ruotano attorno alle due dicotomie \"bene/male\" e \"legge/caos\" ed esprimono come il personaggio si pone eticamente rispetto alle leggi, alle convenzioni ed alle tradizioni. \nDungeons &amp; Dragons 4E.\nNella quarta edizione di \"Dungeons &amp; Dragons\" gli allineamenti vengono parzialmente modificati. La componente neutrale del fattore \"legge/caos\" viene eliminata, e gli allineamenti risultanti divengono dunque cinque:\nAllineamento e classi.\nAlcune edizioni di \"Dungeons &amp; Dragons\" pongono dei limiti legati all'allineamento nella scelta delle classi. Ad esempio nell'edizione 3.5 un Paladino deve essere Legale Buono, mentre il Barbaro deve essere Caotico (buono, malvagio o neutrale) e un Chierico non deve differire di pi\u00f9 di \"un passo\" dall'allineamento della sua divinit\u00e0 (ad esempio un Chierico di una divinit\u00e0 Legale Buona potr\u00e0 essere al massimo Legale Neutrale, ma non Legale Malvagio). \nSolitamente le classi che pongono limiti all'allineamento hanno anche consistenti bonus come compensazione, che di solito si concretizzano con capacit\u00e0 straordinarie, come il potere di scacciare o intimorire i non morti del Chierico o del Paladino, o le esplosioni di ira del Barbaro.\nWarhammer Fantasy Roleplay.\n\"Warhammer Fantasy Roleplay\" prevede un sistema di cinque allineamenti. I cinque allineamenti vengono posti sulla seguente linea, che rispecchia le loro relazioni.\nQuesto vuol dire che il Bene \u00e8 l'allineamento a met\u00e0 strada tra la Legge e la Neutralit\u00e0 e cos\u00ec via. Legge e Caos sono pertanto gli allineamenti pi\u00f9 estremi. Ogni allineamento \u00e8 caratterizzato da principi basilari (che comunque lasciano ampio spazio allo sviluppo di una personalit\u00e0 individuale):\nVa notato che solo pochissime razze, tra cui umani, nani e gnomi, possono scegliere liberamente il loro allineamento tra i cinque possibili. La maggior parte delle altre razze nasce con un allineamento gi\u00e0 determinato (come i mezzuomini, che devono essere Neutrali) oppure pu\u00f2 scegliere solo tra due o tre di essi (come gli Elfi, che possono essere solo buoni o legali). La maggior parte delle carriere non costringe i personaggi a dover essere di un particolare allineamento, con le importanti eccezioni dei Chierici, che devono essere dello stesso allineamento della loro divinit\u00e0, e dei preti druidici, che devono essere Neutrali.\nMondo di tenebra.\nI personaggi delle ambientazioni del vecchio \"Mondo di tenebra\" della White Wolf usano due caratteristiche, \"Nature\" e \"Demeanour\", per descrivere come i personaggi sono davvero e come si comportano superficialmente. Le descrizione di Nature e Demeanour \u00e8 libera e permette ai giocatori di creare nuovi tipi.\nInoltre i personaggi vampiri e umani di \"\" e derivati (come \"Ghouls: Fatal Addiction\"), possono possedere un tratto \"Humanity\" che varia da 0 a 10. Un livello alto indica un essere compassionevole e umano, mentre un livello basso indica uno psicopatico (ulteriormente rinforzato dalla natura predatoria della psiche dei vampiri). Un essere umano medio vivente ha un valore di \"Humanity\" pari a 7 o 8.\nAltri \"path\" (filosofie morali) sono state create per i vampiri. Questa meccanica di gioco \u00e8 stata criticata per fornire una scappatoia ai giocatori per evitare di pagare penalit\u00e0 in gioco per azioni che impongono penalit\u00e0 a chi segue l\"humanity path\". Il manuale \"Kindred of the East\" fornisce un sistema per \"dharmas\" che somigliano superficialmente alla meccanica dei \"path\" ma intendono rappresentare la padronanza del personaggio di una filosofia occulta, piuttosto che valutare il suo stato morale.\nComunque i personaggi del nuovo \"Mondo di tenebra\" (', ', \"\"), hanno un tratto definito Moralit\u00e0 che varia da 0 a 10, sebbene il suo nome preciso cambi da gioco a gioco, cos\u00ec come i tipi di comportamento che lo alzano o abbassano (in \"Vampiri: il requiem\" si chiama \"Umanit\u00e0\" ed \u00e8 influenzato nella maniera precedente; Su \"Lupi mannari: i rinnegati\" si chiama \"Armonia\" ed indica l'equilibrio del singolo personaggio tra il suo Lato Bestiale e il suo Lato Umano; Su \"Maghi: il risveglio\" si chiama \"Saggezza\" e rappresenta il livello morale di un personaggio relazionato non solo al suo modo di vivere come Umano ma anche con l'uso delle sue Conoscenze per quanto riguarda il Regno della Magia). Inoltre tutti i personaggi hanno una Virt\u00f9 e un Vizio basati sulle sette virt\u00f9 e peccati capitali: Queste rappresentano la Virt\u00f9 e il Peccato principali di un personaggio. \nUn vampiro con un \"Umanit\u00e0\" vicino a 10 rispetter\u00e0 e ammirer\u00e0 gli aspetti pi\u00f9 gentili del genere umano, cercando di elevasi al di sopra del suo genere e cercando di portare un tono pi\u00f9 compassionevole nella societ\u00e0 vampirica. Un vampiro con un \"Umanit\u00e0\" molto bassa (tra 2 e 4) non si far\u00e0 commuovere dalla morte di innocenti (compresi gli infanti), mentre un vampiro con \"Umanit\u00e0\" 0 \u00e8 un mostro inumano che deve essere ucciso per il bene della comunit\u00e0 vampirica. \nNel \"Mondo di tenebra\" tuttavia, esistono delle creature che non sono soggette a Vie comportamentali come la Moralit\u00e0, L'Umanit\u00e0, la Saggezza o l'Armonia: alcuni esseri molto antichi, spiriti ancestrali (come gli \"Idigam\") o entit\u00e0 dall'Abisso (come gli \"Acamoth\") seguono delle concezioni morali e razionali che vanno al di fuori delle concezioni di coloro che vivono nel nostro mondo, che siano Esseri Umani, Mutaforma o Nonmorti.\nIl sistema di allineamenti del \"Mondo di Tenebra\" non riflette convinzioni filosofiche circa ci\u00f2 che \u00e8 \u00abgiusto\u00bb o ci\u00f2 che \u00e8 \u00absbagliato\u00bb, che vengono interamente lasciati al creatore del personaggio, ma rappresentano piuttosto le condizioni generali dello stato mentale del personaggio. Credere o aderire a un certo insieme di valori morali astratti non \u00e8 considerato un fattore motivante quanto le concrete condizioni di quello che la personalit\u00e0 di un personaggio pu\u00f2 portarlo a compiere. Mentre il moralismo filosofico pu\u00f2 giocare un ruolo importante nei pensieri, stile di vita e sviluppo del personaggio, pu\u00f2 anche essere violato con ripercussioni minori o moderate, secondo la situazione. Al contrario violare il comportamento base di un personaggio porta forti conseguenze psicologiche e cambiarlo richiede molto tempo e diligenza. Questo sistema venne progettato specificatamente dalla White Wolf per evitare di inquadrare i personaggi in eroi e malvagi stereotipici, che spesso sono guidati strettamente dagli imperativi morali. Venne creato con l'intenzione di essere incentrato nelle \u00abaree grigie\u00bb morali ed etiche nelle quali il \"Mondo di Tenebra\" esiste nel suo complesso e focalizzare l'attenzione sulla lotta di ogni personaggio per sincretizzare la propria personalit\u00e0 con le sue credenze e sulle situazioni che le mettono alla prova.\nAtteggiamenti espressi come vantaggio o svantaggio.\nMolti giochi di ruolo generici, per esempio \"GURPS\", \"Hero System\", \"Unisystem\", \"Fuzion\", usano un sistema di vantaggi e svantaggi per descrivere l'atteggiamento morale, etico o psicologico di una personaggio in termini di gioco. Questi possono essere tratti personali (onesto, curioso, timido), fobie (agorafobia, claustrofobia, ecc.), comportamenti imposti o autoimposti (codici di comportamento morale, voti, dipendenze psicologiche), malattie mentali (allucinazioni, maniaco depressivo) e atteggiamenti verso altri (razzista). \nA ogni caratteristica viene assegnato un effetto in termini di gioco (per esempio in \"GURPS\", una persona che soffra di aracnofobia deve superare una prova volont\u00e0 per non cadere preda delle sue paure in presenza di ragni, mentre una persona che segua un codice di comportamento deve superare la stessa prova per commettere un'azione contraria al proprio codice). In base alla gravit\u00e0 degli effetti di gioco il personaggio ottiene dei punti personaggio aggiuntivi che pu\u00f2 utilizzare per comprare ulteriori abilit\u00e0. Nel caso in cui gli effetti di gioco fossero positivi il personaggio dovr\u00e0 pagare in proporzione ai benefici ottenuti per poter avere quel particolare tratto personale.\nIn genere il master viene invitato a far intervenire nel gioco i vantaggi e gli svantaggi dei personaggi e a assegnare di sua iniziativa vantaggi o svantaggi appropriati a personaggi che reagiscano costantemente come se possedessero un particolare vantaggio o svantaggio. Per esempio se un personaggio insiste nel torturare i prigionieri gli potrebbe assegnare uno svantaggio come \"assetato di sangue\" o \"sadico\" che provochi un malus nella reazione da parte di chi conosce questo aspetto del suo carattere."}
{"id": "555995", "revid": "1873140", "url": "https://it.wikipedia.org/wiki?curid=555995", "title": "Testona", "text": "Borgata Testona (\"Teston-a\" in piemontese) \u00e8 una vasta frazione a est di Moncalieri (Citt\u00e0 metropolitana di Torino). \nInsieme al vicino Revigliasco, fu una degli antichi borghi pre-collinari autonomi che, anticamente, costituirono l'odierno comune di Moncalieri, situato pochi km a sud-est del capoluogo piemontese (nell'Area Metropolitana di Torino). \nStoria.\nAntiche origini celtiche del sito sono testimoniate al museo di Antichit\u00e0 di Torino, che contiene diversi reperti rinvenuti. Questo borgo era gi\u00e0 di notevole importanza in epoca romana, come riportano i pi\u00f9 recenti scavi archeologici, e lo rimase fino a tutta la prima met\u00e0 del Medioevo, come da resti (sempre conservati al museo di Antichit\u00e0 di Torino) di una necropoli scoperta da scavi del 1878attribuibili ai longobardi turingi del VII secolo.\nToponimo.\nIl nome \"Testona\" compare gi\u00e0 dall'XI secolo, forse ad indicare la sua posizione geografica rispetto al fiume Po, che qui percorre una piccola curva che ricorda una \"grande testa\". Altra teoria lo riconduce come sinonimo di avamposto posto pi\u00f9 a valle rispetto alla fortificazione del \"Castelvecchio\", che \u00e8 situata pi\u00f9 sulla collina . Altre teorie, meno accreditate, lo riconducono al vocabolo latino \"vasa testea\", nome di alcuni suppellettili in terracotta ritrovati dell'epoca.\nL'annessione a Moncalieri.\nAttorno al XII secolo, Testona fu alleata a Torino e Pinerolo, fronteggiando cos\u00ec le Signorie di Chieri-Asti e Genova passando anche attraverso un accordo con Torino e Chieri (1204) che riuniva i territori sotto un unico podest\u00e0. In una guerra successiva tra le due fazioni, i Chieresi decisero di colpire l'anello debole dell'alleanza e sconfiggere cos\u00ec i rivali di sempre, i testonesi, che intanto avevano aderito alla Lega Lombarda nel 1228. In questo modo si prefiggevano di controllare indisturbati tutta la collina attorno a Torino.\nNella notte del 23 giugno 1228 (come riporta una tradizione non suffragata da documenti), gli eserciti nemici saccheggiarono e rasero quasi completamente al suolo la borgata. I pochi sopravvissuti cercarono riparo in un punto pi\u00f9 alto, su una collina vicino al monastero di Sant'Egidio, rimarcando la volont\u00e0 di affrancarsi dalla signoria vescovile, allora residente nel castello di \"Castelvecchio\". La nuova fortificazione, voluta da Tommaso I di Savoia per una migliore visione strategica sul ponte del fiume Po e il controllo della strada per Asti, diventer\u00e0 quello che oggi \u00e8 il Castello di Moncalieri. La comunit\u00e0 prese il titolo di libero comune, assorbendo l'abitato testonese sotto la propria guida, l'11 novembre 1230, sotto l'appena nato comune di Moncalieri.\nEpoche recenti.\nIl XVIII e XIX secolo vide, oltre che l'assoggettamento ai Signori di Moncalieri, l'insediamento di nuove strutture conventuali, simbolo di una devozione legata alla presenza vescovile presso il \"Castelvecchio\".\nSoltanto all'inizio del XX secolo il borgo cominci\u00f2 ad urbanizzarsi come agglomerato meramente residenziale. Tuttavia, la tradizione storica testonese viene ancora riproposta nella festa di borgata di met\u00e0 settembre, a ricordare sia Santa Maria delle Grazie (8 settembre) sia l'anniversario dell'arrivo delle reliquie di Santa Vittoria romana (12 settembre 1843).\nScoperte archeologiche.\nNel 1878 Claudio ed Edoardo Calandra sovvenzionare degli scavi archeologici per mettere in luce quella che si \u00e8 rivelata essere una necropoli longobarda datata grazie ai numerosi corredi tra il VI e il VII secolo. I Calandra, seppur archeologi pi\u00f9 per passione che per professione, stilarono quotidianamente un giornale di scavo, andato perduto. Nel giornale erano appuntate planimetrie, tombe e giacitura dei corredi, nonch\u00e9 l'esatta collocazione del sito di Testona, ad oggi sconosciuta. \nTra la fine degli anni Novanta e i primi anni Duemila sono statti intrapresi una serie di scavi tra Villa Lancia, via S. Michele, Strada Della Rovere, Strada Revigliasco e presso il sagrato della chiesa parrocchiale di S. Maria. Tali indagini hanno messo in luce sepolture e un insediamento di et\u00e0 altomedievale, con tracce di una precedente fase romana, oltre ad un sistema di canalizzazione altomedievale ben conservato che doveva servire a calmierare le continue risalite di acqua dalla falda. Tali esplorazioni hanno evidenziato la presenza di genti di cultura longobarda nel territorio di Testona, probabilmente per l'importanza strategica che l'area possedeva da un punto di vista militare e commerciale. "}
{"id": "555997", "revid": "62221", "url": "https://it.wikipedia.org/wiki?curid=555997", "title": "Polygonoideae", "text": ""}
{"id": "555998", "revid": "62221", "url": "https://it.wikipedia.org/wiki?curid=555998", "title": "Eriogonoideae", "text": ""}
{"id": "555999", "revid": "21880", "url": "https://it.wikipedia.org/wiki?curid=555999", "title": "Zingaro (riserva)", "text": ""}
{"id": "556002", "revid": "599013", "url": "https://it.wikipedia.org/wiki?curid=556002", "title": "Jo\u00ebl Robert", "text": "Carriera.\n\u00c8 stato 6 volte campione del mondo di motocross (1964, 1968, 1969, 1970, 1971, 1972) nella classe 250. \u00c8 stato vincitore di 50 gran premi, un record assoluto per diversi anni superato solo da Stefan Everts nel 2001 e successivamente anche da Jo\u00ebl Smets.\nDopo aver esordito nelle competizioni in Belgio all'et\u00e0 di poco pi\u00f9 di 16 anni, grazie ad una autorizzazione della federazione e guidando una Z\u00fcndapp, le sue prime vittorie sono nel 1961 quando giunge secondo nel campionato belga in sella ad una Greeves. L'anno successivo, il 1962 \u00e8 quello inaugurale del Campionato mondiale di motocross e Robert partecipa ad alcuni Gran Premi, sempre su Greeves, e conquista il titolo belga di motocross.\n\u00c8 nel 1963 che inizia il lungo rapporto di collaborazione con la casa motociclistica cecoslovacca CZ, durata sino al 1969 e che ha portato Robert alla vittoria del campionato del mondo nel 1964, 1968 e 1969 oltre che al secondo posto nel 1965, 1966 e 1967.\nPassato alla Suzuki a partire dal 1970, il pilota belga conquist\u00f2 ulteriori 3 titoli consecutivi tra il 1970 stesso e il 1972. La collaborazione con la casa giapponese continu\u00f2 poi con alterne fortune sino al 1975; l'ultimo anno di gare ufficiali fu il 1976 guidando una Puch e, dopo il ritiro dall'attivit\u00e0 agonistica, Robert fece parte per 10 anni del team tecnico che seguiva la nazionale belga nel Motocross delle Nazioni.\n\u00c8 stato organizzatore della \"12 heures de La Chinelle\" di enduro.\nJo\u00ebl Robert \u00e8 morto nel gennaio del 2021, all'et\u00e0 di 77 anni, per complicazioni da Covid-19."}
{"id": "556003", "revid": "547034", "url": "https://it.wikipedia.org/wiki?curid=556003", "title": "Mia Doi Todd", "text": "Ha iniziato a comporre e scrivere canzoni quando era ancora studente alla Yale University.\nMusica.\nI diversi album pubblicati hanno qualit\u00e0 del tutto personali, difficilmente inquadrabili con la statica definizione di genere.\nI primi tre album, \"The ewe and the eye\" edito dalla Xmas records (1997), \"Come out of your mine\" della Communion Label (1999) e \"Zeroone\" (2001) sono opere acustiche soliste, costruite su chitarre evocative e voce eterea e sussurrata.\nNel 2002 viene pubblicato \"The Golden State\" dalla Columbia Records: prodotto da Mitchell Froom, i brani sono una escursione tra vari panorami sonori e timbrici. \nNel 2005, per \"Manzanita\" edito da Plug Research, Mia \u00e8 accompagnata da alcuni membri dei Beachwood Sparks, Brian Jonestown Massacre, Future Pigeon, The Tyde e dei Dead Meadow, i quali hanno collaborato alla creazione di una classica collezione di canzoni.\nMia ha collaborato anche con molti musicisti di estrazione rock, elettronica e hip-hop, contribuendo con la sua voce particolare e inconfondibile a pubblicazioni di Dntel, Beachwood Sparks, DJ Nobody, Adventure Time, Frausdots, Folk Implosion, The Mission, Saul Williams, Ammoncontact.\nIl suo album pi\u00f9 recente, uscito nel 2021, \u00e8 intitolato \"Music Life\", un raffinato viaggio tra jazz e folk, con poche recensioni disponibili sul web ma molto positive, come ad esempio quella su Ondarock"}
{"id": "556004", "revid": "19847", "url": "https://it.wikipedia.org/wiki?curid=556004", "title": "Freebsd", "text": ""}
{"id": "556011", "revid": "124552796", "url": "https://it.wikipedia.org/wiki?curid=556011", "title": "Ricky Memphis", "text": "Biografia.\nAlla fine degli anni ottanta, Memphis inizia con le prime apparizioni televisive come \"poeta metropolitano\", ospite sul palco del \"Maurizio Costanzo Show\", e in alcune puntate di DeeJay Television. Nel 1996, Ricky Memphis \u00e8 stato uno dei protagonisti del film \"Palermo Milano - Solo andata\" di Claudio Fragasso, nel ruolo del poliziotto scelto Remo Matteotti, amico e compagno di Tarcisio Proietti, interpretato da Valerio Mastandrea. Ricky Memphis \u00e8 stato tra i protagonisti della serie TV nata nel 2000 \"Distretto di Polizia\", nella quale ha interpretato l'ispettore Mauro Belli nelle prime sei stagioni. Il suo cognome Memphis nasce dalla sua passione per Elvis Presley, originario di Memphis.\nEsordisce come attore cinematografico nel 1991 con il film \"Ultr\u00e0\" di Ricky Tognazzi, per il quale vince il premio come miglior attore non protagonista alla 4\u00aa edizione dell'European Film Awards. Sul grande schermo ha poi interpretato film d'autore come \"Pugni di rabbia\" (1991), \"La scorta\" (1993), \"Il branco\" (1994). Lo stesso anno ha poi preso parte al cast de \"I mitici - Colpo gobbo a Milano\". Nel 1995 \u00e8 stata la volta di \"Palermo Milano - Solo andata\", \"Vite strozzate\" con Luca Zingaretti e Vincent Lindon, nel 1997 di \"Altri uomini\". Nel 1999 partecipa a \"Ultimo - La sfida\" e \"Il morso del serpente\". Nel 2002 \u00e8 nel cast di \"Paz!\", il film tratto dai fumetti di Andrea Pazienza di Renato De Maria, mentre nel 2007 partecipa al fortunato sequel \"Milano Palermo - Il ritorno\".\nNell'autunno 2008 \u00e8 stato protagonista insieme a Daniele Pecci nella serie TV \"Crimini bianchi\", per la regia di Alberto Ferrari. Nell'estate 2009, preannuncia la sua partecipazione in una nuova serie televisiva della Rai di genere poliziesco, nella quale interpreta il ruolo di uno spacciatore. La serie, il cui titolo definitivo sar\u00e0 \"La narcotici\", viene trasmessa da Rai 1 a partire dal gennaio 2011. Nello stesso periodo \u00e8 tra i protagonisti del film commedia \"Immaturi\", con la regia di Paolo Genovese. Nel film, uscito nelle sale il 21 gennaio 2011, Memphis interpreta il ruolo di Lorenzo, un giovane agente immobiliare che, alla soglia dei quarant'anni, si ostina a rimanere a casa con i genitori. Sempre nel 2011 lavora di nuovo con Raoul Bova nella miniserie televisiva \"Come un delfino\". A maggio \u00e8 protagonista sul set di \"Ex - Amici come prima!\", sequel di \"Ex\". A luglio, invece, ha girato il sequel di \"Immaturi\" dal titolo \"Immaturi - Il viaggio\", nelle sale dal 4 gennaio 2012. Da febbraio 2011 lavora sul set di \"Tutti pazzi per amore 3\", in onda dal 6 novembre 2011 su Rai Uno.\nTra maggio e giugno 2012 ha concluso le riprese sul set di \"Milano-Palermo, il ritorno\", secondo capitolo dell'omonima mini-fiction andata in onda nella primavera 2011, in cui si ricorda una scena drammatica in cui ripeteva ossessivamente \"Non sono io l'ammasso, \u00e8 Meggiorin\". La seconda stagione si \u00e8 svolta in quattro puntate ed \u00e8 andata in onda su Canale 5 nel maggio 2013. Inoltre l'attore romano \u00e8 stato protagonista in \"Mai Stati Uniti\" dei fratelli Vanzina, uscito nelle sale il 3 gennaio 2013. Ha girato \"L'ultima ruota del carro\" del regista Giovanni Veronesi, uscito il 14 novembre 2013. Nel 2013 ha lavorato anche nel film di Claudio Amendola, per la prima volta regista, \"La mossa del pinguino\", uscito nel 2014.\nVita privata.\nAssieme a Simone Corrente, suo collega per diversi anni in \"Distretto di polizia\", ha aperto a Roma due trattorie \"N\u00e9 arte n\u00e9 parte\", situate una nel quartiere Testaccio aperta nel 2004 e l'altra aperta nel 2006 nel quartiere Prati, poi cedute.\n\u00c8 tifoso della Roma, ed \u00e8 un grande fan di Elvis Presley. Dopo un primo matrimonio fallito, si \u00e8 sposato con Alessia Cerasaro dalla quale ha avuto due figli. \u00c8, inoltre, molto amico di Raoul Bova. Ha perso il padre in un incidente stradale quando aveva solo 4 anni ed \u00e8 molto credente."}
{"id": "556016", "revid": "1833487", "url": "https://it.wikipedia.org/wiki?curid=556016", "title": "Claudio Mattone", "text": "Biografia.\nSi mette in luce, giovanissimo, come pianista jazz; successivamente, attratto dalla musica popolare, comincia a comporre musiche e testi di canzoni. Lasciata l'universit\u00e0 all'ultimo anno di Giurisprudenza, si trasferisce da Napoli a Roma, dove inizia a frequentare l'RCA Italiana, debuttando come cantautore nel 1968 con \"\u00c8 sera\", che viene presentata anche ad Un disco per l'estate da Peppino di Capri.\nNello stesso periodo incontra Franco Migliacci con cui firmer\u00e0 i primi successi: \"Ma che freddo fa\", cantata da Nada appena quindicenne e da The Rokes, \"Il cuore \u00e8 uno zingaro\" (presentata da Nada e da Nicola Di Bari e vincitrice del Festival di Sanremo 1971). Come autore ha scritto successi per Alberto Sordi (\"E va, e va...\"), Renato Carosone (\"Na canzuncella doce doce\"), Gigi Proietti, Enrico Montesano, Gianni Morandi (\"Ma chi se ne importa\", canzone vincitrice di Canzonissima 1969), per Eduardo De Crescenzo \"Ancora\" (premio della critica e rivelazione Festival di Sanremo 1981), per i Neri per Caso \"Le Ragazze\" (1\u00ba premio Sanremo Giovani 1995), per il musical \"C'Era una volta... Scugnizzi\" di cui \u00e8 anche produttore e regista.\nScrive con Renzo Arbore musica e testi di \"Ma la notte no\", \"Il materasso\", \"Il clarinetto\", \"Cacao Meravigliao\", \"S\u00ec, la vita \u00e8 tutt'un quiz\", \"Vengo dopo il tigg\u00ec\" ed altre, e compone musiche e testi per il teatro, per la televisione e per il cinema.\nHa scoperto e lanciato molti giovani artisti, tra cui Eduardo De Crescenzo (per cui ha scritto \"Ancora\", uno dei brani italiani pi\u00f9 eseguiti negli ultimi trent'anni, \"Mani\", \"L'infinit\u00e0\" e altre), Mietta (per la quale ha scritto \"Sogno\", il debutto dell'interprete a Sanremo 1988), Neri per Caso (primi con \"Le ragazze\" al Festival di Sanremo \"Giovani\" 1995) e Syria (prima con \"Non ci sto\" al Festival di Sanremo \"Giovani\" 1996 e terza con \"Sei Tu\" l'anno successivo al Festival di Sanremo \"Big\").\nNel 1990 vince il David di Donatello per il miglior musicista per la colonna sonora del film Scugnizzi e il David di Donatello per la migliore canzone originale (con la regia di Nanni Loy); il Nastro D'Argento per la colonna sonora del film Scugnizzi\nA questo film si ispira nel 2002 per la scrittura e la messa in scena del musical \"C'era una volta...Scugnizzi\" (sceneggiatura scritta in collaborazione con Enrico Vaime), ambientato tra ragazzi a rischio di una periferia napoletana, con una compagnia di attori-cantanti giovanissimi, quasi tutti alla prima esperienza, un'impresa difficile che ottiene uno straordinario consenso di pubblico e di critica (sbanca il botteghino e vince l'Oscar del Teatro assegnato dall'Ente Teatrale Italiano), e in poco tempo diventa un \"cult\". Tra i brani pi\u00f9 noti del musical \u00e8 \"'A citt\u00e0 'e Pulecenella\", una serenata dolce e amara dedicata alla citt\u00e0 di Napoli.\nScrive musiche e testi per alcuni spettacoli teatrali di Garinei e Giovannini, tra cui ricordiamo \"Beati voi\" e \"Gli uomini sono tutti bambini\", nonch\u00e9 una lunga serie di sigle di programmi televisivi. Nella sua carriera ha collezionato vari riconoscimenti (David di Donatello, Nastro d'Argento, Globo d'Oro, Ciak d'Oro e numerose vittorie e premi della critica al Festival di Sanremo).\nAnimato da una grande passione per lo spettacolo e la comunicazione in genere, ha fondato a Roma un centro di produzione con sale d'incisione, due societ\u00e0 editoriali, un'etichetta discografica e una societ\u00e0 di produzione teatrale. Oggi la sua occupazione principale \u00e8 il teatro e, sempre, la ricerca di talenti.\nVita privata.\nClaudio Mattone \u00e8 legato sentimentalmente a Claudia Cortellesi, sorella di Paola. Paola Cortellesi ha iniziato la carriera a tredici anni cantando la canzone \"Cacao Meravigliao\", scritta proprio da Mattone per lo spettacolo televisivo \"Indietro tutta\".\nDiscografia.\n33 giri.\n1975 - Un uomo da buttare via (RCA Italiana, TPL1 1102)"}
{"id": "556018", "revid": "767487", "url": "https://it.wikipedia.org/wiki?curid=556018", "title": "Culture Club", "text": "I Culture Club sono un gruppo musicale synth pop britannico formatosi in Inghilterra nel 1981.\nLa formazione storica del gruppo \u00e8 composta da Boy George (voce), Roy Hay (chitarre e tastiere), Michael Emile 'Mikey' Craig (basso) e Jon Moss (batteria e percussioni). Soprattutto nel periodo iniziale, sia in studio che dal vivo, si aggiungeva Helen Terry (voce femminile), quinto membro la cui appartenenza ufficiale al gruppo \u00e8 stata spesso discussa, con opinioni discordanti. Si sciolsero una prima volta nel 1986, per dare spazio alla carriera solista del cantante Boy George. Per celebrare i venti anni di carriera si riunirono nel periodo 1998-2002. Nel periodo della riunione il quinto membro aggiunto \u00e8 rappresentato invece da John Themis (chitarre), uno dei collaboratori pi\u00f9 assidui di Boy George come solista.\nHanno pubblicato singoli di grande successo come \"Do You Really Want to Hurt Me\" (1982), \"Time (Clock of the Heart)\" (1982), \"I'll Tumble 4 Ya\" (1982), \"Church of the Poison Mind\" (1983), \"Karma Chameleon\" (1983), \"Victims\" (1983), \"Miss Me Blind\" (1984), \"It's a Miracle\" (1984), \"The War Song\" (1984), \"Mistake No. 3\" (1984), \"Move Away\" (1986).\nFautori del genere synthpop, effettuarono numerose incursioni nel reggae ed ebbero una spiccata propensione per il sottogenere della ballad. Sono considerati uno dei pi\u00f9 rappresentativi e influenti gruppi degli anni ottanta. Nella loro carriera hanno venduto in tutto pi\u00f9 di 50 milioni di dischi. Inoltre i Culture Club, sono considerati come uno dei gruppi pi\u00f9 sottovalutati della storia. Nonostante la loro breve carriera, (contando anche la riunione) hanno avuto molto successo, anche se il loro valore non \u00e8 stato molto riconosciuto dalle persone o dal mondo della musica in generale. Nel 2007 stavano per essere introdotti nella Rock and Roll Hall of Fame, ma per i soliti problemi di droga del cantante George l'introduzione \u00e8 stata annullata, e rimandata in futuro.\nFamosi negli anni ottanta, in particolare per le due Numero 1 internazionali che nella classifica delle 100 migliori canzoni Pop britanniche degli anni ottanta sulla rivista Absolute 80's MTV risultano Do You Really Want to Hurt Me (al 1\u00ba posto) e Karma Chameleon (al 2\u00ba posto). Il loro migliore album Colour by Numbers \u00e8 stato citato nella lista dei 100 migliori album degli anni 80 (al 96\u00ba posto). Un altro loro album con un discreto successo \u00e8 stato Waking Up with the House on Fire, \u00e8 stato citato dalla rivista \"NME\", nella classifica dei 100 migliori album New Romantic della storia (al 20\u00ba posto). Nel 1984 i Culture Club vinsero il Brit Award, come miglior gruppo britannico e il Grammy Awars come i migliori nuovi artisti. Nel 1983, vinsero il premio come miglior canzone dell'anno, ovvero Karma Chameleon. Nel 1985 il cantante del gruppo Boy George ottenne un Grammy per essere stato \"Artista dell'anno 1984\". Dieci dei loro singoli hanno raggiunto la Top 40 negli Stati Uniti, dove si sono associati con la Second British Invasion dei gruppi New Wave britannici. I Culture Club furono il primo gruppo, dopo i leggendari Beatles, ad avere 4 singoli in classifica tutti tratti dall'album di debutto. Ovvero White Boy, Do You Really Want to Hurt Me, I'll Tumble For Ya e Time (Clock of the Heart). Sono riconosciuti come uno dei migliori gruppi New Romantic, per l'appunto risultano 3\u00b0 nella classifica dei 100 migliori band/artisti New Romantic. Vengono riportati 27\u00b0 nella classifica delle migliori rock band elettroniche, e 16\u00b0 come migliori artisti Pop band.\nQuesta \u00e8 una delle citazioni pi\u00f9 famose del leader Boy George riguardo al gruppo: \"Non \u00e8 stato il mio make-up, la nostra personalit\u00e0, le nostre canzoni o gli Awards che abbiamo vinto. Bens\u00ec le nostre imperfezioni ci hanno reso popolari e quello che siamo ora.\"\nStoria.\nGli inizi (1981).\nPrima della formazione dei Culture Club, George aveva cantato per breve tempo con il gruppo britannico dei Bow Wow Wow, con lo pseudonimo di Lieutenant Lush ('Luogotenente Lush'), diventando piuttosto popolare sotto questo nome. Questo aveva causato malumori con l'intero gruppo, soprattutto con la cantante principale, Annabella Lwin.\nDopo questa esperienza, conclusasi con il suo licenziamento ad opera del manager della band, Malcolm McLaren, che riveler\u00e0 poi che l'inserimento di George non aveva altro scopo che quello di scuotere la Lwin, l'anglo-irlandese George O'Dowd, ribattezzatosi Boy George, decise di avviare un suo proprio gruppo. Il nome definitivo, Culture Club, suggerito dalle diverse origini dei quattro membri storici, rimpiazz\u00f2, su suggerimento di Moss, l'iniziale Sex Gang Children, poi ceduto a un'altra formazione. Il bassista giamaicano Mickey Craig si era unito a George, colpito dalla sua immagine stravagante dopo averlo visto sulla copertina di una rivista di moda. Insieme arruolarono poi il batterista e percussionista anglo-ebreo Jon Moss e infine il chitarrista e tastierista anglo-sassone Roy Hay (quest'ultimo, in sostituzione del primo chitarrista, Suede, che ancora compare nelle primissime foto pubblicitarie del gruppo).\nLa band incise alcuni demo, finanziati dalla casa discografica EMI, che per\u00f2 non ne rimase molto soddisfatta e non propose alcun ingaggio. A mettere sotto contratto la band in Gran Bretagna fu poco dopo un'etichetta della EMI, la Virgin, la quale, all'epoca assente dal mercato statunitense, li affid\u00f2 a un'altra etichetta, la Epic, attiva negli Stati Uniti.\nIl primo album (1982-1983).\nDal primo album dei Culture Club, \"Kissing to Be Clever\" del 1982, fu estratto il primo singolo, \"White Boy\". Intelligente brano pop, basato su un ritmo altamente percussivo, dai richiami tribali, il 45 giri non riusc\u00ec comunque a raggiungere le posizioni pi\u00f9 alte delle classifiche, fermandosi al Numero 110 in Gran Bretagna. George rimase tuttavia contento del fatto che \"5000 persone avevano comprato la mia canzone senza neanche conoscermi\". Anche il singolo successivo, \"I'm Afraid of Me\", dal sound caraibico e un testo definito, nel migliore dei casi, al limite della paranoia, non riusc\u00ec a decollare, raggiungendo appena il Numero 100 nel Regno Unito e fallendo anche sulle emittenti radiofoniche.\nA questo punto, i Culture Club avevano gi\u00e0 costruito una solida base di fans e sui muri di Londra comparivano sempre pi\u00f9 spesso graffiti che inneggiavano al gruppo (tra i pi\u00f9 celebri, la scritta che recita \u00abCulture Club rule OK\u00bb, che significa qualcosa come 'I Culture Club hanno le carte in regola'); tutto ci\u00f2 di cui avevano bisogno era il disco giusto. Il terzo singolo, \"Do You Really Want to Hurt Me\", brano con influenze reggae, scal\u00f2 tutte le classifiche della BBC verso la fine del 1982 e divent\u00f2, s\u00f9bito dopo l'uscita sul mercato, un enorme successo internazionale, raggiungendo la prima posizione in una dozzina di paesi, tra cui il Regno Unito, e il Numero 2 negli Stati Uniti.\nIl singolo seguente, \"Time (Clock of the Heart)\" (realizzato appositamente e assente dall'edizione britannica del long playing), caratterizzato dalla voce calda di George, inserita su un groove R&amp;B, rappresent\u00f2 una vera e propria svolta soul, fortemente voluta e ispirata da Roy Hay, e divenne un grande successo negli USA (Numero 2) e nel Regno Unito (Numero 3), mentre \"I'll Tumble 4 Ya\", di nuovo da \"Kissing to Be Clever\", raggiunse, in una versione pi\u00f9 lunga e remixata, la Top Ten in America, senza per\u00f2 uscire in Gran Bretagna. Grazie a quest'ultimo singolo statunitense, i Culture Club furono il primo gruppo, dopo i leggendari Beatles, ad avere 4 singoli in classifica tutti tratti dall'album di debutto (come accennato, l'edizione USA di \"Kissing to Be Clever\" conteneva anche \"Time (Clock of the Heart)\", recentemente aggiunta anche nella ristampa internazionale del 33 giri, rimasterizzato in CD, nel 2003).\nL'album d'esordio vendette 2 milioni di copie al momento della pubblicazione. Unico nel suo modo eccentrico di vestirsi e per il \"look\" androgino (anche se, secondo molti, sia il \"look\" che lo stile di Boy George sarebbero stati presi da Pete Burns dei Dead or Alive, che avrebbe preceduto Boy George di alcuni anni, ma i due non hanno mai smesso di discutere in proposito, con Pete Burns che affermerebbe che non sarebbe importante chi ha indossato cosa per primo, ma chi \u00e8 stato visto per primo indossare cosa), Boy George divenne una celebrit\u00e0 di livello mondiale e uno dei preferiti dell'allora nascente network musicale MTV.\nIl secondo e il terzo album (1983-1984).\nAnche il loro secondo album, \"Colour by Numbers\" del 1983, ebbe un ottimo esito commerciale. Il primo singolo, \"Church of the Poison Mind\", che anticipava il 33 giri di diversi mesi e vedeva la partecipazione vocale a tutto campo di Helen Terry (presente anche nel relativo videoclip, la Terry era anche la corista di \"Do You Really Want to Hurt Me\"), raggiunse il Numero 2 nel Regno Unito e la Top Ten negli Stati Uniti. Il secondo singolo, \"Karma Chameleon\", regal\u00f2 al gruppo la sua seconda Numero Uno nel Regno Unito e la prima negli Stati Uniti, ottenendo un successo internazionale di proporzioni gigantesche e diventando uno dei brani pi\u00f9 celebri del decennio. L'album continu\u00f2 a fornire altri singoli di successo, quali \"Miss Me Blind\" (Numero 5 negli Stati Uniti), \"It's a Miracle\" (Numero 13 negli USA e Numero 4 nel Regno Unito) e la ballata \"Victims\" (Numero 3 nel Regno Unito, nonostante i pochissimi passaggi radio), da molti considerata il capolavoro assoluto del gruppo.\nL'album vendette oltre 4 milioni di copie negli USA all'epoca della pubblicazione, per un totale mondiale di 4.900.000 copie, ma all'interno del gruppo ebbero inizio i primi guai. All'insaputa del pubblico, e addirittura di Craig e Hay, gli altri due membri dei Culture Club, George aveva intrapreso una relazione sentimentale con il batterista Jon Moss. Il rapporto, che dura pi\u00f9 di quattro anni, era spesso turbolento e la pressione per tenerlo nascosto al pubblico e al resto della band inizia a far sentire il suo peso. In questo periodo, George aveva incominciato a fare uso di droghe (anni dopo, negher\u00e0 l'esistenza di legami tra questo fatto e la sua relazione con Moss che stava terminando) e il gruppo inizi\u00f2 a perdere il posto che si era guadagnato in campo musicale.\nL'album successivo, \"Waking Up with the House on Fire\" del 1984, si rivel\u00f2 una mezza delusione, ottenendo soltanto il disco d'oro. Incapace di raggiungere il livello di successo conquistato dai due album precedenti, l'LP produsse un solo singolo di grande successo, \"The War Song\" (Numero 2 nel Regno Unito), e un moderato successo con il terzo singolo, \"Mistake No. 3\". Accompagnato da un video coloratissimo e per certi versi eccessivo, nonostante la sua indiscutibile bellezza visiva, quest'ultimo brano \u00e8 una delle ballate pi\u00f9 intense dei Culture Club ed \u00e8 considerato dal collega George Michael come il pezzo migliore di un disco generalmente stroncato dalla critica. Dopo il flop del secondo singolo, \"The Medal Song\", in Gran Bretagna, fu cancellata l'uscita del terzo 45 giri. Pubblicato invece negli USA, in Giappone, in alcuni paesi europei e in altre parti del mondo, \"Mistake No. 3\" and\u00f2 un po' meglio del precedente, ma nel corso dei due anni successivi il gruppo usc\u00ec gradualmente dall'attenzione del pubblico e dei media.\nIl quarto album e il primo scioglimento (1984-1986).\nIl quarto album, \"From Luxury to Heartache\" del 1986, presentava una produzione musicale diversa e, per certi aspetti, qualitativamente superiore, producendo un singolo di successo, \"Move Away\" (Numero 12 negli Stati Uniti e Numero 7 nel Regno Unito), e due flop, \"God Thank You Woman\" in UK, che non and\u00f2 oltre il Top 40, e \"Gusto Blusto\" negli USA, il primo singolo dei Culture Club a non riuscire nemmeno ad entrare nella classifica americana. Secondo alcuni, l'insuccesso di quest'ultimo estratto sarebbe dovuto all'assenza di un video promo, ma le violente discussioni tra George e Jon, oltre alla sua dipendenza da eroina, seguita a quella da cocaina, avevano creato troppa tensione nel gruppo, che si sciolse in quello stesso anno, con il tour promozionale appena iniziato. Anche il successivo arresto di George, ad opera della polizia londinese, per possesso di cannabis, cre\u00f2 un frenetico tam-tam nell'ambiente della stampa americana e inglese.\nGeorge diede inizio alla sua carriera da solista nel 1987, con l'album \"Sold\" e 4 singoli estratti, tra cui la Numero 1 britannica ed europea \"Everything I Own\", risultato da molti considerato come un voto di simpatia popolare, e ottenne poi un successo minore con un brano inserito nella colonna sonora del film \"Hiding Out\", intitolato \"Live My Life\", che raggiunse il Numero 40 negli USA, primo singolo Top 40 nella classifica americana senza i Culture Club. Alla fine, George riusc\u00ec a vincere la sua dipendenza dalle droghe, continuando a mietere vari successi in Europa, prima di entrare nella Top 20 americana, nel 1992, con un'altra colonna sonora, il brano \"The Crying Game\", che dava il titolo originale in inglese al film noto in Italia come \"La moglie del soldato\".\nDopo lo scioglimento del 1986.\nL'autobiografia di Boy George, \"Take It Like a Man\" (1995).\nGeorge ha affermato, nella sua prima autobiografia, \"Take It Like a Man\" del 1995, che le canzoni che scriveva mentre faceva parte dei Culture Club erano tutti messaggi, molto sentiti, diretti a Jon, che, attualmente sposato e con prole, all'epoca non era dichiaratamente gay e aveva anche partner di sesso femminile. Moss si rifiutava di rendere pubblica la relazione tra lui e George, e i testi delle canzoni di quest'ultimo rappresentavano il dolore che provava lo stesso George. Ad esempio il titolo della prima Numero 1 del gruppo, \"Do You Really Want to Hurt Me\" significa \"Vuoi davvero farmi male\" e l'assenza di un punto interrogativo, che, insieme all'inversione, normalmente interrogativa, dell'ausiliare \"do\" e del soggetto, ammette cos\u00ec l'interpretazione affermativa; il terzo verso della prima strofa di \"Time (Clock of the Heart)\", \u00abThis could be the best place yet but you must overcome your fears...\u00bb, pu\u00f2 essere tradotto come 'Questo potrebbe essere ancora il posto migliore, ma devi vincere le tue paure'; infine \"Victims\", che gi\u00e0 dal titolo ('Vittime') si propone, per antonomasia, come brano particolarmente intriso di questo tipo di sofferenza dovuta al silenzio, con il dolore suggerito poi pi\u00f9 chiaramente in \u00abWe love and we never tell...\u00bb ('Amiamo ma non lo riveliamo mai...'). Tutti i membri del gruppo, compreso Moss, non avevano idea che George stesse scrivendo riguardo alla relazione tra lui e Jon.\nLa reunion e il nuovo scioglimento (1998-2002).\nDopo un primo e prematuro tentativo fallito nel 1988, esattamente dieci anni dopo, nel 1998, il gruppo decise di mettere da parte le questioni personali di riunirsi per una tourn\u00e9e. Incominciata con una \"performance\" di riunione per \"VH1 Storytellers\", il tour riscosse un enorme successo, tanto da portare, in quello stesso anno, alla pubblicazione di un doppio album, intitolato appunto \"Greatest Moments - VH1 Storytellers Live\", contenente un CD di grandi successi di studio di Boy George, \"Jesus Loves You\" e Culture Club, e un altro, a tiratura limitata, ma di fatto ampiamente disponibile, per alcuni anni, con la registrazione del concerto di riunione.\nL'anno dopo, i Culture Club registrarono un nuovo album, il quinto della loro discografia, intitolato \"Don't Mind If I Do\". Mai pubblicato negli Stati Uniti, il primo singolo, \"I Just Wanna Be Loved\" (Numero 4 nel Regno Unito), era gi\u00e0 stato incluso sia nella compilation dal vivo incentrata sulla \"performance\" di \"VH1 Storytellers Live\" che nella raccolta di successi di studio del gruppo e di Boy George da solista, intitolata \"Greatest Moments\" e precedente il nuovo album di inediti. Mentre il secondo singolo, \"Your Kisses Are Charity\" fi un successo minore, il terzo e ultimo estratto, il doppio lato A costituito dalla ballata inedita \"Cold Shoulder\" e dalla cover di un classico di David Bowie, \"Starman\", proposta con grandissimo successo durante il tour del gruppo, fu invece un fallimento totale e, nonostante l'inserimento sul CD singolo della bonus track \"Your Kisses Are Charity\", nella versione eseguita con la leggenda del country Dolly Parton (coerentemente designata come \u00abDolly Version\u00bb), \"Cold Shoulder\"/\"Starman\" rappresenta il flop pi\u00f9 rovinoso nella storia dei Culture Club. Il lungo tour dei Culture Club continuer\u00e0 ancora per alcuni anni, culminando nel 2002, in un concerto, tenutosi alla Royal Albert Hall, a celebrazione del 20\u00ba anniversario, ripreso in video e pubblicato in DVD l'anno seguente. Al termine di questo periodo, i Culture Club si fermano di nuovo, in gran parte a causa di Boy George, maggiormente concentrato sulla sua carriera di successo come DJ.\nAncora scioglimenti, riunioni e nuovo album (2003-2018).\nTra 2002 e 2003, gran parte del repertorio storico dei Culture Club viene rimasterizzato. I primi 3 album vengono ristampati con l'aggiunta di un gran numero di bonus track su ciascuno, costituite soprattutto da lati B all'epoca non inclusi sui vari long playing, ma anche da altri brani usciti su singoli isolati, come \"Time (Clock of the Heart)\" e \"Love Is Love\". In questo stesso periodo, esce un cofanetto quadruplo, che raccoglie l'opera omnia della band e del cantante come solista nei primi 3 CD, e presenta un quarto CD costituito da remix inediti di brani noti, meno noti o inediti. Di l\u00ec a poco, usciranno anche altre raccolte importanti, tra cui un nuovo \"Culture Club Greatest Hits\" e soprattutto \"Culture Club 2005 - Singles and Remixes\", contenente, oltre ai singoli pi\u00f9 famosi, una nutrita serie di nuovi remix, tutti inediti, tranne quello realizzato nel 1982 per il primissimo singolo \"White Boy\" e incluso anche come traccia di apertura sull'album di debutto \"Kissing to Be Clever\".\nA completamento della discografia, \u00e8 da segnalare l'uscita di 3 DVD: il live alla Royal Albert Hall di Londra, realizzato per celebrare il ventennale di carriera del gruppo; la compilation di tutti i videoclip realizzati per i singoli, contenente anche un'intervista del periodo 1998-1999, nonch\u00e9 un incredibile bonus, rappresentato dall'intero concerto tenutosi all'Hammersmith Odeon, sempre a Londra, alla fine del 1983, gi\u00e0 edito nel 1984 su VHS e intitolato \"A Kiss Across the Ocean\" ('un bacio attraverso l'oceano' - la videocassetta era stata originariamente realizzata per promuovere il gruppo in America); e il debutto dal vivo in Australia, \"Live in Sydney\", del 1984, in cui si presenta uno spettacolo sotto molti aspetti simile a quello di \"A Kiss Across the Ocean\".\nNel 2006, Jon e Mickey propongono una nuova reunion, ma Roy e George declinano l'offerta. Cos\u00ec, i due membri originari reclutano Phil Pickett, uno dei musicisti che facevano parte della formazione live della band, tra l'altro coautore di \"It's a Miracle\" e della storica \"Karma Chameleon\", al posto di Hay, e organizzano un'audizione per cercare il sostituto di Boy George, che alla fine trovano in un giovane sconosciuto, tale Sam Butcher, dotato di una bella voce e di un'immagine strabiliante (il cantante sembra quasi una donna). La nuova formazione si esibisce in un concerto di presentazione, dopo di che i quattro si chiudono in studio per realizzare un nuovo album, anche se da allora non si \u00e8 pi\u00f9 saputo nulla. Secondo alcuni, il progetto sarebbe in stand-by, mentre secondo altri, sarebbe stato accantonato, soprattutto a causa delle reazioni negative di Roy e in particolare di Boy George.\nNel 2014, la band si ricostituisce e annuncia un tour e un nuovo album. Una nuova foto dei quattro membri viene postata sul sito ufficiale della band, insieme alla lista delle date di 11 concerti nel Regno Unito. Alison Moyet doveva essere ospite speciale dei concerti.\nLa band si trasferisce in Spagna per una sessione di registrazioni di due settimane. 18 nuovi brani vengono completati per un nuovo album prodotto da Youth (che aveva precedentemente lavorato con Paul McCartney, The Verve, e Embrace tra gli altri). Il nuovo album, intitolato \"Tribes\", doveva uscire nei primi mesi del 2015 sotto l'etichetta di propriet\u00e0 della band Different Man Music ma alla fine dell'anno l'album ancora non era uscito. Nel novembre 2014 esce per\u00f2 il singolo intitolato \"More Than Silence\" che avrebbe dovuto anticipare \"Tribes\".\nIl 19 luglio 2014, la band \u00e8 tra i partecipanti ad un concerto di due ore al castello di Edimburgo, precedente la cerimonia di apertura dei Commonwealth Games a Glasgow. Hay non si esibisce con la band in quanto \u00e8 in convalescenza dopo un intervento al ginocchio. La band suona due pezzi, \"Do You Really Want To Hurt Me\" e \"Karma Chameleon\".\nA met\u00e0 novembre 2014, due giorni prima dell'inizio del loro tour di 21 date negli Stati Uniti e nel Regno Unito, i Culture Club annunciano che devono cancellare il tour a causa di seri problemi alla gola di Boy George. Il tour cancellato avrebbe rappresentato il primo tour nella loro formazione originale dopo 12 anni. Il tour viene alla fine riprogrammato e inizia il 17 luglio 2015, vicino a Vancouver, in Canada. Un documentario televisivo, \"Boy George and Culture Club: Karma to Calamity\", era andato in onda su BBC Four il 6 marzo 2015. Il programma documentava la reunion della band nel 2014 e la realizzazione del loro nuovo album in Spagna, fino all'annuncio della cancellazione del tour. Sulla base della popolarit\u00e0 del mini-tour del 2015, i membri originali dei Culture Club lanciano un tour estivo in 40 citt\u00e0 nel 2016. Iniziando in Australia, e passando poi in Giappone e Stati Uniti, la band suona davanti a pubblici entusiasti composti da nuovi e vecchi fan che ricordano i loro inizi 35 anni prima.\nNel 2018 esce il nuovo lavoro del gruppo intitolato \"Life\". Sulla copertina il nome della band appare come \"Boy George and Culture Club\"; da un'intervista rilasciata dal frontman, il motivo non andrebbe ricercato nel suo presunto egocentrismo, ma dal fatto che la maggiore notoriet\u00e0 del nome \"Boy George\", rispetto a quello del gruppo, avrebbe fatto da traino per le vendite del disco."}
{"id": "556020", "revid": "4292062", "url": "https://it.wikipedia.org/wiki?curid=556020", "title": "The Year of Living Dangerously", "text": ""}
{"id": "556025", "revid": "1865216", "url": "https://it.wikipedia.org/wiki?curid=556025", "title": "Elisabetta - La regina che spos\u00f2 la patria", "text": " \u00e8 il secondo manga che Riyoko Ikeda ha pubblicato in collaborazione con Erika Miyamoto. Come gi\u00e0 accaduto per il precedente lavoro, il \"gaiden\" di \"Orpheus\", Riyoko Ikeda si \u00e8 occupata solo della sceneggiatura, lasciando il lato grafico a Erika Miyamoto.\nRealizzazione.\nIl manga, nelle sue 170 pagine, ripercorre la vita di Elisabetta I, dalla sua nascita alla salita al trono, e rientra quindi nel filone dei lavori biografici della Ikeda. \u00c8 per\u00f2 da sottolineare che la sceneggiatura di questo lavoro si rif\u00e0 pi\u00f9 che a un testo, ad una pellicola, che nel 1998 aveva riscosso un enorme successo in Giappone e nel resto del mondo, ovvero quella di Shekhar Kapur \"Elizabeth\". Nel fumetto, inoltre, sono stati aggiunti fatti o personaggi non presenti nel film, come ad esempio la figura di Anna Bolena. L'attrice protagonista del film, Cate Blanchett, diventa il modello su cui graficamente verr\u00e0 disegnata anche l'Elisabetta della Ikeda. Le donne protagoniste della vicenda, Anna Bolena prima ed Elisabetta poi, sono le tipiche figure femminili ikediane: forti, decise e il cui spirito \u00e8 combattuto tra l'amore e il dovere.\nPubblicazione.\nIl manga \u00e8 stato inizialmente serializzato sulla rivista \"Sh\u016bkan Josei\" ed \u00e8 stato poi raccolto in un unico \"tank\u014dbon\". Questo fumetto \u00e8 stato pubblicato in Italia da Yamato Video con il titolo \"Elisabetta - La regina che spos\u00f2 la patria\" all'interno della collana \"I grandi personaggi storici a fumetti\"."}
{"id": "556028", "revid": "436907", "url": "https://it.wikipedia.org/wiki?curid=556028", "title": "Dead or Alive", "text": "Dead or Alive (\"vivo o morto\" in lingua inglese) pu\u00f2 riferirsi a:"}
{"id": "556029", "revid": "305330", "url": "https://it.wikipedia.org/wiki?curid=556029", "title": "Lucio Sestio Laterano", "text": "Tribunato della Plebe.\nAssieme a Gaio Licinio Calvo Stolone, fu uno dei due primi tribuni della plebe dell'antica Roma che aprirono ai Plebei la via del consolato, prima di allora riservato ai Patrizi. Lucio Sestio e il collega Gaio Licinio avrebbero posto il veto per 5 anni consecutivi all'elezione dei tribuni consolari (dal 375 a.C. al 371 a.C.), in risposta al veto posto dai colleghi tribuni, veto propiziato dai Patrizi alle loro proposte, volte a migliorare la situazione dei Plebei.\nCon il collega Gaio Licinio Stolone propose e port\u00f2 ad approvazione le \"Leges Liciniae Sextiae\", nel 367 a.C., che riformarono la figura politica dei consoli, assegnando ai plebei uno dei due seggi, limitarono l'estensione di terra pubblica che ogni cittadino era autorizzato a possedere e regolamentarono in senso favorevole ai pi\u00f9 poveri l'esazione dei debiti.\nConsolato.\nNel 366 a.C. fu eletto console con il collega Lucio Emilio Mamercino; Sestio fu il primo plebeo eletto a questa magistratura, grazie alle \"Leges Liciniae Sextiae\" approvate l'anno precedente.\nIl consolato, tranquillo dal punto di vista militare, nonostante il timore di un ritorno dei Galli sconfitti l'anno prima, fu contrassegnato dalle lotte politiche tra plebei e patrizi, per le elezioni dei pretori e degli edili.\nCritica storica.\nQuesto primato viene negato da alcuni storici i quali ritengono che almeno un terzo dei precedenti consoli provenissero dalle file della plebe. Quale che fosse stata la reale composizione del consolato, le leggi Liciniae Sextie stabilirono che almeno un console \"poteva\" essere eletto fra i plebei. Fu infatti la \"Lex Genucia\" (342 a.C.) a stabilire che uno dei consoli \"doveva\" essere plebeo.\nSe ci affidiamo agli storici del periodo si pu\u00f2 notare che, pi\u00f9 che la legge in quanto tale, L. Sestio e G. Licinio mostrarono una eccezionale abilit\u00e0 nel rompere le tradizioni delle normali elezioni delle principali magistrature. Nessun magistrato, infatti, risulta eletto negli anni fra il 375 a.C. e il 371 a.C., fino a quando i problemi interni ed esterni dell'Urbe ne permisero l'elezione alle condizioni volute e quindi i due tribuni consolari riuscirono a preparare il percorso politico che, alla fine, nel 367 a.C. port\u00f2 all'approvazione delle Leggi Licinie Sestie."}
{"id": "556033", "revid": "1543377", "url": "https://it.wikipedia.org/wiki?curid=556033", "title": "Radio Dolomiti", "text": "Radio Dolomiti \u00e8 un'emittente radiofonica privata italiana con sede a Trento.\nStoria.\nNata il 24 dicembre del 1975, \u00e8 stata la prima radio privata del Trentino, quando ancora queste si chiamavano \"radio libere\". \nTra il 2000 e il 2001 cambia la propriet\u00e0: l'editore Angelo De Tisi passa il testimone alla societ\u00e0 editoriale che gestisce anche il quotidiano L'Adige.\nNel 2018 Radio Dolomiti viene acquisita, assieme al quotidiano l'Adige, dal gruppo editoriale Athesia di Bolzano.\n\u00c8 la radio ufficiale della Trentino Volley.\nDati.\nOggi questa radio si pu\u00f2 ascoltare anche oltre i confini della Provincia autonoma di Trento: \u00e8 infatti raggiungibile in Alto Adige-S\u00fcdtirol, in parte del Veneto e della Lombardia, nella zona del Lago di Garda, e persino nei dintorni di Innsbruck, nella parte austriaca del Tirolo.\nNel Trentino, durante l'anno 2013, \u00e8 risultata prima per indici di ascolto come radio privata non a diffusione nazionale.\nIl palinsesto propone un mix di parlato e musica, informazione e intrattenimento."}
{"id": "556034", "revid": "1543377", "url": "https://it.wikipedia.org/wiki?curid=556034", "title": "Dead or Alive (serie)", "text": " \u00e8 una serie di videogiochi di combattimento, con alcuni titoli spin-off sportivi. La serie \u00e8 stata creata da Tomonobu Itagaki, sviluppata dal Team Ninja e distribuita dalla Tecmo. La serie \u00e8 nota soprattutto per il \"triangle system\", il particolare sistema di combattimento utilizzato in ogni episodio della serie e per la protagonista, Kasumi.\nSviluppo.\nConcezione.\nLa serie \u00e8 stata creata da Tomonobu Itagaki una volta diventato un programmatore della Tecmo, con l'intento di aumentare le vendite dell'azienda. La sua idea era quella di sviluppare una serie che avrebbe avuto un solido \"fandom\" attraverso gli anni, e decise di creare la divisione interna attualmente nota come Team Ninja. Il titolo \"Dead or Alive\", letteralmente \"vivo o morto\", si riferisce proprio alla riuscita del progetto di attrarre nuovi giocatori.\nL'ispirazione per \"Dead or Alive\" deriva dalla serie giapponese \"Fatal Fury\" e da quella statunitense \"Mortal Kombat\", entrambe picchiaduro: dalla prima ha ripreso la velocit\u00e0 del combattimento e il fascino dei personaggi, mentre dalla seconda la possibilit\u00e0 di scaraventare i combattenti oltre i confini del ring. Durante un'intervista a Game Informer del 2004 dichiar\u00f2: \"Volevo creare qualcosa che cogliesse l'attenzione delle persone mentre lavoravo a \"DOA\". Certo, \"DOA\" \u00e8 conosciuto per i suoi seni saltellanti. Bene, non \u00e8 stata un'idea mia. Ho preso l'idea da uno dei videogiochi in 2D della serie \"Fatal Fury\" di SNK. Ovviamente quando \u00e8 stata riproposta in 3D, il risultato era quasi troppo esagerato per gli spettatori. E ancora, cadere da luoghi alti reca danni ai personaggi di \"DOA\", ma idea viene da \"Mortal Kombat\". Nel caso di \"Mortal Kombat\", se il combattente cade semplicemente muore. Finisce il gioco. Per\u00f2 pensammo che sarebbe stato pi\u00f9 interessante continuare il combattimento dopo la caduta. E cos\u00ec facemmo.\" Sul contribuito della serie al genere picchiaduro, Itagaki ha aggiunto: \"Voglio che le persone ricordino \"DOA\" come un gioco molto aggressivo e combattivo. Per i contributi al genere, lo vedo come qualcosa di simile al processo che ha portato il sushi a diventare un prodotto globale. Per esempio, ad alcune persone piace la grafica, ad altre l'animazione, ad altre ancora il \"character design\" accattivante. Attraverso \"DOA\", vogliamo raggiungere il numero massimo di persone e diventare un gioco \"mainstream\".\nIn un'intervista del 2008, l'ideatore ha dichiarato: \"Uno dei punti su cui i miei colleghi e io siamo d'accordo \u00e8 che siamo stati in grado di raggiungere il picchiaduro per eccellenza con \"DOA4\". Non abbiamo intenzione di estendere la serie.\" Pochi mesi dopo, a causa di problemi finanziari con l'allora presidente della Tecmo, Yoshimi Yasuda, Itagaki ha abbandonato definitivamente l'azienda. La Tecmo ha comunicato che n\u00e9 il Team Ninja n\u00e9 i progetti \"Dead or Alive\" e \"Ninja Gaiden\" sarebbe stati abbandonati dopo l'uscita di scena di Itagaki, e che i progetti in corso sarebbe continuati. Dal 2008 Y\u014dsuke Hayashi, gi\u00e0 membro del Team Ninja e produttore di \"Ninja Gaiden Sigma\", \u00e8 diventato il nuovo capo della divisione, definendo un approccio pi\u00f9 elegante alla serie. \"Dead or Alive 5\" ha proposto uno stile dei personaggi molto pi\u00f9 realistico rispetto ai titoli precedenti, che risultavano molto vicini allo stile fumettistico, e altri elementi sono stati enfatizzati, come il sudore che cola sul viso dei combattenti, costumi che si sporcano o diventano semitrasparenti quando bagnati, e pi\u00f9 recentemente, in \"Dead or Alive 5 Last Round\", costumi che si distruggono in base ai colpi inflitti.\nConnessione con \"Ninja Gaiden\".\nLa serie classica di \"Ninja Gaiden\" della Tecmo, distribuita dal 1988 al 1995, \u00e8 stata riproposta nel 2004 da Tomonobu Itagaki e dal Team Ninja, intrecciando i personaggi e gli eventi con quelli di \"Dead or Alive\". Il reboot della serie, pensato come prequel spirituale della serie classica piuttosto che canone, ha permesso agli sviluppatori di spaziare con l'universo delle due serie e con l'inclusione dei personaggi nei diversi videogiochi. In questo modo il nuovo \"Ninja Gaiden\" \u00e8 stato presentato come prequel del primo \"Dead or Alive\", ed ha visto i camei di personaggi come Ayane e Kasumi in \"Ninja Gaiden\" e di Irene Lew in \"Dead or Alive Dimensions\" nella storia dei rispettivi titoli. Di recente Momiji e Rachel di \"Ninja Gaiden\" sono diventati personaggi giocabili di \"Dead or Alive 5 Ultimate\" e \"Last Round\", anche se non hanno connessioni con la storia del gioco.\nCollaborazioni.\nNel corso degli anni il Team Ninja ha collaborato con diverse aziende videoludiche e artisti, collaborazioni che hanno portato all'inclusione di personaggi ospiti, di costumi, di livelli o di altri oggetti in \"Dead or Alive\". Nel particolare hanno collaborato con Acclaim Studios Teesside (\"Shadow Man\"), con Bungie Studios (\"Halo\"), con SEGA (\"Virtua Fighter\"), con Nintendo (\"\"), con Marvelous Entertainment (\"Senran Kagura\"), con Square Enix (\"Schoolgirl Strikers\"), con Nihon Falcom (\"The Legend of Heroes\" e \"Ys Origin\"), Game Arts (\"Ragnarok Odyssey ACE\"), con il disegnatore Tamiki Wakaki, autore di \"The World God Only Knows\" e lo studio d'animazione Tatsunoko Production, produttore di anime come \"Yattaman\" e \"Gatchaman\".\nAltre serie di videogiochi di Koei Tecmo che hanno sfruttato queste collaborazioni includono \"Ninja Gaiden\", \"Deception\", \"Rakush\u014d! Pachi-Slot sengen\", \"Monster Rancher\", \"Dynasty Warriors\" e \"Project Zero\".\nModalit\u00e0 di gioco.\nSistema triangolare.\nNel primo capitolo, \"Dead or Alive\", fu proposto un sistema di combattimento basato sul concetto di morra cinese, rimasto pressoch\u00e9 inalterato durante l'intera serie. In questo caso i tre elementi della morra cinese sono: i \"colpi\", attacchi fisici con calci e pugni, efficaci contro le prese; le \"proiezioni\", contromosse offensive che bloccano i colpi; le \"prese\", attacchi che agganciano l'avversario in una sequenza animata, adatte a contrastare le contromosse. Oltre al sistema triangolare si \u00e8 cercato di sviluppare un sistema d'attacco molto veloce ed immediato, bilanciato dalla possibilit\u00e0 di schivare o bloccare gli attacchi, offrendo molte possibilit\u00e0 di effettuare combo. A partire da \"Dead or Alive 2\", tutte le mosse sono state divise in alte, medie e basse, aggiungendo pi\u00f9 profondit\u00e0 al gioco.\nUna delle novit\u00e0 introdotte in \"Dead or Alive 5\" sono i \"colpi potenti\", cio\u00e8 dei colpi che richiedono tempo per essere eseguiti ma se colpiscono l'avversario danno il via ad una sequenza animata, spesso scagliando l'avversario verso elementi animati del livello. \u00c8 possibile caricare questi colpi solo se si possiede meno del 50% dell'energia. D'altra parte ci sono i \"colpi critici\", attacchi finali di alcune combo che stordiscono l'avversario.\nZone pericolose.\nUna delle novit\u00e0 di \"Dead or Alive\" rispetto agli altri picchiaduro dell'epoca \u00e8 stata l'introduzione delle \"zone pericolose\" (\"danger zone\"), delle zone esterne al ring piene di esplosivi: mandando l'avversario in questa zona vengono inflitti dei danni extra e lo scaraventano in aria, dando la possibilit\u00e0 di attaccarlo mentre scende verso il pavimento. Nei videogiochi successivi le \"danger zone\" perimetrali vennero abbandonate a favore di altri tipi: in \"Dead or Alive 2\" vennero aggiunti livelli composti da pi\u00f9 piani, in cui \u00e8 possibile far cadere l'avversario oltre barriere e balconate, e livelli in cui il muro \u00e8 ricoperto di esplosivi; in \"Dead or Alive 3\" sono stati implementati degli elementi distruttibili contro cui scaraventare l'avversario, come finestre, muri o stalagmiti; in \"Dead or Alive 4\" sono presenti degli ostacoli mobili che popolano alcuni livelli, come automobili o leopardi.\nIn \"Dead or Alive 5\" sono state proposte diverse novit\u00e0, oltre che alle zone pericolose gi\u00e0 presenti nei capitoli precedenti. Una delle novit\u00e0 sono le zone \"attrazione dinamica\", in cui diverse aree, se toccate, modificano l'intero livello, rendendolo pendente o mobile. Un'altra caratteristica \u00e8 l'aggiunta dei livelli \"appeso a un filo\" (\"cliffhanger\"), in cui \u00e8 possibile rimanere aggrappati ai bordi del livello senza cadere immediatamente, e decidere se rimanere aggrappati con la possibilit\u00e0 di essere attaccati dall'avversario oppure cadere e ricevere dei danni moderati. Se si rimane aggrappati, \u00e8 possibile sia difendersi che cercare di attaccare l'avversario.\nModalit\u00e0.\nLa modalit\u00e0 di gioco principale \u00e8 la modalit\u00e0 storia, in cui il personaggio si scontra con diversi avversari e infine con il boss finale. Questa modalit\u00e0 ha spesso inframmezzi animati che seguono l'evoluzione del personaggio ed \u00e8 presente in \"DOA2\", \"DOA3\" e \"DOA4\". In \"Dead or Alive Dimensions\" \u00e8 stata sostituita dalla modalit\u00e0 cronaca, in cui si segue una storia lineare e vengono utilizzati tutti i personaggi nelle diverse fasi di essa; anche in \"DOA5\", con il nome della modalit\u00e0 avventura, si segue una storia uguale per tutti i personaggi.\nAltre modalit\u00e0 presenti in tutti i titoli sono la modalit\u00e0 scontro (\"versus\"), in cui ci si scontra con un avversario in un singolo match; la modalit\u00e0 sfida sul tempo (\"time attack\") dove l'obiettivo \u00e8 sconfiggere i nemici nel minor tempo; la modalit\u00e0 partite in coppia (\"tag\"), che consente di scambiare due personaggi nello stesso match; la modalit\u00e0 sopravvivenza (\"survival\"), in cui si affrontano un numero di nemici infinito; la modalit\u00e0 \"team fight\", dove si scelgono sette personaggi e scendono in campo uno dopo l'altro; la modalit\u00e0 allenamento (\"training\") per l'addestramento; la modalit\u00e0 \"online\" per giocare online. Sono presenti anche altre modalit\u00e0 interattive e multimediali, come la modalit\u00e0 spettatore (\"watch\") per vedere match controllati dall'AI, la modalit\u00e0 \"watch\" per scattare foto e quella \"album\" per rivederle e la modalit\u00e0 \"movie\" e \"music\" per vedere filmati ed ascoltare le canzoni e la colonna sonora.\nTrama.\nLa storia di \"Dead or Alive\" narrata fino a \"Dead or Alive 4\" \u00e8 stata raccontata nuovamente nel titolo \"Dead or Alive Dimensions\", che ha apportato delle modifiche attraverso il \"retconning\", modificando delle incongruenze, introducendo nuovi personaggi e ampliando altri ruoli. La storia qui seguente \u00e8 quella narrata da \"Dead or Alive Dimensions\" e \"Dead or Alive 5\".\nNel primo capitolo, \"Dead or Alive\", Kasumi, giovane kunoichi del clan Mugen Tenshin, si iscrive al torneo internazionale di arti marziali \"Dead or Alive\", organizzato dall'azienda DOATEC, per uccidere suo zio Raidou, ninja in elisio, che ha causato il coma a suo fratello maggiore, Hayate, diversi anni prima. Parteciperanno al torneo anche altri combattenti, come Tina Armstrong e suo padre Bass, Zack per il bottino in denaro, Gen Fu per pagare le cure mediche a sua nipote, il mercenario sotto copertura Bayman, due giovani ragazzi cinesi, Jann Lee e Leifang, il ninja amico di Hayate, Ryu Hayabusa, e infine la sorellastra di Kasumi, Ayane la cui missione \u00e8 trovarla e ucciderla, in quanto lasciando il villaggio per vendicare il fratello \u00e8 considerato tradimento. Il primo capitolo si conclude con la vittoria di Kasumi e la morte di Raidou, anche se Kasumi viene fatta prigioniera dalla DOATEC e il capo dell'azienda viene assassinato da Bayman sotto ordine del misterioso dottor Victor Donovan.\nNel secondo titolo, \"Dead or Alive 2\", viene rivelato il motivo della cattura di Kasumi: uno dei progetti di Donovan \u00e8 la creazione di un superuomo attraverso la clonazione e miglioramenti biochimici. Viene cos\u00ec creata Kasumi Alpha, primo clone di Kasumi, attraverso il Progetto Alpha, anche se poco dopo lo scienziato d\u00e0 il via al Progetto Epsilon, usando come cavia Hayate ancora comatoso. Nel frattempo uno dei ninja del clan Mugen Tenshin, Genra, decide di allearsi con la DOATEC e cerca di distrarre il clan aprendo un varco con il mondo dei tengu, causando l'arrivo di Bankotsubo. Tra i nuovi partecipanti figurano Helena Douglas, figlia del fondatore della DOATEC e adesso capo dell'organizzazione, Ein, l'alter ego di Hayate senza ricordi, e Leon, mercenario italiano. Alla fine del torneo, Ryu Hayabusa sconfigge il tengu, mentre Hayate, dopo uno scontro con la sorella, riacquista i suoi ricordi.\nNel terzo titolo, \"Dead or Alive 3\", Hayate \u00e8 diventato il 18\u00b0 capo del clan ed \u00e8 pronto a trovare e sconfiggere Genra, fuggito dalla DOATEC, mentre sua sorella Kasumi \u00e8 ancora considerata una traditrice ed \u00e8 sempre in fuga. Donovan d\u00e0 il via al Progetto Omega, cio\u00e8 la trasformazione di Genra in un superuomo, tenendo tutto nascosto al capo dell'azienda, Helena, dopo non essere riuscito ad assassinarla. Vengono introdotti Hitomi, ragazza tedesca in cerca di Ein, Brad Wong, zingaro cinese in cerca di una mitica bevanda e Christie, assassina che lavora in incognito per conto di Donovan come assistente di Helena. Il torneo si conclude con la sconfitta di Genra da parte di Ayane ed Hayate con l'aiuto di Ryu Hayabusa.\nIn \"Dead or Alive 4\", lo scienziato Victor Donovan riesce con successo a creare l'arma umana perfetta, Alpha-152, modificando il primo clone da lui creato, Kasumi Alpha. Helena si accorge dei piani dello scienziato e tenta di fermarlo, anche se \u00e8 ormai troppo tardi. Decide comunque di averne abbastanza della DOATEC, e mentre i ninja del clan Mugen Tenshi con l'aiuto di Ryu Hayabusa attaccano la sede principale dell'azienda, la Tritorre DOATEC, Helena imposta il sistema di autodistruzione dell'edificio. Nel frattempo Kasumi si ritrova a combattere con il suo clone, che per\u00f2 riesce a fuggire. I nuovi personaggi sono Lisa Hamilton, scienziata responsabile del Progetto Epsilon, Eliot, nipote di Gen Fu, e Kokoro, sorellastra di Helena.\nIn \"Dead or Alive 5\" Helena riprende pieno controllo della DOATEC e inizia i preparativi per il quinto torneo. Nel frattempo Kasumi viene riammessa al suo villaggio, in cui si nasconde, perch\u00e9 \u00e8 ancora bersaglio di Donovan e della sua nuova organizzazione MIST. Hayate, Ayane e Ryu continuano la loro ricerca per sconfiggere definitivamente Alpha-152, solo per accorgersi che il modello \u00e8 stato ulteriormente migliorato e pu\u00f2 prendere le sembianze degli altri ninja. Nuovi personaggi comprendono Mila, una ragazza spagnola, e Rig, introdotto come un ragazzo senza passato, ma in realt\u00e0 figlio di Donovan.\nVideogiochi.\nLa serie principale Dead or Alive include cinque videogiochi di combattimento, uniti tra loro dallo svilupparsi della trama e dall'ordine cronologico. Dei primi due episodi, sono presenti differenti remake ed edizioni, ma i capitoli della storia sono sempre suddivisi in cinque episodi. L'originale \"Dead or Alive\", come affermato dal produttore Itagaki, fu ispirato da \"Virtua Fighter\". Come altri picchiaduro 3D, come per la serie Tekken, ebbe un enorme successo in Giappone e Nord America. Il suo sistema di combattimento, con la nuova aggiunta di controprese ed enfasi sulla velocit\u00e0, rappresent\u00f2 un vero e proprio passo verso i moderni videogiochi di combattimento.\nSerie principale.\n\"Dead or Alive\".\n\"Dead or Alive\" usc\u00ec inizialmente per arcade nel 1996, per poi essere adattato per Sega Saturn. I personaggi giocabili erano 8, ma una nuova versione del videogioco, per PlayStation e poi per arcade, li fece passare a 11. Nel 2004 fu riproposta la versione Sega Saturn nella compilation \"Dead or Alive Ultimate\".\n\"Dead or Alive 2\".\nDopo il successo del primo capitolo, venne prodotto \"Dead or Alive 2\", divenne disponibile nel 1999, inserendo introduzioni in grafica computerizzata e una trama ripresa del primo capitolo. Furono inoltre introdotte le \"danger zone\", ovvero le zone di alcuni scenari in grado di danneggiare il personaggio, come rompere pareti o cadere da edifici. I personaggi giocabili delle prime versioni era 12, ma con continui miglioramenti e uscite localizzate furono portati a 14. Con la compilation \"Dead or Alive Ultimate\" del 2004, il videogioco venne un'ultima volta migliorato, arrivando a 11 versioni differenti. Quest'ultima era basata su \"Dead or Alive 3\" uscito qualche anno prima, e comprendeva 15 personaggi giocabili.\n\u00c8 l'episodio pi\u00f9 famoso ed acclamato dell'intera serie, ed \u00e8 uscito, oltre che negli arcade, anche su Dreamcast (nelle versioni standard e limited edition) e PlayStation 2 (nella sola versione HardCore). Dead or Alive 2 Ultimate \u00e8 invece uscito solo su Xbox.\n\"Dead or Alive 3\".\nNel 2001 \"Dead or Alive 3\" fu distribuito per Xbox come titolo di lancio e segn\u00f2 l'arrivo della serie sulla nuova console Microsoft. Il sistema di combattimento fu migliorato e velocizzato, e la grafica raggiunse vette quasi inarrivabili per il tempo. Pur avendo un notevole successo, se paragonato a Dead or Alive 2, si poteva notare una mancanza di elementi sbloccabili, come costumi, personaggi e stage. Ad ogni modo, \"Dead or Alive 3\" divenne il capitolo della serie pi\u00f9 proficuo. Una versione online per PC chiamata \"Dead or Alive Online\" fu ideata su questo episodio della serie, ma venne in seguito scartata.\n\"Dead or Alive 4\".\n\"Dead or Alive 4\" fu lanciato per Xbox 360 nel 2005. Molto simile a \"Dead or Alive Ultimate\", era stata aggiunta la possibilit\u00e0 di giocare online. Tre personaggi sono stati aggiunti, compresi vecchi personaggi non presenti nella modalit\u00e0 storia, ma giocabili nelle altre modalit\u00e0.\nFu uno dei primi titoli che mostravano la potenza della console.\n\"Dead or Alive 5\".\n\"Dead or Alive 5\" \u00e8 stato pubblicato nell'anno 2012 per i sistemi PlayStation 3 e Xbox 360. Vari remake e porting includono \"Dead or Alive 5 Plus\" (per PSVita), \"Dead or Alive 5 Ultimate\" (per PlayStation 3, Xbox 360 e arcade) e \"Dead or Alive 5 Last Round\" (per PlayStation 3, PlayStation 4, Xbox 360, Xbox One e Windows).\n\"Dead or Alive 6\".\n\"Dead or Alive 6\" \u00e8 stato annunciato l'8 giugno 2018 per PlayStation 4, Xbox One e Windows. Il titolo \u00e8 uscito il 1\u00ba marzo 2019.\nSpin-off \"Xtreme\".\nLa serie \"Xtreme\" \u00e8 composta da tre videogiochi \"spin-off\" di genere sportivo, distaccandosi quindi dallo stile generale della serie. La serie nasce sulla premessa che Zack abbia vinto il terzo torneo, e con i soldi abbia comprato un'isola, l'Isola di Zack, e abbia poi invitato le concorrenti dei precedenti tornei a fare una vacanza. In realt\u00e0 il terzo torneo \u00e8 stato vinto da Ayane, e la serie non \u00e8 considerata parte del canone.\n\"Dead or Alive Xtreme\".\nQuesto videogioco vede come protagonisti i combattenti femminili comparsi nella serie fino a \"Dead or Alive 3\", per un totale di sette ragazze, pi\u00f9 una nuova aggiunta introdotta come amica di Tina, Lisa Hamilton. Quest'ultima comparir\u00e0 successivamente anche nella serie principale come personaggio giocabile.\nAll'inizio del gioco \u00e8 necessario scegliere una ragazza con cui giocare, ognuna con dei tratti e caratteristiche singolari, e passare due settimane sull'Isola di Zack, facendo varie attivit\u00e0. Il giorno \u00e8 infatti diviso in tre parte, mattina, pomeriggio e sera, e si possono fare delle attivit\u00e0 particolare in questo tempo. Il beach volley rappresenta la parte pi\u00f9 importante del gioco, e sar\u00e0 compito del giocatore trovare un partner con cui giocare, anche se all'inizio viene presentato un partner automatico.\nI soldi vinti nel gioco, i dollari di Zack, servono a comprare diversi oggetti, principalmente accessori d'abbigliamento e costumi, che possono essere fatti indossare al personaggio oppure regalati alle altre ragazze per migliorare la relazione con esse. Lo scopo a lungo termine del gioco sarebbe completare la collezione personale di costumi di ogni ragazza.\nOltre al beach volley sono presenti alcuni minigiochi e un casin\u00f2 con diversi giochi d'azzardo.\n\"Dead or Alive Xtreme 2\".\nIl seguito di \"Dead or Alive Xtreme Beach Volleyball\", uscito nel 2006 per Xbox 360. Zack invita nuovamente le ragazze sulla nuova isola di Zack, questa volta con l'aggiunta di Kokoro, personaggio introdotto in \"Dead or Alive 4\". Basato sulle stesse meccaniche del primo capitolo, vengono aggiunte nuove funzionalit\u00e0, come la possibilit\u00e0 di gareggiare con moto d'acqua, rubabandiera, di girare dei filmati e via dicendo.\n\"Dead or Alive Paradise\" \u00e8 un porting di \"Dead or Alive Xtreme 2\" per PlayStation Portable, distribuito nel 2010. Si differenzia per l'aggiunta del personaggio Rio e la modalit\u00e0 fotografia.\n\"Dead or Alive Xtreme 3 Fortune\" e \"Venus\".\nIl videogioco \u00e8 stato annunciato al \"Dead or Alive\" Festival, evento dedicato alla serie tenutosi il 1\u00ba agosto 2015 a Tokyo. Sono attualmente in fase di sviluppo due versioni, per PlayStation 4 e per PlayStation Vita. La distribuzione \u00e8 programmata esclusivamente per il mercato giapponese e quello asiatico.\nAltri titoli.\n\"Dead or Alive Ultimate\".\n\"Dead or Alive Ultimate\" \u00e8 una compilation del 2004 contenente un porting ad alta risoluzione con supporto al gioco online della versione per SEGA Saturn del primo \"Dead or Alive\", e un vero e proprio remake di \"Dead or Alive 2\", anch'esso con supporto al gioco online, uscito in esclusiva per Xbox, in un cofanetto contenente due dischi. Esso aggiunge Hitomi come personaggio giocabile e numerosi nuovi costumi. Il remake di \"Dead or Alive 2\" \u00e8 stato effettuato con l'engine grafico di \"Dead or Alive 3\", con alcune migliorie.\n\"Dead or Alive Dimensions\".\nQuesto titolo per Nintendo 3DS \u00e8 un riepilogo dell'intera serie, incentrato sulla modalit\u00e0 \"Chronicle\", in cui si possono rivivere le vicende dell'intera saga, uscito ben sei anni dopo \"Dead or Alive 4.\"\n\"The Girls of Dead or Alive: Blackjack\".\n\"The Girls of Dead or Alive: Blackjack\" \u00e8 un videogioco per iOS del 2009, in cui il giocatori si cimenta a partite di blackjack.\nProgetti cancellati.\n\"Dead or Alive Code: Cronus\".\n\"Dead or Alive Code: Cronus\" era il titolo provvisorio di un videogioco progettato da Itagaki, apparso per la prima volta in una immagine promozionale di \"Dead or Alive\". In un'intervista con Kikizo, Itagaki dichiar\u00f2 che il gioco sarebbe stato un prequel della serie incentrato sulle avventure di Ayane e Kasumi antecedenti al primo torneo DOA, con elementi d'azione o GdR, e legato al filmato iniziale di \"Dead or Alive Ultimate\", in cui viene esplorata l'infanzia delle due combattenti.\nDopo le dimissioni di Itagaki, il progetti \u00e8 stato cancellato.\n\"Project Progressive\".\n\"Project Progressive\" era il nome di sviluppo di un progetto di Itagaki, comparso insieme a \"Dead or Alive Code: Cronus\" in un'immagine promozionale di \"Dead or Alive 4\". Anche questo progetto \u00e8 stato abbandonato dopo le dimissioni di Itagaki.\n\"Dead or Alive Online\".\n\"Dead or Alive Online\" era un titolo online sviluppato per Microsoft Windows dalla casa di sviluppo cinese Lievo Studio, basato su \"Dead or Alive 3\". Il videogioco era entrato in beta nel dicembre 2008 e doveva essere pubblicato a livello globale dopo i Giochi della XXIX Olimpiade di Pechino, ma sub\u00ec dei ritardi. Nell'agosto 2009 il gioco pass\u00f2 in open beta, ma nel 2010 la Tecmo Koei decide di bloccare il progetto e di chiudere tutti i server del gioco.\nLista completa.\nLa serie \"Dead or Alive\" conta fino ad ora 29 titoli, di cui l'ultimo annunciato, differenziati per versione e per console: prima della pubblicazione di \"Dead or Alive 3\", che sanc\u00ec il ritorno della serie, il mercato della pubblicazione videoludica non era poco lineare, con pubblicazioni geograficamente stabilite (e non globali come al giorno d'oggi) e continui remake e porting basati su versioni differenti.\n\"DOA: Dead or Alive\".\nIl lungometraggio \"DOA: Dead or Alive\" usc\u00ec in Italia a settembre 2006. Diretto da Corey Yuen, comprende attori come Devon Aoki, Holly Valance, Jaime Pressly e Sarah Carter.\nIl film si basa sull'omonima serie, concentrandosi principalmente sulle figure di Kasumi, Tina, Christie ed Helena. Altri personaggi della serie sono comunque presenti, ma ad alcuni di essi sono riservati soltanto dei cameo. La storia riprende gran parte del secondo capitolo della serie, ma ci sono elementi e personaggi ripresi dal quarto, contando anche una partita di beach volley, chiaro riferimento a \"Dead or Alive Xtreme\". Il film tuttavia non \u00e8 stato molto ben accolto dalla critica."}
{"id": "556050", "revid": "1452073", "url": "https://it.wikipedia.org/wiki?curid=556050", "title": "Zona fantasma", "text": "La Zona fantasma \u00e8 una dimensione parallela, che fa parte dell'universo narrativo dei fumetti di Superman pubblicati dalla DC Comics.\nCaratteristiche.\nLa zona fantasma \u00e8 stata scoperta dai kryptoniani, per merito delle grandi ricerche dello scienziato Jor-El. Da essi \u00e8 comunemente usata a scopo punitivo per relegare in un luogo avulso dal continuum spazio-temporale i prigionieri. La Zona Fantasma vibra ad una frequenza differente da quella normale, permettendo a chiunque ne venga intrappolato di sopravvivere per anni in uno stato di sospensione simile a un limbo. Chiunque venga spedito in questa dimensione pu\u00f2 osservare il mondo esterno, ma non interagirvi. Grazie ad un macchinario simile ad un proiettore \u00e8 possibile spedire chiunque nella zona, o recuperare il malcapitato.\nAltri media.\nCinema.\nNei film \"Superman\" e \"Superman II\", la zona fantasma viene utilizzata come prigione per il generale Zod e i suoi accoliti. Essa \u00e8 di forma e composizione cristallina. Nel reboot cinematografico della saga di Superman, \"L'uomo d'acciaio\", del 2013, compare la Zona Fantasma nel momento dell'incarcerazione e della fuga da essa del Generale Zod e del suo esercito ribelle.\nTelevisione.\nNella serie televisiva \"Smallville\" la zona fantasma entra in scena nella quinta stagione, nel primo episodio (\"Al tramonto del sole\"), dove Clark spedisce due sottoposti di Zod. All'interno di questa dimensione sono rinchiusi i pi\u00f9 pericolosi criminali dell'universo, tra cui il generale Zod e sua moglie Faora denominati \"Zoner\" (nel doppiaggio italiano reso con \"fantasmi\"). Clark cercher\u00e0 di fermare Brainiac che vuole liberare Zod da questa dimensione, ma involontariamente sar\u00e0 lui a liberarlo. Zod, che dopo essere stato esiliato non possiede pi\u00f9 un corpo, si impossessa del corpo di Lex Luthor e spedisce Clark nella zona fantasma. Qui verr\u00e0 aiutato da una kriptoniana e riesce a fuggire attraverso il portale che \u00e8 stato creato per gli appartenenti alla casata degli El. Purtroppo durante la sua fuga riescono a fuggire altri prigionieri (soprannominati Zoner da Chloe). Dopo aver rispedito Zod nella zona fantasma grazie al cristallo di suo padre, Clark \u00e8 costretto a dare la caccia agli altri evasi, che riuscir\u00e0 a fermare. Nella puntata finale della settima stagione Brainiac riesce a rinchiudere Kara (la cugina kriptoniana di Clark). Nell'ottava stagione toccando il cristallo della conoscenza (il cristallo che genera la fortezza della solitudine) Clark e Lois vengono spediti insieme nella zona fantasma dove incontrano Kara, e tutti e tre riusciranno a fuggire attraverso il portale. Purtroppo anche stavolta riesce a fuggire uno Zoner; si tratta di Faora che si impossessa di Lois e parte alla ricerca di Doomsday (che considera un figlio ma in realt\u00e0 \u00e8 un mostro creato dai kriptoniani) che risiede nel paramedico Davis Bloome, al quale rivela la sua vera natura. Clark e Kara per\u00f2 riusciranno a salvare Lois, relegando nuovamente Faora nella zona fantasma.\nGli Zoners.\n\"Zoner\" \u00e8 il termine con cui vengono chiamati i prigionieri scappati dalla Zona fantasma nella serie televisiva \"Smallville\". Il termine \u00e8 stato coniato da Chloe Sullivan, nel quinto episodio della sesta stagione, \"Fantasmi del passato\".\nGli zoner sono famosi per essere i pi\u00f9 ricercati delle 28 galassie di Krypton. Ad eccezione di Zod, Bizzarro, Baern, Aethyr, Nam-Ek e Gloria, per il resto sono stati tutti catturati o uccisi da Martian Manhunter.\nAlla fine della quinta stagione Clark resta intrappolato nella zona fantasma, una prigione dimensionale creata dal suo padre biologico Jor-El per rinchiudere i peggiori criminali dell'universo. Nel primo episodio della sesta stagione (\"Zod\") Clark sfugge da questa trappola liberando inavvertitamente altri prigionieri. Prima di accettare il suo destino di salvatore dell'umanit\u00e0, Clark giura di fermare o distruggere i pericolosi fuggiaschi. Dalla zona fantasma (che nell'edizione italiana viene chiamata anche \"dimensione fantasma\") fuggono sette creature extraterrestri: "}
{"id": "556055", "revid": "122617412", "url": "https://it.wikipedia.org/wiki?curid=556055", "title": "Perry White", "text": "Perry White \u00e8 un personaggio dei fumetti di Superman, creato da Jerry Siegel e Joe Shuster nel 1940.\nDescrizione.\nPerry White nasce a Metropolis, in una famiglia di umili condizioni. Da sempre attratto dal giornalismo, a diciassette anni incomincia a lavorare come fattorino al Daily Planet, il celebre quotidiano cittadino molto apprezzato per la grande qualit\u00e0 dei suoi articoli e per la costante ricerca di giustizia e verit\u00e0.\nNegli anni seguenti Perry si dedica con energia a molte altre occupazioni per conto della testata, divenendo fotografo, giornalista, caporedattore, e infine direttore generale. Dopo ben quarant'anni di carriera risulta un vero punto di riferimento per i dipendenti del Planet, che riconoscono in lui la stessa filosofia di purezza della linea editoriale. Poco incline agli aspetti burocratici della sua mansione dirigenziale, preferisce continuare a dirigere le squadre di giornalisti e a scrivere lui stesso articoli ed editoriali.\nSuccessivamente conosce la giovane e bella Lois Lane, di cui intuisce le grandi capacit\u00e0, e l'assume come giornalista investigativa, facendole da mentore. In seguito si dedica a Jimmy Olsen, giovane fotografo aspirante giornalista a cui insegna il grande valore della fotografia come dimostrazione della verit\u00e0 degli articoli, e a Clark Kent, un mite ragazzo proveniente da Smallville che oltre a rivelare buone capacit\u00e0 giornalistiche ha il pregio di saper consegnare prima di tutti molti articoli importanti su Superman.\nNegli ultimi anni, Perry \u00e8 altres\u00ec un grande oppositore del milionario Lex Luthor, suo amico di adolescenza diventato Presidente della LexCorp, con il quale si scontra da lungo tempo a causa delle sue brame di potere assoluto, specie da quando la societ\u00e0 per azioni ha comprato il Daily Planet, imponendo principi e regole pi\u00f9 spregiudicati e meno onesti alla linea editoriale. Tuttavia il direttore generale vanta molte risorse con cui eludere l'autorit\u00e0 del nuovo proprietario.\nCambio di nomi.\nNelle prime storie, Clark Kent lavorava per un giornale chiamato Daily Star, il cui direttore era George Taylor. Il repentino cambio di nomi non \u00e8 stato mai spiegato."}
{"id": "556061", "revid": "767487", "url": "https://it.wikipedia.org/wiki?curid=556061", "title": "Christine Guldbrandsen", "text": "Ha partecipato all'Eurovision Song Contest 2006 tenutosi ad Atene (Grecia) dal 15 al 21 maggio. Si \u00e8 classificata quattordicesima cantando \"Alvedansen\", una ballata. Tuttavia Christine, pur avendo solo 21 anni, \u00e8 gi\u00e0 da diverso tempo nota nel paese natio. Il suo primo CD si chiama \"Moments\" e il secondo porta il nome del primo singolo estratto, \"Surfing in the Air\". Il video di quest'ultima \u00e8 stato girato in Islanda, dietro un meraviglioso e suggestivo paesaggio."}
{"id": "556064", "revid": "1305772", "url": "https://it.wikipedia.org/wiki?curid=556064", "title": "Jackhammer", "text": "Il termine jackhammer (martello pneumatico in inglese) pu\u00f2 riferirsi a:"}
{"id": "556065", "revid": "300067", "url": "https://it.wikipedia.org/wiki?curid=556065", "title": "Campionato mondiale maschile di pallacanestro 2010", "text": "Il XVI Campionato mondiale maschile di pallacanestro s\u00ec \u00e8 svolto in Turchia dal 28 agosto al 12 settembre 2010. La competizione ha visto tornare alla vittoria gli Stati Uniti, che tornano a vincere il titolo mondiale dopo 16 anni: per loro si tratta del 4\u00ba titolo, mentre per i padroni di casa della Turchia l'edizione casalinga ha portato al primo podio, cos\u00ec come primo podio per la Lituania.\nSquadre partecipanti.\nCome per la precedente edizione sono qualificate 24 squadre, divise per la fase eliminatoria in 4 gruppi da 6 ciascuno. Le prime quattro squadre classificate di ogni gruppo, accedono alla fase ad eliminazione diretta.\nLa Turchia si \u00e8 qualificata come paese ospitante. Gli Stati Uniti hanno ottenuto la qualificazione quale squadra vincitrice del torneo olimpico di Pechino 2008. Altre 18 squadre si sono qualificate alla fase finale attraverso tornei continentali (6 per l'Europa, 4 per le Americhe, 3 per l'Asia, e per l'Africa e 2 per l'Oceania). Le ultime 4 squadre (wild-card) sono state decise dalla FIBA il 12 dicembre 2009, e sono state la Germania, il Libano, la Lituania e la Russia.\nI gironi sono stati sorteggiati il 15 dicembre 2009 a Istanbul.\nRose delle squadre.\nAll'inizio del torneo tutte le 24 nazionali avranno un roster di 12 giocatori.\nRispetto agli ultimi eventi internazionali di basket maschile, Olimpiadi e Mondiali in primis, si sono registrate moltissime assenze, dovute sia a rinunce sia a infortuni, tra i campioni NBA pi\u00f9 rappresentativi. Oltre agli USA, che hanno portato un roster completamente diverso dal \"Redeem Team\" di Pechino 2008 e di livello nettamente inferiore, non hanno preso parte alla competizione i vari Nowitzki, Ming, Gin\u00f3bili, Nocioni, Nash, Bogut, Kirilenko, Parker e Pau Gasol.\nSedi delle partite.\nOgni girone di qualificazione \u00e8 stato giocato in una citt\u00e0 diversa: a Kayseri (gruppo A), Istanbul (Gruppo B), Ankara (Gruppo C), e Smirne (gruppo D). La fase finale si \u00e8 trasferita al Sinan Erdem Spor Salonu di Istanbul che ha una capacit\u00e0 di 16.000 spettatori. L'Ankara Arena, completata nel 2010, e la Kadir Has Arena, completata nel 2008, sono state costruite per il campionato, mentre gli altri tre palazzetti sono stati ristrutturati per l'evento.\nArbitri.\nPer il torneo la FIBA ha selezionato 40 arbitri:\nCalendario.\nFase a gruppi.\nLe 24 squadre divise in 4 gruppi si sono affrontate in gironi all'italiana in cui vengono assegnati 2 punti per ogni vittoria e 1 per la sconfitta, al termine le prime 4 classificate di ogni raggruppamento si sono qualificate per la fase ad eliminazione diretta a partire dagli ottavi di finale. A parit\u00e0 di punteggio vale la classifica avulsa dagli scontri diretti tra le squadre coinvolte.\nStatistiche.\nPunti\nRimbalzi\nAssist\nStoppate\nPalle recuperate\nMinuti\nQualificazione Olimpica.\nLa squadra campione del mondo, gli Stati Uniti d'America, \u00e8 qualificata automaticamente al torneo Olimpico 2012."}
{"id": "556070", "revid": "200568", "url": "https://it.wikipedia.org/wiki?curid=556070", "title": "Sospensorio", "text": "Il sospensorio \u00e8 uno speciale indumento intimo maschile consistente in un sacchetto elasticizzato atto a contenere i genitali. \u00c8 molto utilizzato dagli sportivi per evitare eccessive e ripetute sollecitazioni ai testicoli e le conseguenti patologie andrologiche, quale ad esempio il varicocele. \nNegli sport di contatto la parte anteriore \u00e8 formata da un sacchetto contenente una conchiglia rigida, per proteggere i genitali dagli urti; in tal caso \u00e8 detto semplicemente \"conchiglia\". L'uso della conchiglia \u00e8 obbligatorio in molte arti marziali e nella boxe poich\u00e9 un colpo, anche se fortuito, ai testicoli di un uomo provoca un forte dolore e potrebbe causare danni permanenti con conseguente sterilit\u00e0 o necessit\u00e0 di rimozione dell'organo danneggiato. In alcuni sport quali il baseball e football \u00e8 obbligatorio nelle categorie giovanili. Nella pallamano la conchiglia non \u00e8 obbligatoria ma fortemente consigliata per i portieri.\nL'equivalente femminile \u00e8 il protettore pelvico o conchiglia femminile."}
{"id": "556073", "revid": "1924342", "url": "https://it.wikipedia.org/wiki?curid=556073", "title": "Ricky Martin", "text": "Grazie al suo forte impatto e contributo alla diffusione mondiale della musica latina \u00e8 considerato \"Il Re del Pop Latino\".\nBiografia.\nRicky Martin nasce a San Juan, a Porto Rico, il 24 dicembre 1971 da Enrique Mart\u00edn Negroni, psicologo, e Negreida Morales, ragioniera, i quali divorziarono quando Ricky aveva 2 anni. Ha frequentato la scuola cattolica Colegio Sagrado Corazon partecipando al coro e alle recite scolastiche. \nCon i Menudo.\nLa sua carriera musicale inizia da giovanissimo: dopo aver preso lezioni di canto e recitazione e dopo aver passato molti provini pubblicitari, nel 1982 tenta di entrare nei Menudo, boy band latina composta da giovanissimi, ma viene scartato perch\u00e9 ritenuto troppo giovane e troppo basso. Ci riprova due anni dopo, quando Ricky Melendez lascia il gruppo, e viene preso. Passa cinque anni tra successo, viaggi, concerti, e nel 1989 lascia il gruppo per intraprendere la carriera solista.\nCarriera solista.\nSi trasferisce prima a New York e poi a Citt\u00e0 del Messico dove recita nel musical \"Mama ama el rock\" e nella telenovela \"Alcanzar una estrella II\" dove interpreta la parte del giovane Pablo, membro dell'immaginario gruppo canoro Mu\u00f1ecos de papel (Pupazzi di carta). La telenovela riscuote un enorme successo di pubblico in Messico e il gruppo di giovani attori, oltre a incidere due album, si esibisce in una serie di concerti in varie citt\u00e0 messicane cantando i brani musicali della telenovela. Nel 1991 firma un contratto con la Sony e pubblica un album che porta il suo nome \"Ricky Martin\", nel 1993 pubblica \"Me Amar\u00e1s\". Entrambi gli album (cantati in lingua spagnola) ottengono un enorme successo, che per\u00f2 rimane limitato ai paesi latini. Nel 1994 si trasferisce a Los Angeles ed entra a far parte del cast della soap-opera \"General Hospital\" interpretando il barista Miguel Morez.\nNel 1995 pubblica \"A medio vivir\" trascinato dalla hit \"(Un, dos, tres) Mar\u00eda\", ennesimo successo come i primi due album, tanto da consacrarlo tra gli idoli della musica.\nRecita a Broadway il ruolo di Marius nel musical \"Les Mis\u00e9rables\" e doppia, nella versione latinoamericana, il protagonista di Hercules, cartoon della Walt Disney.\nNel 1998 pubblica \"Vuelve\" contenente la hit \"La Copa De La Vida\", o \"The Cup Of Life\" nella versione inglese, inno dei mondiali di calcio.\nNel 1999 partecipa ai Grammy Award portando un'esibizione che anima la platea facendogli ottenere una \"standing ovation\", e vince un premio per il miglior disco pop latino. Anticipato dal tormentone \"Livin' la vida loca\", nello stesso anno pubblica \"Ricky Martin\", suo primo album in inglese, diventando un fenomeno mondiale e vendendo pi\u00f9 di 20 milioni di copie. L'album sforna altre hit come \"Private Emotion\" e \"Shake Your Bon-Bon\", canzone che lo rende ancor pi\u00f9 famoso per il suo movimento di fondoschiena. L'album contiene anche un brano, \"Be careful (Cuidado Con Mi Coraz\u00f3n)\", in cui Ricky duetta con Madonna.\nRicky viene osannato da milioni di fans per la sua freschezza e simpatia.\nNel 2000 pubblica \"Sound Loaded\", contenente le hits \"She Bangs\" e \"Nobody Wants To Be Lonely\" in duetto con Christina Aguilera. Nel 2001 pubblica due raccolte, \"Historia\" che raccoglie i suoi brani in spagnolo, e \"The Best Of Ricky Martin\" che raccoglie quelle in inglese.\nNel 2003 ritorna alla lingua spagnola, e pubblica \"Almas del silencio\" anticipato dal singolo \"Jaleo.\"\nNel 2005 contatta i migliori produttori del momento per aiutarlo nel suo ritorno sulle scene: pubblica infatti l'album \"Life\" che ha come singolo apripista \"I don't care\", brano che vanta la partecipazione di Fat Joe e Amerie. Il 26 febbraio 2006 si esibisce, davanti a quasi 800 milioni di telespettatori, nel corso della Cerimonia di chiusura dei XX Giochi olimpici invernali di Torino 2006. Alla fine del 2006 pubblica \"MTV Unplugged\", primo Unplugged prodotto da MTV Espa\u00f1a. Le riprese dello show-case sono avvenute a Miami il 17 agosto 2006. Il primo singolo estratto \u00e8 \"Tu recuerdo\" cantato in duetto con la cantante spagnola La Mari.\nNel 2007 duetta con Eros Ramazzotti nel brano \"Non siamo soli\". A fine anno pubblica il cd/dvd \"Ricky Martin Live Black and White tour 2007\", tratto dall'omonimo tour. Sempre nel 2007 partecipa all'album di duetti \"Papito\" con cui Miguel Bos\u00e9 festeggia i trent'anni di carriera, cantando in coppia con lui \"Bamb\u00f9\".\nIl nuovo album di Ricky Martin, \"M\u00fasica + Alma + Sexo\", \u00e8 stato pubblicato il primo febbraio (l'8 in Italia) del 2011 ed \u00e8 stato anticipato dal 2 novembre 2010 da un singolo pubblicato in due versioni: quella spagnola intitolata \"Lo mejor de mi vida eres tu\" in coppia con la cantante del gruppo spagnolo La Quinta Estaci\u00f3n Natalia Jimenez, e quella inglese \"The Best Thing About Me Is You\" interpretata insieme a Joss Stone. Dall'album sono stati estratti anche i singoli \"Shine\", \"M\u00e1s\" e \"Frio\".\nNel 2012 appare come guest star nella terza stagione della serie televisiva \"Glee\", in cui interpreta un professore di spagnolo. Nella stessa puntata canta e balla due canzoni: \"La Isla Bonita\" di Madonna e \"Sexy and I Know It\" dei LMFAO. Nella primavera 2012, torna a recitare a New York, nel famoso teatro di Broadway nel ruolo di Che Guevara nel nuovo revival del musical \"Evita\", ottenendo grande successo di pubblico e di critica. Il 29 novembre 2012, dopo mesi di indiscrezioni, \u00e8 stato annunciato che Ricky Martin avrebbe sostituito il cantante country neozelandese Keith Urban come nuovo giudice per la seconda edizione del talent show \"The Voice\" \"Australia\".\nIl 3 marzo 2014 viene pubblicato il video ufficiale della canzone \"Adrenalina\" di Wisin in collaborazione con Jennifer Lopez e Ricky Martin.\nIl 22 aprile 2014 esce \"Vida\", il video ufficiale del singolo di Ricky Martin girato sulle spiagge del Brasile. Il brano, inno per la Coppa di calcio dei Mondiali 2014, \u00e8 stato scritto da Elia King e prodotto da Salaam Remi (conosciuto per aver lavorato con artisti come i The Fugees, Amy Winehouse e Nas) sotto etichetta Sony Music.\nIl 28 maggio 2014 \u00e8 ospite nel programma \"The Voice of Italy\" dove canta un \"Medley\" di tutte le sue canzoni e \"Vida\" con gli 8 semifinalisti.\nDal 7 settembre al 14 dicembre 2014 \u00e8 coach del talent show \"La Voz...M\u00e9xico\", affiancato da Laura Pausini, Yuri e Juli\u00f3n \u00c1lvarez. Il 3 ottobre 2014 comincia il suo nuovo tour \"Mexican One World Tour\", il quale \u00e8 partito da Citt\u00e0 del Messico.\nAgli inizi del 2015 viene scelto come coach della quarta edizione di \"The Voice Australia\", affiancato da Jessie J, Delta Goodrem e da Joel e Benji Madden.\nNel 2017 partecipa come ospite alla prima serata del Festival di Sanremo ed esordisce come attore nella seconda stagione di \"American Crime Story\" nel ruolo di Antonio D'Amico, compagno di Gianni Versace. Sempre nel 2017 ha inizio una residency a Las Vegas per Martin, un impegno che verr\u00e0 poi confermato anche nel corso del 2018.\nIl 16 marzo 2019 viene annunciata la sua presenza nel ruolo di direttore artistico nel talent show \"Amici di Maria De Filippi.\"\nIn questi anni Ricky Martin ha realizzato vari singoli, tra cui alcune collaborazioni di successo internazionale con colleghi come Maluma (\"Vente Pa Ca, No Se Me Quita\"), Sebastian Yatra (\"Faita Amor\") e Farruko (\"Tibunores Remix\", seconda versione di un brano gi\u00e0 rilasciato da Ricki come solista). Nel 2020 Ricky Martin pubblica l'EP \"Pausa\", in cui \u00e8 presente anche una collaborazione con Sting.\nSuccessivamente, Ricky Martin annuncia un tour congiunto insieme ad Enrique Iglesias previsto per il 2021. Il tour sar\u00e0 aperto da Sebastian Yatra.\nVita privata.\nNel 2008 Ricky Martin ha avuto tramite maternit\u00e0 surrogata due gemelli: Matteo e Valentino.\nNel marzo 2010 il cantante dichiara pubblicamente la sua omosessualit\u00e0 ed il 2 novembre 2010 ha pubblicato con la casa editrice Celebra un libro autobiografico (dal titolo \"Me\" nella versione in inglese, \"Yo\" in quella spagnola) nel quale ha affrontato anche l'argomento.\nDal 2016 ha una relazione con il pittore ed artista siriano Jwan Yosef, con il quale si \u00e8 sposato nel gennaio 2018. Nel dicembre del 2018 nasce, sempre attraverso maternit\u00e0 surrogata, la loro prima bambina: Luc\u00eda. Nell\u2019ottobre 2019 nasce un secondo bambino: Renn.\nFilantropia.\nNel 2004 fonda la \"Ricky Martin Foundation\", che con il progetto \"People for children\" ha lo scopo di combattere lo sfruttamento minorile."}
{"id": "556079", "revid": "287204", "url": "https://it.wikipedia.org/wiki?curid=556079", "title": "Cappella dei Papi", "text": "La cappella dei Papi \u00e8 una piccola cappella del convento di Santa Maria Novella a Firenze.\nL'importanza di questo ambiente \u00e8 dovuta sia al fatto di essere l'ultimo vestigio di rilievo degli appartamenti papali che esistevano in Santa Maria Novella, sia ai pregevoli affreschi del giovane Pontormo.\nGli appartamenti papali.\nQuando un papa visitava Firenze il suo alloggio era nel convento domenicano di Santa Maria Novella, negli ambienti appositamente destinati al primo piano tra l'odierna piazza della Stazione, un tempo gli orti del convento, e via della Scala i lati ovest e, in parte, nord del Chiostro Grande. Questi ambienti furono fatti costruire dalla Repubblica Fiorentina sotto la direzione di Lorenzo Ghiberti nel 1418-1420. Un tempo riccamente decorati, erano chiamati anche il \"Laterano fiorentino\".\nIl primo allestimento, a carico della Repubblica Fiorentina risale al 1419 per la visita di Martino V e via via ampliati, pi\u00f9 o meno frettolosamente, in occasione di altri ospiti illustri. Gli appartamenti papali occupavano tutta l'ala occidentale del chiostro grande del convento e comprendevano un salone con vari annessi, probabilmente destinati alle udienze, all'anticamera, ecc., oltre all'appartamento pontificio privato vero e proprio e le stanze per i suoi accompagnatori, dai membri pi\u00f9 importanti della sua casata ai servitori. Completavano l'insieme la cucina e i servizi.\nQui per esempio soggiorn\u00f2 papa Eugenio IV e gli altri delegati partecipanti al Concilio di Firenze, infatti qui mor\u00ec per cause naturali il patriarca di Costantinopoli Giuseppe II e proprio nel convento fu sepolto. Vi risiedettero inoltre i papi medicei (Leone X e Clemente VII) in occasione delle loro visite alla citt\u00e0 natale.\nGi\u00e0 dalla fine del Cinquecento gli appartamenti papali venivano concessi ad altre attivit\u00e0, come per le adunanze di alcune compagnie come quelle di San Giuliano e di San Niccol\u00f2, che alterarono il grandioso salone dei Papi (1592), poi vi fu aperto un Monastero Nuovo delle Donne della Concezione (1755), murato dal resto del convento maschile. In seguito alle soppressioni del 1801 questa zona fu venduta o espropriata dal governo granducale che voleva creare in quest'area un conservatorio musicale, l'educandato della Santissima Annunziata. In quel periodo Giuseppe Martelli costru\u00ec la scala a spirale con la \"Flora\" (statua in piombo di Luigi Pampaloni). Infine dal 1920 appartiene alla \"Scuola allievi marescialli e brigadieri carabinieri\". Nel corso del tempo le decorazioni e gli arredi vennero dispersi e solo la cappella, restaurata negli anni '90, testimonia lo splendore di quei tempi.\nLa cappella.\nStoria.\nPregevole esempio del primissimo manierismo fiorentino, la cappella fu edificata nel 1515 in occasione della visita di papa Leone X, al secolo Giovanni de' Medici, che si svolse nel novembre di quell'anno e per la quale tutta la citt\u00e0 si mise all'opera in sontuosi preparativi. Qui il papa udiva la messa.\nLa decorazione della cappella fu inizialmente affidata a Ridolfo del Ghirlandaio, che per via dei numerosi impegni per\u00f2 riusc\u00ec a portare a termine la sola parete nord con l\"Inocornazione della Vergine\". Gli succedette il giovane Pontormo, che decor\u00f2 la volta e la parete sud, affiancato da Andrea di Cosimo Feltrini per le grottesche.\nNel 1892 si procedette a una ripulitura degli affreschi, liberandoli da un'armatura che era stata messa in opera per impedire la caduta di intonaco, visto il pessimo stato di conservazione all'epoca.\nOggi la cappella, il chiostro grande e altre parti del convento fanno parte della Scuola sottufficiali carabinieri, quindi essendo una zona militare non \u00e8 aperta al pubblico. La visita va innanzitutto richiesta per iscritto all'Ufficio musei dell'Assessorato alla Cultura del Comune di Firenze, poi, dopo aver ottenuto l'autorizzazione, va concordata con il Reparto comando della Caserma, compatibilmente con le attivit\u00e0 della militari e didattiche.\nDescrizione.\nLa piccola cappella si trova al primo piano del Chiostro Grande. Presenta una volta botte interamente coperta da affreschi, dove nove pannelli sono inquadrati da fantiasiose cornici geometriche e dei motivi a grottesche su sfondo scuro invece che bianco.\nLe pareti sono decorate da volute in monocromo, mentre la volta presenta le complesse grottesche che attirano immediatamente l'attenzione dell'osservatore per i loro colori sgargianti e il disegno sofisticato. Anche i gruppi di angeli nei riquadri della volta sono di Pontormo.\nLo schema compositivo e lo stile in generale degli affreschi furono innovativi per Firenze e si rifacevano ai soffitti delle Stanze Vaticane, secondo una \"romanizzazione\" dello stile figurativo, intesa come accentuazione della monumentalit\u00e0 delle figure e dell'insieme, soprattutto per Pontormo.\nSe la parte frontale con l\"Incoronazione\" di Ridolfo \u00e8 piuttosto convenzionale, la lunetta opposta della \"Veronica\" di Pontormo spicca per originalit\u00e0, con la figura della donna inginocchiata che solleva il lenzuolo con il volto di Cristo compiendo un gesto solenne e teatrale, di ispirazione michelangiolesca. Anche l'uso del colore particolarmente brillante e anti-naturalistico si rif\u00e0 al Buonarroti (si pensi al \"Tondo Doni\") e fu una delle caratteristiche pi\u00f9 riconoscibili del nuovo stile detto poi \"manierista\".\nSi aprono poi nella volta nove spazi dipinti, circolari o quadrangolari, circondati da spesse cornici chiare. Quello al centro raffigura il \"Dio benedicente\", mentre gli altri raffigurano angeli in forma di puttini, con il blasone dei Medici nei quattro riquadri agli angoli, in omaggio a Leone X. Le grottesche furono eseguite da Ridolfo del Ghirlandaio e da Andrea di Cosimo Feltrini, suo allievio. I quattro riquadri degli \"Angiolini con le stemma Medici\" sono con certezza la Pontormo e presentano alcune caratteristiche tipiche della sua pittura, come il senso del movimento, la torsione delle figure e il colore brillante e a tratti evanescente. La velocit\u00e0 d'esecuzione dei putti rimanda al maestro di Pontormo, Andrea del Sarto.\nOltre agli stemmi, la dedica ai Medici \u00e8 ribadita anche nelle grottesche, in cui si incontrano gli amblemi personali di Lorenzo il Magnifico, padre del papa, e di Leone X. La prima \u00e8 composta da un anello con diamante da cui si dipartono tre piume, bianca, verde e rossa a rciordare le tre Virt\u00f9 Teologali. L'impresa personale del papa \u00e8 invece un nastro con il motto \"Suave\" tratto dal Vangelo di Matteo (II, 30): \"Iugum meum suave est et onus meum leve\" in memoria degli anni trascorsi da lui in esilio dopo la seconda cacciata medicea (dal 1494 al 1512).Inoltre sulla volta ricorre il motto della casata \"Glovis\", forse un acronimo di \"Gloria, laus, onor, virtus, iustitia, salus\" o forse da leggere all'incontrario come \"si volg[e]\".\nUna targa sotto la finestra ricorda la visita di papa Eugenio IV.\nCollegamenti esterni.\n "}
{"id": "556080", "revid": "36426", "url": "https://it.wikipedia.org/wiki?curid=556080", "title": "Convento di Santa Maria Novella", "text": ""}
{"id": "556081", "revid": "599013", "url": "https://it.wikipedia.org/wiki?curid=556081", "title": "Cristiano Zanus Fortes", "text": "Pivot di solidit\u00e0, Zanus Fortes ha avuto nella difesa e nella grinta il suo punto forte. Ha giocato da professionista nella Serie A italiana per pi\u00f9 di un decennio. Le radici del suo cognome hanno origine presso Aviano, in Friuli.\nCarriera.\nClub.\nCresciuto inizialmente in squadre mestrine come il Gazzera, l'ABC Mestre e il Basket Mestre, a seguito della chiamata di Giorgio Montano approda in Emilia-Romagna dove inizia a giocare con Ravenna, San Lazzaro e Cervia, centrando con quest'ultima squadra la promozione in Serie A2 al termine del campionato di Serie B d'Eccellenza 1993-94.\nIl pivot veneto debutta in Serie A2 nel 1994-95 con la formazione cervese, poi l'anno successivo la propriet\u00e0 trasferisce le attivit\u00e0 a Modena. Zanus Fortes rimane in rosa anche nella nuova piazza modenese, e si mette in luce imponendosi come miglior rimbalzista offensivo italiano di quel campionato di A2 con 3,3 a partita (7,2 quelli totali di media). Nell'arco di quella stagione, il 17 marzo 1996 nella vittoria contro la Panapesca Montecatini, mette a segno anche il suo career-high di punti segnati in una partita di Serie A con una prestazione da 25 punti, frutto di un 12/13 al tiro e di un 1/1 dalla lunetta.\nNel 1996 accetta l'offerta tedesca dell'Oberelchingen, squadra militante anche in Coppa Kora\u0107 con cui diventa il primo giocatore italiano ingaggiato come comunitario in un campionato estero. La sua annata \u00e8 per\u00f2 condizionata da un grave infortunio ad un ginocchio a inizio stagione che lo costringe a uno stop di sette-otto mesi. Torna in Italia l'anno successivo indossando la maglia di Fabriano in A2, partendo talvolta dalla panchina.\nDurante l'estate del 1998 firma con la Pallacanestro Varese, con cui finisce per trascorrere le successive cinque stagioni e mezzo. Il suo primo anno in biancorosso si rivela storico poich\u00e9 la squadra conquista a sorpresa il decimo scudetto del club, quello della stella. Durante questo campionato, Zanus Fortes ricopre il ruolo di riserva del titolare Daniel Santiago e gioca poco pi\u00f9 di 10 minuti di media a partita. Nelle partite valide per le finali, vinte contro la Pallacanestro Treviso con un 3-0 nella serie, Zanus Fortes e l'esuberante playmaker Gianmarco Pozzecco scendono in campo con una chioma tinta di rosso, riproposta anche in seguito in alcune occasioni. Il 4 settembre 1999 arriva anche la conquista della Supercoppa italiana grazie al successo per 68-61 sulla Kinder Bologna, con 9 punti e 6 rimbalzi in 13 minuti per Zanus Fortes. Il successivo 15 ottobre scende in campo nella sfida persa 86-96 contro i San Antonio Spurs di Tim Duncan e David Robinson valida per il McDonald's Open di quell'anno. La stagione 1999-2000 lo vede anche debuttare in Eurolega. Nelle sue ultime due annate a Varese, 2002-03 e 2003-04, raggiunge il minutaggio pi\u00f9 alto della sua parentesi lombarda (rispettivamente 17,6 e 17,2 minuti di media).\nZanus Fortes tuttavia non conclude in biancorosso la stagione 2003-04 visto che nel febbraio del 2005 viene ceduto in Legadue alla FuturVirtus, ovvero il vecchio Progresso Castel Maggiore rilevato da Claudio Sabatini in un anno di transizione al termine del quale il club divent\u00f2 ufficialmente la Virtus Bologna.\nNel 2004-05 Zanus Fortes torna a calcare i parquet della massima serie con la chiamata da parte del Basket Livorno, con cui mette a segno 5,1 punti a gara in 18,5 minuti di utilizzo medio. Inizia anche l'anno seguente in Serie A, ma a gennaio torna in Legadue accettando l'offerta della Dinamo Sassari.\nNell'estate 2006 firma un biennale in Legadue con i Crabs Rimini: la sua permanenza nella citt\u00e0 romagnola in realt\u00e0 finisce per durare quattro anni, durante i quali colleziona 95 presenze in campionato, 108 considerando anche i play-off.\nNel 2010 si accorda con la Pallacanestro Rovereto, formazione di Serie B Dilettanti, ma alcuni problemi fisici lo inducono al ritiro a stagione in corso. Pochi mesi pi\u00f9 tardi, nell'aprile 2011, diventa il nuovo general manager della stessa societ\u00e0 gialloblu, incarico da cui si dimette nel dicembre dello stesso anno. Successivamente, dal 2012 al 2019, ricopre per sette stagioni il ruolo di team manager della Scaligera Verona, prima di dedicarsi a tempo pieno all'attivit\u00e0 di istruttore di yoga.\nNazionale.\nA partire dal 1998, l'allora commissario tecnico Bogdan Tanjevi\u0107 lo ha talvolta convocato nella nazionale azzurra. In vista dei Mondiali 1998 Zanus Fortes viene indicato come riserva, rimanendo fuori dai dodici convocati finali."}
{"id": "556085", "revid": "124120503", "url": "https://it.wikipedia.org/wiki?curid=556085", "title": "Coppa UEFA 1981-1982", "text": "La Coppa UEFA 1981-1982 \u00e8 stata l'11\u00aa edizione dell'omonima competizione. Venne vinta dall' nella doppia finale contro l'.\nFormula.\nSulla base del ranking UEFA 1980, l\u2019Inghilterra guadagn\u00f2 un 4\u00ba posto a discapito dei Paesi Bassi, e la Francia un 3\u00ba posto a discapito della Jugoslavia."}
{"id": "556086", "revid": "1305772", "url": "https://it.wikipedia.org/wiki?curid=556086", "title": "Legno (disambigua)", "text": ""}
{"id": "556093", "revid": "486946", "url": "https://it.wikipedia.org/wiki?curid=556093", "title": "Francesco Bachiacca", "text": ""}
{"id": "556094", "revid": "1543377", "url": "https://it.wikipedia.org/wiki?curid=556094", "title": "Version 2.0", "text": "Version 2.0 \u00e8 il secondo album in studio degli statunitensi Garbage, pubblicato nel 1998.\nNonostante un lento inizio, le vendite del disco in seguito hanno raggiunto i livelli di quello di debutto \"Garbage\".\nRegistrazione.\nI Garbage iniziarono a scrivere il loro secondo album nel marzo del 1997 (sotto il titolo 'Sad Alcoholic Clowns') nella casa al mare del capo della loro casa discografica a Friday Harbor, Washington.\nIl gruppo inizi\u00f2 a fare alcuni demo e sessioni di jamming. Non appena si resero conto di avere tra le mani del materiale consistente, si ritrasferirono a Madison, nei loro Smart Studios.\nL'album fu completato a met\u00e0 febbraio del 1998.\nIl titolo 'Version 2.0' deriva dal fatto che i Garbage hanno preferito sviluppare un suono coerente con quello dell'album di debutto piuttosto che cambiare totalmente rotta.\nPromozione e Tour.\nBen 6 singoli sono stati estratti dall'album, di cui 5 di successo internazionale.\n\"Push It\" fu pubblicato come primo singolo a fine aprile 1998. Il singolo riscosse gran successo piazzandosi al 5\u00ba posto nella classifica statunitense Modern Rock Tracks e al 9\u00ba posto nella classifica inglese Official Singles Chart. Un video fu girato per la promozione del singolo e fu diretto da Andrea Giacobbe.\n\"I Think I'm Paranoid\" fu distribuito come secondo singolo dall'album e riscosse altrettanto successo piazzandosi al 6\u00ba posto nella classifica Modern Rock Tracks e al 9\u00ba posto nella classifica Official Singles Chart. Il video della canzone fu diretto da Matthew Rolston. Il successo di \"I Think I'm Paranoid\" viene a condensarsi con l'inclusione della canzone nella colonna sonora del videogioco Gran Turismo 2, e in Italia, in uno spot per la Breil Orologi.\nI Garbage si esibiscono su Top of the Pops, eseguendo anche il singolo successivo, \"Special\".\n\"Special\", inizialmente ignorato negli Stati Uniti, si rivel\u00f2 solo nel 1999 annoverandosi tra uno dei pi\u00f9 grandi successi dei Garbage. In particolare, il video diretto da Dawn Shadforth, gli frutta un premio sotto la categoria \"\"Migliori Effetti Speciali\" agli MTV Video Music Awards e il riconoscimento \"Visionary Video\"\" award ai VH1 Fashion Awards.\nI due singoli \"When I Grow Up\" e \"The Trick Is To Keep Breathing\" vengono commercializzati tra la fine del 1998 e l'inizio del 1999 alle radio e in formato CD singolo. Tra i due, a riscuotere maggior successo \u00e8 \"When I Grow Up\", che viene in seguito incluso nella colonna sonora del film \"Big Daddy - Un pap\u00e0 speciale\".\nCome sesto ed ultimo singolo viene distribuito \"You Look So Fine\" il cui video diretto da St\u00e9phane Sednaoui \u00e8 stato girato con la partecipazione del surfista Kelly Slater.\n\"Temptation Waits\" \u00e8 stato pubblicato in alcuni paesi come singolo airplay. La canzone \u00e8 stata inoltre inclusa nella colonna sonora di Buffy l'ammazzavampiri\nL'intenso tour dell'album inizia il 15 maggio 1998 per terminare soltanto il 24 novembre 1999. I Garbage si esibiscono anche in grandi arene (Wembley Arena), in festival quali il \"Reading Festival\", \"Rock am Ring\", \"T in the Park\" e il 2 luglio 1999 inaugurano l'apertura del nuovo Parlamento scozzese."}
{"id": "556096", "revid": "373458", "url": "https://it.wikipedia.org/wiki?curid=556096", "title": "Henri Maldiney", "text": "Biografia.\nHenri Maldiney fu uno studente della \"classe pr\u00e9paratoire aux grandes \u00e9coles\" al liceo di Lione, dopodich\u00e9 fu ammesso all'\u00c9cole normale sup\u00e9rieure nel 1933. Ottenne l\"'agr\u00e9gation\" in filosofia nel 1938. Nominato professore di filosofia al liceo di Brian\u00e7on, fu poi imprigionato in Germania durante la seconda guerra mondiale. Al suo ritorno dalla prigionia, Maldiney fu chiamato dapprima all'Institut des hautes \u00e9tudes di Gand, poi all'universit\u00e0 di Lione, dove insegn\u00f2 psicologia, filosofia generale ed estetica. Mor\u00ec nel 2013.\nPensiero.\nInfluenzato da Edmund Husserl, Martin Heidegger e Ludwig Binswanger, \u00e8 uno dei rappresentanti della fenomenologia in Francia. Maldiney indaga soprattutto le condizioni dell'esistenza come un'apertura all'Essere. I suoi concetti di transpassibilit\u00e0 (\"transpassibilit\u00e9\") e traspossibilit\u00e0 (\"transpossibilit\u00e9\") sono stati recepiti soprattutto da parte della psicoterapia. I suoi campi di riflessione riguardano la malattia mentale come ripiegamento delle modalit\u00e0 di esistenza, l'arte (specialmente la pittura), la psichiatria (in particolar modo la psicopatologia) e la filosofia.\nLe sue riflessioni sulla psichiatria come luogo di espressione umana hanno influenzato molti psichiatri, filosofi e artisti, alcuni dei quali furono suoi amici: Jean Oury, Jacques Schotte, Marc Richir, Jacques Garelli, Pierre Tal Coat, Andr\u00e9 du Bouchet e Fran\u00e7ois Aubrun."}
{"id": "556097", "revid": "1305772", "url": "https://it.wikipedia.org/wiki?curid=556097", "title": "Richard Cole", "text": "Biografia.\nDivenne famoso soprattutto per essere stato il tour manager dei Led Zeppelin dal 1968 al 1980. Prima del suo ingaggio con i Zeppelin, che fu di gran lunga la pi\u00f9 duratura e significativa affiliazione di Cole, era gi\u00e0 conosciuto nel mondo della musica, per aver occupato lo stesso ruolo con altre due storiche band quali Who e Yardbirds. Fu proprio durante gli ultimi anni degli Yardbirds che familiarizz\u00f2 con Jimmy Page, che pi\u00f9 tardi sarebbe andato a formare i Led Zeppelin.\nDurante l'impiego presso i Led Zeppelin contribu\u00ec all'incremento dell'abitudine all'uso delle droghe di Jimmy Page, e dei problemi di alcolismo di John Bonham, essendo afflitto dagli stessi problemi. Non venne assunto come tour manager durante l'ultimo tour in Europa dei Led Zeppelin perch\u00e9 il manager del gruppo, Peter Grant, venne a conoscenza del suo abuso di alcol e droga. Richard Cole lavor\u00f2 anche per Eric Clapton, Black Sabbath, Lita Ford, Ozzy Osbourne e Three Dog Night; ha fatto da manager per i Fem 2 Fem e and\u00f2 in tour con Gipsy Kings, Crazy Town e Fu Manchu. Dallo scioglimento dei Led Zeppelin nel 1980, Cole contribu\u00ec ad un certo numero di biografie non ufficiali della band e scrisse un suo libro con Richard Trubo., \"Stairway to Heaven: i Led Zeppelin senza censure.\""}
{"id": "556098", "revid": "1310927", "url": "https://it.wikipedia.org/wiki?curid=556098", "title": "Reading Football Club", "text": "Il Reading Football Club, noto semplicemente come Reading, \u00e8 una societ\u00e0 calcistica inglese con sede nella citt\u00e0 di Reading (Berkshire), militante in Football League Championship (seconda divisione inglese) dal 2013. \nFondato nel 1871, il club \u00e8 uno dei pi\u00f9 antichi d'Inghilterra, ma si un\u00ec alla Football League soltanto nel 1920. Dal 1896 al 1998 ha disputato le proprie partite casalinghe all'Elm Park, mentre dal 1999 gioca al Madejski Stadium. \nI calciatori del Reading sono soprannominati \"The Royals\" (in italiano \"I Reali\").\nStoria.\nGli inizi.\nIl club fu fondato il 25 dicembre 1871. I giocatori, detti dapprima \"The Biscuitmen\" (\"Gli Uomini-Biscotto\") dall'azienda di biscotti Huntley &amp; Palmers (che aveva la sua sede in citt\u00e0), negli anni settanta furono soprannominati \"The Royals\" (\"I Reali\"), dalla collocazione geografica di Reading, nella Contea Reale di Berkshire. L'attuale mascotte della squadra \u00e8 un leone chiamato \"Kingsley Royal\".\nNel 1913 il Reading, invitato dal , fu protagonista di una tourn\u00e9e italiana durante la quale batt\u00e9 lo stesso Genoa (la squadra italiana pi\u00f9 blasonata dell'epoca), la campione d'Italia, il Milan per 5-0, spingendo il \"Corriere della Sera\" a scrivere: \"senza dubbio, il Reading FC \u00e8 la squadra pi\u00f9 forte tra le straniere viste in Italia\" nonostante l'unica sconfitta, a sorpresa, contro il . Il Reading concluse la tourn\u00e9e con una vittoria per 2-0 sulla Nazionale italiana e fu invitato a partecipare anche l'anno successivo, anche se non ci sono documenti che attestino la disputa del torneo, il che fa presupporre che sia stato cancellato per via dell'imminenza della prima guerra mondiale, in cui morirono molti calciatori del Reading, tra cui Alan Foster, che aveva realizzato una doppietta nella partita contro il Milan e che fu ucciso sul campo di battaglia.\nPer la quasi totalit\u00e0 della sua storia il Reading ha militato con diverse fortune nelle serie minori del calcio inglese, ottenendo la sua prima promozione nella seconda serie del calcio nazionale solo nel 1986. Per il successivo ventennio, la squadra si \u00e8 assestata fra la seconda e la terza serie, con risultati pi\u00f9 o meno favorevoli a seconda delle annate (da segnalare una finale per la promozione in Premier League, fino ad allora il punto pi\u00f9 alto raggiunto dal club, persa solo ai supplementari contro il nel 1995).\nPrima promozione in Premier League (2006).\nNella stagione 2005-2006 il Reading conquist\u00f2 la sua prima storica promozione in Premier League, arrivata il 25 marzo 2006 con il pi\u00f9 largo anticipo sulla fine del campionato dal dopoguerra: la squadra totalizz\u00f2 infatti 106 punti in Football League Championship (record per un torneo professionistico inglese), uscendo sconfitta soltanto in due incontri su 46 disputati e rimanendo imbattuta per 33 turni, con un totale di 99 gol segnati nell'arco del campionato.\nIl 19 agosto 2006 il Reading fece il suo esordio in Premier League, sconfiggendo sul proprio campo il Middlesbrough per 3-2 dopo essere andato sotto di due reti. Il 1\u00ba gennaio 2007, in seguito alla vittoria per 6-0 contro il West Ham al Madjeski Stadium, i \"Royals\" conseguirono due primati in massima serie: la prima accoppiata di successi tra andata e ritorno contro una stessa squadra e la vittoria con il pi\u00f9 ampio margine di gol. La formazione di Steve Coppell concluse l'annata con un ottimo 8\u00ba posto, uno dei migliori risultati di sempre per una squadra all'esordio nella massima divisione, terminando il campionato a quota 55 punti, fallendo di una sola lunghezza la qualificazione alla Coppa UEFA, a causa del pareggio contro il (3-3) maturato all'ultima giornata. La societ\u00e0 rinunci\u00f2 poi a partecipare alla Coppa Intertoto, nonostante ne avesse acquisito il diritto, per motivi economici ed organizzativi.\nLa stagione 2007-2008 si rivel\u00f2 invece decisamente pi\u00f9 complicata per il Reading, costantemente coinvolto nella lotta per la salvezza. All'ultima giornata i \"Royals\" sconfissero per 4-0 il Derby County, ma non riuscirono ad evitare la retrocessione in Football League Championship (seconda divisione inglese) a causa della vittoria esterna del Fulham contro il Portsmouth.\nAnni recenti.\nNella stagione 2008-2009 il Reading si classific\u00f2 al 4\u00ba posto in Football League Championship, qualificandosi cos\u00ec per i \"play-off\", dove venne per\u00f2 eliminato dal Burnley in semifinale. Al termine dell'annata l'allenatore Steve Coppell annunci\u00f2 le proprie dimissioni dopo sei stagioni alla guida dei \"Royals\"; al suo posto arriv\u00f2 il nordirlandese Brendan Rodgers.\nIl 17 aprile 2012 la squadra riconquist\u00f2 la Premier League dopo quattro anni di assenza, grazie alla vittoria per 1-0 contro il Nottingham Forest al Madjeski Stadium. Quattro giorni pi\u00f9 tardi arriv\u00f2 anche la conquista del titolo di categoria, ottenuto in seguito al pareggio per 2-2 contro il Crystal Palace.\nLa stagione 2012-2013 si rivel\u00f2 molto complicata per il Reading, rimasto invischiato nella parte pi\u00f9 bassa della classifica per tutta la durata del campionato. Alla terzultima giornata, con il pareggio casalingo per 0-0 contro il Queens Park Rangers, la squadra retrocesse nuovamente in seconda divisione. Da allora, la squadra milita con alterne fortune in Football League Championship, e ha sfiorato una nuova promozione nella stagione 2016-2017, classificandosi terza al termine della stagione regolare e perdendo solo ai rigori la finale dei play-off promozione contro l'.\nTifoseria.\nGemellaggi e rivalit\u00e0.\nLa rivalit\u00e0 tradizionalmente pi\u00f9 sentita dai tifosi \"Royals\" era quella con l'Aldershot Football Club, ormai per\u00f2 quasi dimenticata a causa del fallimento di quest'ultima compagine nel 1992. In tempi pi\u00f9 recenti, si \u00e8 assistito alla nascita di una inimicizia nei confronti dello , sebbene questo sentimento non sia ricambiato.\nOrganico.\nRosa 2021-2022.\n\"Aggiornata al 17 gennaio 2022.\""}
{"id": "556099", "revid": "30610", "url": "https://it.wikipedia.org/wiki?curid=556099", "title": "Legni", "text": "Sono detti correntemente legni alcuni strumenti musicali aerofoni in cui il suono viene prodotto attraverso un'imboccatura ad ancia (semplice o doppia) o attraverso un foro d'imboccatura.\nI legni costituiscono insieme agli ottoni la famiglia di strumenti tradizionalmente detti \"fiati\" (aerofoni nella classificazione Hornbostel-Sachs).\nSi chiamano cos\u00ec perch\u00e9 originariamente il loro corpo era realizzato primariamente in legno, ma anche in osso o avorio. Oggi in questa famiglia rientrano per\u00f2 anche strumenti in metallo o materiali plastici, come, d'altro canto, strumenti come il cornetto o il corno delle Alpi che sono costruiti in legno vengono, a causa del sistema di produzione del suono, classificati tra gli ottoni.\nSi tratta quindi di strumenti molto diversi tra loro. Ci\u00f2 che li accomuna \u00e8 il metodo di produzione del suono, diverso da quello dell'ancia labiale (dove la combinazione di bocchino e ancia \u00e8 sostituita dalle labbra del musicista, cosa che caratterizza gli ottoni), ed una colonna d'aria le cui proporzioni variano attraverso l'apertura di fori controllati dalle dita dell'esecutore (contrariamente agli ottoni, in cui le diverse note vengono prodotte allungando fisicamente la colonna d'aria e variate con le labbra i diversi suoni armonici).\nSono quasi tutti aerofoni risonanti.\nUna precisa definizione \u00e8 comunque difficile:\nQuesta voce tratta principalmente i \"tipici\" strumenti con fori come per esempio il flauto dolce.\nProduzione del suono.\nProduzione delle vibrazioni.\nLa colonna d'aria viene messa in vibrazione dall'esecutore attraverso un'imboccatura in tre possibili modi:\nLa vibrazione prodotta all'imboccatura (in genere un suono poco gradevole) eccita la colonna d'aria e si crea cos\u00ec un'onda stazionaria e di conseguenza un suono. Per suonare questi strumenti occorre quindi prevedere un certo \"anticipo\" dovuto all'inerzia della colonna d'aria, tanto maggiore quanto maggiore \u00e8 la lunghezza ed il volume della colonna stessa. Un buon controllo dello strumento prevede una perfetta conoscenza di questo \"anticipo\" al fine di riuscire a suonare contemporaneamente agli altri strumentisti.\nRegolazione dell'altezza della nota.\nIl suono pi\u00f9 grave di un certo strumento si produce chiudendo tutti i fori, facendo quindi coincidere la lunghezza della colonna d'aria con la lunghezza fisica dello strumento (pi\u00f9 la correzione di bocca). Aprendo progressivamente i fori (partendo dal pi\u00f9 lontano dall'imboccatura) si accorcia la lunghezza della colonna vibrante e quindi si ottiene un suono via via pi\u00f9 acuto. Normalmente, aprendo progressivamente i fori, si ottiene una scala diatonica.\nL'estensione base degli strumenti va dalla posizione con tutti i fori chiusi a quella con tutti i fori aperti. Mentre il limite verso il basso \u00e8 determinato fisicamente, l'estensione verso l'acuto viene ampliata modificando il metodo di eccitazione della colonna d'aria o interrompendola in punti predeterminati. Queste tecniche permettono di mettere in risonanza la colonna d'aria alla frequenza del secondo o terzo armonico naturale e quindi ottenendo una nota pi\u00f9 acuta di un'ottava o pi\u00f9 (con frequenza doppia o pi\u00f9). Questo avviene cambiando la pressione o la velocit\u00e0 dell'aria, modificando l'imboccatura o usando i fori portavoce.\nNella pratica, i legni utilizzano correntemente la vibrazione fondamentale ed i primi tre o quattro armonici. Gli armonici superiori diventano pi\u00f9 difficili da ottenere e controllare: inoltre sono pi\u00f9 poveri timbricamente.\nNegli strumenti ad ancia con colonna d'aria conica, la lunghezza d'onda risultante \u00e8 doppia rispetto alla lunghezza vibrante dello strumento; se la colonna d'aria \u00e8 cilindrica, la lunghezza d'onda prodotta \u00e8 pari a quattro volte la lunghezza vibrante dello strumento. Ecco perch\u00e9 un clarinetto, che \u00e8 lungo come un oboe ma ha la colonna d'aria cilindrica, pu\u00f2 produrre note molto pi\u00f9 basse.\nIl timbro.\nCome in ogni strumento musicale, la forma d'onda non \u00e8 perfettamente sinusoidale, ma comprende gli armonici superiori che determinano il timbro dello strumento. Questi dipendono (in approssimativo ordine di importanza) da:\nGeneralmente parlando, la fisica dei legni non \u00e8 stata indagata con metodi scientifici ed \u00e8 sovente conseguenza di sperimentazioni empiriche di artigiani e strumentisti.\nStoria.\nI legni sono tra gli strumenti pi\u00f9 antichi. Uno degli strumenti preistorici pi\u00f9 antichi mai ritrovati \u00e8 un flauto di osso datato oltre 30.000 anni fa e realizzato con l'osso cavo di un uccello. Dal medioevo al 1800 l'evoluzione fu piuttosto lenta, ma nel XIX secolo lo sviluppo acceler\u00f2 notevolmente, grazie alle possibilit\u00e0 offerte dalla metallurgia, alle richieste dei compositori ed al fermento creativo di quegli anni.\nAnticamente i legni erano costruiti con tecniche di falegnameria (con tornio e trapano) in osso, avorio ma soprattutto in legno: il continuo contatto con il fiato umido dell'esecutore portava tuttavia spesso a incrinature del materiale. Per ogni strumento si \u00e8 stabilito quindi empiricamente un compromesso tra robustezza del materiale (legni duri e pesanti come ad esempio ebano e palissandro o legno di rosa) e risonanza (legni leggeri come ad esempio l'acero).\nOggi in questa famiglia rientrano strumenti in legno, metallo (ottone, argento, oro) o materiali plastici, mentre \u00e8 quasi scomparso l'uso dell'osso o dell'avorio.\nScala naturale.\nI legni antichi (senza chiavi) erano costruiti secondo una determinata scala naturale, che otteneva aprendo in sequenza i fori sotto le dita. Anche con l'introduzione delle chiavi, questa rimane la scala pi\u00f9 facile da suonare: pi\u00f9 ci si allontana da essa, pi\u00f9 la tecnica si fa complessa. Per fare un esempio, esistono clarinetti soprani costruiti sulla scala naturale di Si bemolle (per cui la scala pi\u00f9 spontanea \u00e8 quella con due bemolli) e sulla scala naturale di La (per cui una scala con tre diesis \u00e8 la pi\u00f9 spontanea). Lo stesso strumentista cambia strumento a seconda della tonalit\u00e0 del brano: se in orchestra si suona spesso in tonalit\u00e0 con diesis (favorite dagli archi) user\u00e0 lo strumento in La, se suoner\u00e0 in banda, user\u00e0 quello in Si bemolle, perch\u00e9 la massima parte degli strumenti bandistici \u00e8 a sua volta costruita su scale naturali con bemolli.\nNormalmente, i vari suoni di questa scala naturale sono comunque scritti come suoni della scala di Do, per semplificare la vita al musicista nel momento in cui deve cambiare lo strumento. La maggior parte dei legni costruiti secondo una scala naturale diversa da quella di Do sono quindi strumenti traspositori. Talvolta (ad esempio nei flauti dolci) questa regola non si applica.\nIntonazione.\nL'intonazione viene definita in fase di progettazione e dipende dalle misure dello strumento e dei fori. Questa non pu\u00f2 essere stravolta dall'esecutore. Ad esempio, gli strumenti moderni sono tarati per suonare il La con una frequenza compresa tra i 440 ed i 442\u00a0Hz: per suonare musica barocca (tra i 395 ed i 415\u00a0Hz) o rinascimentale (fino a 466\u00a0Hz) \u00e8 necessario cambiare strumento o almeno parte di esso.\nL'intonazione viene modificata allungando il tubo grazie ad alcuni giunti presenti in esso: per\u00f2 i fori non possono allontanarsi proporzionalmente a loro volta, quindi la correzione di fatto \u00e8 limitata a circa un quarto di tono. Se lo strumento viene allungato o accorciato troppo, le proporzioni tra gli intervalli saranno sballate.\nIn situazioni climatiche estreme, mantenere l'intonazione pu\u00f2 diventare un grosso problema, visto che la velocit\u00e0 del suono nell'aria (e la conseguente lunghezza d'onda) varia al variare della temperatura. Gli strumenti moderni sono generalmente progettati per suonare a 20\u00a0\u00b0C.\nClassificazione ed elenco di strumenti.\nSecondo la classificazione Hornbostel-Sachs, i legni possono essere divisi in due sottofamiglie:"}
{"id": "556100", "revid": "2044650", "url": "https://it.wikipedia.org/wiki?curid=556100", "title": "Molly Ringwald", "text": "Biografia.\nFiglia di un jazzista cieco e di una casalinga, alla fine degli anni settanta fa il suo esordio da attrice nella popolare serie televisiva \"L'albero delle mele\". In seguito, lei e altri membri del cast originale vengono licenziati quando la NBC decide di rielaborare la serie per una seconda stagione. Diventa poi molto popolare nel decennio successivo in film che hanno come tema gli adolescenti e i loro problemi, interpretati dagli attori del cosiddetto Brat Pack.\nIl 10 marzo 2010 sale sul palco del Kodak Theatre di Los Angeles, alla cerimonia dei Premi Oscar 2010, assieme agli attori Anthony Michael Hall, Judd Nelson, Ally Sheedy, cointerpreti con lei del film \"Breakfast Club\", Matthew Broderick, Jon Cryer e Macaulay Culkin, per un tributo al regista John Hughes.\nNel 2014 interpreta Madame Frechette nel film di Lifetime \"Wishin' and Hopin\"'. Interpreta poi zia Bailey nel film \"Jem e le Holograms\". Nel settembre dello stesso anno inizia a curare una colonna di consigli sul quotidiano \"The Guardian\", rispondendo a domande su \"amore, famiglia o vita in generale\". \nNel 2016 \u00e8 scritturata nei panni di Amy nel film drammatico \"King Cobra\". A Molly Ringwald viene in seguito affidato il ruolo ricorrente di Mary Andrews nella serie televisiva \"Riverdale\", trasmessa dall'emittente The CW.\nVita privata.\nLa Ringwald si \u00e8 sposata con lo scrittore francese Val\u00e9ry Lameign\u00e8re a Bordeaux, in Francia, il 28 luglio 1999. La coppia ha divorziato nel 2002. \nNel 2007 ha sposato lo scrittore e editore di libri greco-americano Panio Gianopoulos. I due hanno avuto una figlia, nata nel 2003, e una coppia di gemelli maschi, nati nel luglio del 2009. La coppia risiede a Hastings-on-Hudson, New York.\nLa Ringwald ha dichiarato di essere molto consapevole della sua immagine pubblica durante la sua adolescenza e che ha cercato di essere un buon modello per i suoi fan. Riguardo il film \"Per gioco e... per amore\" (\"For Keeps\", 1988), la Ringwald ha dichiarato: \"Non volevo dare il messaggio sbagliato agli adolescenti, mi sentivo in qualche modo responsabile, voglio dire, ero un'adolescente molto famosa e ho pensato che molti adolescenti mi stavano guardando ed emulavano me e davvero non volevo fare un film che dicesse in qualsiasi modo che avere un bambino a quell'et\u00e0 sarebbe stato facile.\"\nDoppiatrici italiane.\nNelle versioni in italiano dei suoi film, Molly Ringwald \u00e8 stata doppiata da:"}
{"id": "556101", "revid": "1543377", "url": "https://it.wikipedia.org/wiki?curid=556101", "title": "Beautifulgarbage", "text": "Beautifulgarbage \u00e8 il terzo album del gruppo statunitense Garbage, pubblicato nel 2001 dalla Mushroom Records.\nIl disco.\nQuattro i singoli estratti dall'album (\"Androgyny\", \"Cherry Lips\", \"Breaking up the Girl\" e \"Shut Your Mouth\"), il secondo dei quali divenne famoso anche grazie al fatto di essere stato scelto come jingle di una nota marca di orologi. Il primo singolo, \"Androgyny\", non entr\u00f2 nella Top 20 UK e negli Stati Uniti pass\u00f2 quasi inosservato. Nonostante il basso impatto del primo singolo, l'album ricevette delle buone recensioni dalla rivista Rolling Stone e da altre riviste di settore. Si posizion\u00f2 quindi al numero 6 delle classifiche inglesi e al numero 13 di quelle statunitensi. Il secondo singolo, \"Cherry Lips\", stazion\u00f2 per 3 settimane nella Top 40 inglese. Il gruppo andr\u00e0 in tour di supporto agli U2 in Europa, e successivamente con i No Doubt negli Stati Uniti. L'album ebbe un buon successo in Australia, dove divent\u00f2 triplo disco di platino (oltre 210.000 copie vendute), e debutt\u00f2 al primo posto delle ARIA Charts. Anche il singolo \"Cherry Lips\" riscosse un ottimo successo, ricevendo il disco d'oro (oltre 35.000 copie vendute)."}
{"id": "556102", "revid": "46291", "url": "https://it.wikipedia.org/wiki?curid=556102", "title": "Rheum", "text": "Il rabarbaro (genere Rheum) \u00e8 una pianta erbacea perenne, rizomatosa, appartenente alla famiglia delle Polygonaceae, comprendente 60 specie diffuse spontanee in Europa e Asia.\nCaratteri botanici.\nLe specie del genere \"Rheum\" hanno un robusto rizoma carnoso da cui viene emesso ogni anno un nuovo apparato vegetativo che pu\u00f2 raggiungere altezze anche superiori ai 200\u00a0cm.\nLe foglie, di grandi dimensioni, sono in gran parte riunite in una rosetta basale, disposte con fillotassi alternata, con piccioli lunghi cilindrici e carnosi e lembo variabile da ovato-cordato a reniforme, semplice o palmato-lobato. Il margine \u00e8 intero o dentato, pi\u00f9 o meno ondulato.\nI fiori sono bisessuali, riuniti in pannocchie terminali lungamente peduncolate che possono raggiungere alcuni decimetri di lunghezza. I singoli fiori hanno simmetria raggiata, con perigonio composto da sei tepali di colore bianco o giallastro. Stami in numero di 6 o 9. Ovario supero, contenente un solo ovulo.\nIl frutto \u00e8 una noce trigona con spigoli prolungati in un'ala membranosa.\nUtilizzo.\nL'uso del rabarbaro a scopo alimentare o medicinale ha origini antichissime in alcune popolazioni asiatiche. Sembra che i Cinesi lo usassero gi\u00e0 dal 2700 a.C. e che rientrasse fra gli alimenti tradizionali delle popolazioni mongole. L'uso alimentare fra le popolazioni occidentali, soprattutto di cultura anglosassone, risale invece ad epoche pi\u00f9 recenti, probabilmente introdotto a seguito dell'espansione coloniale delle superpotenze europee.\nL'uso alimentare si limita ai piccioli fogliari carnosi, impiegati come ingrediente principale o secondario in varie pietanze, soprattutto per la preparazione di torte dolci o salate e confetture. Le foglie possono inoltre essere utilizzate come succedaneo degli spinaci, tuttavia l'uso \u00e8 categoricamente sconsigliato a causa dell'elevato tenore in acido ossalico. Le foglie si raccolgono in genere nel periodo di maggio-giugno, preferibilmente dal secondo anno di vegetazione in poi.\nL'uso medicinale del rabarbaro riguarda il rizoma. Sotto questo aspetto il rabarbaro per eccellenza s'identifica nella specie \"Rheum palmatum\", pi\u00f9 nota con il nome comune di Rabarbaro cinese. Le stesse propriet\u00e0 del rabarbaro cinese possono tuttavia essere estese a tutto il genere, anche se possono esserci differenze nel tenore in principi attivi. Il rizoma si raccoglie da piante di oltre un anno d'et\u00e0, viene decorticato e suddiviso in frammenti ed essiccato. La droga si presenta sotto forma di frammenti cilindrici o discoidali, duri, di difficile frantumazione. Come prodotto erboristico classico il rabarbaro si assume tal quale in polvere, come decotto, come estratto idroalcoolico.\nIn campo industriale \u00e8 utilizzato nel settore farmaceutico per la produzione di farmaci. Nel settore liquoristico \u00e8 impiegato come ingrediente base per la produzione di amari tonico-digestivi oppure come ingrediente correttore del sapore per aperitivi e amari a base d'erbe. L'uso del rabarbaro come ingrediente secondario \u00e8 dovuto soprattutto al suo aroma gradevole che contribuisce a migliorare il \"bouquet\" dei preparati.\nPropriet\u00e0 officinali.\nI principi attivi principali contenuti nel rizoma sono composti antrachinonici e antranolici liberi e soprattutto in forma di derivati glucosidici, fra i quali il pi\u00f9 importante \u00e8 la reina. Fra i principi attivi secondari ci sono i tannini.\nIl rizoma del rabarbaro \u00e8 un regolatore delle funzioni digestive. A dosi basse stimola la secrezione gastrica e la secrezione biliare, pertanto ha propriet\u00e0 aperitive, digestive, depurative del fegato. \u00c8 inoltre un blando lassativo. A dosi pi\u00f9 alte \u00e8 un efficace lassativo. A dosi eccessive ha invece effetti purgativi negativi, altrimenti \u00e8 consigliato come lassativo in quanto influenza la motilit\u00e0 del colon irritando le pareti intestinali. Studi clinici attribuiscono al rabarbaro anche una funzione antisettica nei confronti delle infezioni intestinali e, in virt\u00f9 del contenuto in tannini, di decongestionante nelle irritazioni della mucosa intestinale.\nLa presenza dei tannini come principio attivo secondario fa s\u00ec che il rabarbaro possa essere utilizzato anche come astringente della pelle e delle mucose della cavit\u00e0 orale e nasale e come antibatterico.\nEffetti collaterali.\nL'uso del rabarbaro deve essere moderato sia nel tempo sia nelle dosi a causa degli effetti collaterali. In generale aumentando l'assunzione si manifestano le propriet\u00e0 lassative del rabarbaro e le interferenze con alcune funzioni fisiologiche relative all'apparato digerente, al sistema circolatorio, al sistema escretore.\nIn particolare l'uso del rabarbaro \u00e8 categoricamente sconsigliato alle donne durante la gravidanza e l'allattamento, ai bambini sotto i due anni d'et\u00e0, ai malati cronici di affezioni gastro-intestinali (ulcere e coliti), di emorroidi o di calcoli renali.\nInfine \u00e8 sconsigliato l'uso alimentare delle foglie a causa dell'elevato contenuto in acido ossalico, la cui DL50 \u00e8 di 375 milligrammi per chilogrammo di peso vivo. La raccomandazione non si estende ai piccioli fogliari, che invece hanno un tenore bassissimo in acido ossalico.\nColtivazione.\nIl rabarbaro \u00e8 coltivato sia come pianta industriale per la produzione dei rizomi, sia come pianta ortiva per l'utilizzazione a scopo alimentare.\nIn entrambi i casi il ciclo colturale \u00e8 biennale o poliennale in quanto nel primo anno la pianta ha una modesta vigoria. \u00c8 una pianta rustica e abbastanza adattabile, tuttavia vegeta bene in terreni freschi, moderatamente umidi, ben dotati di sostanza organica e ben drenati. Predilige i terreni con reazione subacida, neutra o sub-basica poich\u00e9 si adatta a valori di pH variabili da 6 a 8. \u00c8 preferibile l'esposizione in piena luce, ma tollera bene anche un certo grado d'ombreggiamento.\nPer l'impianto \u00e8 sconsigliata la semina diretta in pieno campo alla quale va preferito il trapianto utilizzando piante di un anno d'et\u00e0. Le piante vanno messe a dimora ad una distanza di 80\u2013100\u00a0cm lungo la fila e con distanze fra le file in funzione del tipo di meccanizzazione adottato. La messa a dimora si effettua a novembre-dicembre nelle zone a inverno mite o a febbraio-marzo nelle regioni fredde.\nLa raccolta va fatta al secondo anno d'impianto per quanto riguarda il rizoma, oppure moderatamente anche al primo anno per i piccioli fogliari, avendo cura di lasciare un adeguato numero di foglie per consentire l'attivit\u00e0. L'epoca di raccolta \u00e8 autunnale per il rizoma e primaverile, da aprile a giugno secondo le zone, per le foglie. In estate vanno asportati gli scapi con le infiorescenze in quanto la fioritura e la fruttificazione sottraggono energie alla pianta penalizzando soprattutto la produzione dei rizomi.\nLe scelta della specie dipende dalle condizioni ambientali e dalla facilit\u00e0 di reperimento del materiale di riproduzione. Secondo le zone sono molto usate oltre al \"Rheum palmatum\" (Rabarbaro cinese), il \"Rheum officinale\", il \"Rheum undulatum\", il \"Rheum rhabarbarum\". Nei climi caldi va fatta particolare attenzione nella scelta della specie, in quanto molte specie sono adatte a climi continentali con temperature estive non troppo alte. In Sardegna, in pianura, ha dato buoni risultati il \"Rheum undulatum\" in termini di rusticit\u00e0, adattandosi bene a condizioni moderatamente siccitose e all'esposizione al sole.\nCuriosit\u00e0.\nLa parola: \"Rabarbaro\" veniva usata nei film per creare una scena con brusio: si mettevano tutte le comparse a comporre la folla in uno spazio ampio e gli si faceva dire continuamente rabarbaro, dato che qualcuno lo diceva pi\u00f9 velocemente, altri pi\u00f9 lentamente, alcuni a voce alta altri bassa si creava brusio. Adesso generalmente vengono usate delle registrazioni.\nGli inglesi hanno inventato un metodo per ottenere gambi di Rabarbaro ancora pi\u00f9 succulenti e dolci anche fuori stagione: \u00e8 la forzatura della pianta di Rabarbaro che viene praticata nel cosiddetto \u201cTriangolo del Rabarbaro\u201d nello Yorkshire. I rizomi del Rabarbaro vengono coltivati in capannoni al buio con una temperatura controllata e poi raccolti a lume di candela. I gambi di Rabarbaro cos\u00ec ottenuti sono di qualit\u00e0 superiore perch\u00e9, non avendo prodotto clorofilla, tutte le parti verdi del gambo rimangono di colore bianco-rosato e quelle rosse ancora pi\u00f9 accentuate. Anche il gambo perde buona parte della sua consistenza fibrosa diventando pi\u00f9 tenero e pi\u00f9 zuccherino, tanto che lo si pu\u00f2 mangiare anche crudo."}
{"id": "556104", "revid": "1373149", "url": "https://it.wikipedia.org/wiki?curid=556104", "title": "Arbanella", "text": "Arbanella \u00e8 un termine in uso nella lingua ligure per definire un tipo particolare di barattolo in vetro, utile come contenitore per alimenti e conserve dolci e salate.\nDiffusione.\nIl sostantivo \u00e8 oggi comunemente utilizzato nelle quattro province liguri e in Lunigiana per identificare un qualsiasi vasetto di vetro utilizzato per conservare cibi come, per esempio, marmellate, pesce, olive o altri prodotti sotto sale, olio di oliva o aceto.\nLa frequenza con cui questo termine viene utilizzato in queste zone e il fatto che serva a indicare un oggetto molto specifico, e non trovi pertanto sinonimi adeguati nella lingua italiana, fanno s\u00ec che \"arbanella\" venga pronunciato dalla maggior parte dei liguri con la convinzione di utilizzare un vocabolo italiano e non uno a diffusione esclusivamente regionale.\nDa notare che pur non esistendo traduzione esatta del termine arbanella in lingua italiana, esiste nella lingua inglese con il sostantivo jar.\nEtimologia e varianti.\nIn italiano esistono termini affini ad arbanella come albarello (contenitore a uso erboristico o farmaceutico, solitamente di maiolica), da cui la parola potrebbe essere derivata attraverso la dissimilazione della \"r\" in \"n\" e un fenomeno di rotacismo.\nIn alcune zone del ponente ligure \u00e8 diffusa la variante dialettale erbanella, mentre in alcune zone dello spezzino e della Lunigiana il suono della \"r\" diventa una \"l\" in albanella.\nIl termine si \u00e8 diffuso anche nel basso Piemonte. In particolare, nella zona del monregalese, si \u00e8 diffusa la variante con doppio rotacismo arbarella. Da qui le espressioni: pesche in arbarella, arbarella di marmellata, vado in cantina a prendere un'arbarella...\nNel libro \"La vera cuciniera genovese facile ed economica\" di Emanuele Rossi (edita nel 1862) \u00e8 indicata come traduzione in italiano del termine la parola alberello.\nProdotti in arbanella.\nUn particolare alimento tenuto in arbanella sono le acciughe sotto sale.\nAltri tipici prodotti liguri conservati in arbanella sono, per esempio, i cicciarelli, gli zerli, i funghi sott'olio, il miele, le confetture di frutta e alcune salse come il mar\u00f2."}
{"id": "556112", "revid": "36426", "url": "https://it.wikipedia.org/wiki?curid=556112", "title": "Pontormo - un amore eretico", "text": ""}
{"id": "556113", "revid": "1603714", "url": "https://it.wikipedia.org/wiki?curid=556113", "title": "Chiesa di San Lorenzo", "text": ""}
{"id": "556114", "revid": "36426", "url": "https://it.wikipedia.org/wiki?curid=556114", "title": "Certosa in val d'Ema", "text": ""}
{"id": "556116", "revid": "36426", "url": "https://it.wikipedia.org/wiki?curid=556116", "title": "Granacci", "text": ""}
{"id": "556118", "revid": "1924342", "url": "https://it.wikipedia.org/wiki?curid=556118", "title": "Bleed Like Me", "text": "Bleed Like Me \u00e8 il quarto album in studio del gruppo rock statunitense Garbage, pubblicato nel 2005. Esso fu promosso per poco tempo durante il tour, poich\u00e9 quest'ultimo si concluse prima del previsto.\nDistribuzione.\nIl video di \"Bleed Like Me\" \u00e8 stato diretto da Sophie Muller con la collaborazione di Shirley Manson e presentato nel maggio 2005."}
{"id": "556119", "revid": "1516087", "url": "https://it.wikipedia.org/wiki?curid=556119", "title": "Meg Griffin", "text": "Megatron \"Meg\" Harvey Oswald Griffin \u00e8 una dei componenti della famiglia Griffin, protagonista della serie televisiva di cartoni animati creata da Seth MacFarlane ed intitolata \"I Griffin\".\nNella versione italiana il personaggio viene doppiato da Maura Cenciarelli, mentre in quella originale da Lacey Chabert nella prima stagione e Mila Kunis in quelle seguenti.\nIl personaggio.\nMeg ha 15 anni, frequenta le superiori \u00e8 in leggero sovrappeso, nella maggior parte delle situazioni indossa un paio di grandi occhiali, dei pantaloni blu e un berretto fucsia che non si toglie quasi mai; in alcune puntate, per la verit\u00e0, la si vede senza berretto, ma in alcuni episodi sono state inserite pi\u00f9 gag riguardanti ci\u00f2 che potrebbe trovarsi sotto il berretto della ragazza.\nAdolescente solitaria, riservata e con pochissimi amici, \u00e8 considerata bruttissima da alcune persone, compresi i suoi familiari (con l'eccezione di Brian e Stewie), tanto che vive con la costante idea di volersi fare una liposuzione per ottenere un fisico pi\u00f9 snello: non manca occasione, infatti, che non chieda a sua madre di pagargliene una. Nel futuro alternativo tracciato in \"La storia segreta di Stewie Griffin\" si scopre che Meg ha cambiato sesso e che ha preso il nome di Ron. Nel corso del film, tuttavia, molte cose destinate ad accadere nell'ipotetico futuro saranno cancellate: questo lascia supporre che il \"vero\" futuro sar\u00e0 molto diverso da quello mostrato per tutti i personaggi della serie.\nNel corso della settima stagione Meg diviene atea, dopo che Brian la convince che, se Dio esistesse, non l'avrebbe messa in una famiglia di persone che la stuzzicano.\nSembra che in alcune circostanze abbia provato a suicidarsi: nell'episodio \"Brian \u00e8 un cattivo padre\" Peter chiede a Lois se i polsi si devono tagliare in verticale o in orizzontale ed \u00e8 la figlia, da un'altra stanza, che gli risponde; in un'altra puntata, quando Peter finisce di raccontare le sue storie a Stewie prima di dormire, va di camera in camera e d\u00e0 la buonanotte ai figli, ma alla camera di Meg, dopo aver dato la buonanotte e aver chiuso la porta senza accorgersi di nulla, la telecamera si sposta e le si vedono penzolare i piedi come se si fosse impiccata, salvo poi riapparire nell'episodio successivo.\nRapporti in famiglia e a scuola.\nSuo padre Peter spesso non ricorda il suo nome n\u00e9 il suo volto, anche se in pi\u00f9 di un'occasione dimostra che le vuole molto bene e le d\u00e0 anche dei consigli su come affrontare la vita. Nel corso dell'episodio \"Non svegliare il can che dorme\", durante una breve gag si viene a conoscenza del fatto che il padre di Meg non sarebbe Peter, bens\u00ec un certo Stan Thompson, mai apparso nella serie; Brian, tuttavia, fa notare la somiglianza con Peter e smentisce cos\u00ec tale ipotesi. In un altro episodio si scopre che Lois, ubriaca insieme a Peter, si scord\u00f2 di prendere la pillola dopo un rapporto con il marito: essendo troppo tardi per abortire, i due accolsero la nascita di Meg.\nIn molte occasioni Peter gioca degli orribili scherzi a Meg o le dimostra scarso affetto, poca attenzione, o addirittura il suo disprezzo pi\u00f9 profondo.\nNell'episodio \"Alla ricerca di Rupert\" Peter sostiene di comportarsi in maniera tanto spregevole con Meg solo per apparenza, mentre in segreto la considererebbe un'amica per la pelle: questo lascia intendere una possibile riconciliazione tra i due.\nI due sembrano vicini a costruire un vero rapporto nell'episodio \"Meg puzza!\" dove Peter accompagna, malvolentieri, sua figlia per una visita a un potenziale college. Peter scopre che Meg lo conosce meglio di quanto pensasse; inoltre, le confessa che non \u00e8 soddisfatto della sua vita perch\u00e9 non ha mai raggiunto grandi traguardi, specialmente a causa del fatto che, essendo Lois incinta di Meg, fu obbligato a rinunciare alle sue ambizioni per avere pi\u00f9 stabilit\u00e0. Meg pensa quindi che sia quella la radice dell'astio che prova per lei, ma Peter la contraddice dicendole che non potrebbe mai odiarla: Meg, allora, rinuncia alla visita al college per fare baldoria con suo padre, facendosi trascinare nelle sue avventure folli e sconsiderate. I due diventano cos\u00ec amici, ma con il disappunto di Lois, la quale teme che sua figlia prenda pessime scelte perch\u00e9, a suo dire, non esiste un determinato limite alla follia di Peter. Meg, alla fine, d\u00e0 ragione a sua madre e quindi, capendo che per essere amica di suo padre dovrebbe farsi trascinare per sempre dalla sua sconsideratezza (prezzo che lei non vuole pagare), decide di \"chiudere\" con lui, lasciando intendere che Meg non potr\u00e0 mai andare d'accordo con suo padre.\nIn \"La sorella di Peter\" Meg scopre che suo padre ha una sorella maggiore di nome Karen e che suo padre \u00e8 stato vittima di bullismo da parte sua, comprendendo che la ragione del comportamento ostile nei confronti della figlia \u00e8 costituita dal trauma mai superato che le prepotenze della sorella causarono. Peter decide allora di affrontare Karen in un incontro di wrestling per ottenere la sua rivalsa, ma Karen lo sottomette: viene poi salvato da Meg, che mette la zia K.O. ed evita che suo padre subisca un'ulteriore umiliazione. In questo modo, Meg fa capire al padre che a prescindere dal modo in cui la tratta gli vorr\u00e0 sempre bene. I due poi si abbracciano.\nSpesso, la famiglia stessa non riesce ad accettare la ragazza. Il suo rapporto con gli altri componenti della famiglia \u00e8 spesso conflittuale (soprattutto con l'imbranato fratello Chris, che come il padre spesso le gioca scherzi crudeli e si beffa di lei anche pubblicamente). A differenza di Peter, Chris non sembra odiare cos\u00ec tanto Meg, e sebbene si abbia talvolta l'impressione che tra i due ci sia una sorta di rivalit\u00e0, Chris e Meg si rispettano vicendevolmente.\nL'unica che la capisce e che prova affetto per Meg \u00e8 sua madre Lois, anche se a volte pure lei non rinuncia a stuzzicarla o a palesare un totale disinteresse nei suoi confronti, arrivando persino ad umiliarla come Peter.\nAnche Stewie non perde occasione per punzecchiare la sorella, suggerendole a volte il suicidio e facendole presente come nella casa lei non sia per niente considerata e come per giunta abbia carenza di spasimanti ed amici, anche se pi\u00f9 volte, soprattutto nelle ultime stagioni, dimostra un certo affetto nei confronti della sorella. \nOltre che in famiglia, Meg \u00e8 vittima di pesanti scherzi e battute sul suo aspetto fisico anche a scuola, dove viene emarginata da tutti i ragazzi che contano ed \u00e8 pure perseguitata da Connie D'Amico, la ragazza pi\u00f9 popolare della scuola, e dalla sua comitiva. Meg vorrebbe far parte dei ragazzi pi\u00f9 popolari del suo liceo ed essere amica di Connie, tant'\u00e8 che spesso le fa dei favori non richiesti pur di ingraziarsela, ma per tutta risposta Connie e i suoi amici la disprezzano, umiliandola quasi sempre e giocandole numerosi scherzi - anche molto crudeli.\nIl poco conto che Meg ha all'interno della famiglia \u00e8 poi riscontrabile anche nelle puntate speciali, in cui ricopre sempre ruoli marginali: ad esempio, nei sei episodi-parodia di \"Guerre stellari\", mentre tutti i personaggi ricoprono ruoli importanti, Meg appare solo in poche scene e sempre sotto forma di mostro. \nLa situazione di disgusto da parte di familiari e coetanei nei confronti della ragazza \u00e8 risaputa anche tra i vicini di casa Griffin. Se ne riscontra una prova nell'episodio in cui Lois deve salvare Joe Swanson, che sta per precipitare da un tubo nelle fogne:\n\"Lois: Joe, non ce la faccio...\" \n\"Joe: Pensa che sia uno dei tuoi figli a cadere!\" \n\"(Lois sta per lasciarlo cadere)\" \n\"Joe: NON MEG, NON MEG!\"\nNell'episodio \"Quindici minuti di vergogna\", i Griffin partecipano ad una specie di \"Grande Fratello\". Anche qui Meg viene presto sostituita da una avvenente ragazza bionda poich\u00e9 risulta essere il personaggio pi\u00f9 odiato dai telespettatori: per una volta, per\u00f2, la famiglia si schierer\u00e0 contro la casa di produzione e pretender\u00e0 che ritorni la vera Meg.\nL'unica persona che sembra rispettare e provare affetto nei confronti della povera Meg \u00e8 il cane Brian: infatti, non lo si vede spesso stuzzicarla. In un episodio Brian accompagna Meg al ballo della scuola e la difende dalla prepotente Connie D'Amico: da quel momento Meg s'innamora di Brian e diventa ossessiva nei suoi confronti, ma si dimentica presto di lui quando Quagmire le spiega che la sua \u00e8 solo una sbandata adolescenziale. Nell'episodio \"Dial Meg for Murderer\" Brian la classifica nella rivista \"Teen People\" come una ragazza molto pi\u00f9 dolce e sensibile delle altre ragazze statunitensi: questo pu\u00f2 significare che Brian prova per lei un sincero sentimento di affetto ricambiato, ma niente di pi\u00f9. Nonostante ci\u00f2, a volte persino Brian tratta male Meg: ad esempio, in alcune circostanze la zittisce in maniera sgarbata. \nAnche se non lo si d\u00e0 a vedere, Meg ha in realt\u00e0 un carattere aggressivo come quello del padre. In un episodio, ad esempio, Peter denuncia Meg per diffamazione, facendola finire in prigione. Dentro il carcere, il carattere e il comportamento di Meg cambiano drasticamente: uscita di prigione, diventa infatti estremamente aggressiva. Ritornata a scuola i compagni non perderanno l'occasione per umiliarla nuovamente, ma lei stavolta li pester\u00e0 ad uno ad uno, e i ragazzi, terrorizzati, le porteranno d'ora in poi rispetto.\nNell'episodio \"Psichedelik\", approfittando del fatto che l'intera famiglia \u00e8 bloccata a casa per colpa di un uragano, dopo l'ennesimo abuso Meg s'infuria e finalmente fa notare alla sua famiglia quanto la trattino male senza motivo. Resisi conto dei loro errori, sia Lois sia Peter si mettono a piangere, ma dopo essere rimasta da sola con Brian, colpito dalla forza con la quale la giovane ha sopportato simili angherie, Meg capisce che tutte le cattiverie a cui \u00e8 sottoposta sono dovute al fatto che tutti i membri della sua famiglia hanno bisogno di qualcuno su cui scaricare le proprie frustrazioni, e se ci\u00f2 scomparisse, probabilmente la famiglia si sfalderebbe. Meg, allora, decide di sacrificarsi e, per tenere la sua famiglia unita e felice, torna a lasciarsi seviziare, perci\u00f2 tutto torna alla normalit\u00e0.\nNell'episodio \"Quagmire e Meg\" della decima stagione, Meg compie diciotto anni e diventa ufficialmente una donna. Questo attira all'istante Quagmire, il quale vuole subito iniziare una relazione con lei per poi consumare un rapporto sessuale. Ci\u00f2 causa le ire di tutti i famigliari di Meg, i quali per la prima volta mostrano un senso di protezione verso la giovane, ritenendo inaccettabile che Meg diventi l'obiettivo di un maniaco sessuale.\nNell'episodio speciale \"E alla fine si incontrarono\", nel quale i Griffin incontrano i Simpson, Meg stringe amicizia con Lisa Simpson, la quale cerca di scoprire quale sia il suo talento. In tale circostanza, dopo alcuni tentativi, si scopre che Meg \u00e8 capace di suonare il sassofono con straordinaria maestria.\nVita sociale.\nIn molti episodi, Meg viene corteggiata spudoratamente da un ragazzo che frequenta la sua stessa scuola, di nome Neil Goldman (rappresentato dallo stereotipo di un nerd), figlio del farmacista Mort Goldman, il quale cerca di costringere Meg a sposarlo (anche con subdoli giochetti), il tutto inutilmente, dato il suo aspetto decisamente poco affascinante. In seguito avr\u00e0 diverse relazioni, prima con un ragazzo figlio di una famiglia di nudisti (episodio \"La follia del teatro\"), con un evaso che tenter\u00e0 di nascondere finendo a sua volta in carcere, e poi col sindaco Adam West nell'episodio \"Nuovi talenti\". Assieme alla madre Lois, Meg riesce a dimostrare di poter trasformarsi anche in una ragazza stupenda e sexy: avr\u00e0 la sua rivincita solo nell'episodio della quarta stagione \"Il brutto anatroccolo\" dove, partecipando ad un programma, diventa bella e inizia la carriera di famosa cantante, per poi tornare a fine episodio quella di sempre, decisa a non stravolgere se stessa. Comunque nella stragrande maggioranza degli episodi ha una vita sociale pressoch\u00e9 nulla."}
{"id": "556123", "revid": "198277", "url": "https://it.wikipedia.org/wiki?curid=556123", "title": "Giampaolo Morelli", "text": "Ha raggiunto la notoriet\u00e0 con l'interpretazione dell'ispettore Coliandro, protagonista dell'omonima serie televisiva.\nBiografia.\nCarriera.\nCresce in una famiglia borghese del quartiere napoletano dell'Arenella, figlio del magistrato Mario Rosario Morelli. Dopo il diploma di maturit\u00e0 classica conseguito presso il liceo cittadino San Tommaso d'Aquino, si iscrive al corso di laurea in giurisprudenza ma, cinque esami prima della tesi di laurea, si trasferisce al corso di psicologia. Inizia quindi a lavorare nel mondo dello spettacolo napoletano, facendo cabaret e teatro, ed esibendosi anche come prestigiatore. Successivamente lascia gli studi e decide di dedicarsi all'attivit\u00e0 di attore, trasferendosi a Roma. In questi anni inizia a comparire nel cast di svariate serie televisive, tra cui \"Distretto di Polizia\" su Canale 5, \"Butta la luna\" su Rai 1, e \"Il capitano\" su Rai 2. La notoriet\u00e0 arriva a met\u00e0 degli anni 2000 grazie al ruolo di Coliandro nella serie \"L'ispettore Coliandro\", che ricopre tuttora.\nTra i suoi lavori per il grande schermo, ci sono \"South Kensington\" di Carlo Vanzina, in cui ha il suo primo ruolo da protagonista in una produzione cinematografica, \"Paz!\" e \"Amatemi\", entrambi di Renato De Maria, \"Dillo con parole mie\" di Daniele Luchetti, e \"L'uomo perfetto\" di Luca Lucini. L'anno seguente \u00e8 a teatro con \"Gino non si tocca pi\u00f9\", commedia da lui scritta e diretta insieme a Gianluca Ansanelli. Nel 2005 recita da protagonista nel film, di cui ha scritto la sceneggiatura, \"Piano 17\", diretto dai Manetti Bros.. Sempre nel 2009 conduce, insieme ad Elena Di Cioccio, il programma \"Stracult\", sempre su Rai 2. Nel 2010 presta la voce al bandito Flynn Rider nel film \"Rapunzel - L'intreccio della torre\". L'anno dopo partecipa assieme a Francesca Inaudi al videoclip del brano \"Il mio secondo tempo\" di Max Pezzali.\nIl 25 febbraio 2011 esce il suo primo romanzo, \"Un bravo ragazzo\", con la prefazione di Carlo Lucarelli. Nella primavera seguente Morelli torna in televisione con due serie televisive, \"Baciati dall'Amore\" su Canale 5 e \"La donna della domenica\" su Rai 1, quest'ultima remake dell'omonimo film diretto nel 1975 da Luigi Comencini, in cui Morelli veste i panni che furono di Marcello Mastroianni. Nel marzo dello stesso anno \u00e8 inoltre conduttore di \"Lady Burlesque\", talent show di Sky Uno dedicato al burlesque. Il 5 febbraio 2013 esce il suo secondo romanzo, \"7 ore per farti innamorare\", e nello stesso anno porta in scena il suo adattamento teatrale insieme a Carolina Crescentini. In televisione, nel 2016 conduce i programmi \"Le Iene\" su Italia 1, al fianco di Ilary Blasi e Frank Matano, e \"Fan Car-aoke\" su Rai 1.\nVita privata.\nDal 2010 \u00e8 legato sentimentalmente a Gloria Bellicchi, conosciuta l'anno precedente sul set de \"L'ispettore Coliandro\"; la coppia ha due figli, nati rispettivamente nel 2013 e nel 2016."}
{"id": "556128", "revid": "7336", "url": "https://it.wikipedia.org/wiki?curid=556128", "title": "Informazioni nutrizionali", "text": ""}
{"id": "556130", "revid": "508036", "url": "https://it.wikipedia.org/wiki?curid=556130", "title": "Pocahontas", "text": "Era la figlia di Wahunsunacock (conosciuto anche come Powhatan), che govern\u00f2 su un'area che comprendeva praticamente tutte le trib\u00f9 vicine alla regione Tidewater della Virginia (chiamata \"Tenakomakah\" a quel tempo). I suoi nomi formali erano \"Matoaka\" e \"Amonute\"; \"Pocahontas\" era un soprannome infantile che faceva riferimento alla sua natura vivace (nella lingua powhatan significa \"piccola svergognata\", secondo William Strachey). Dopo aver ricevuto il battesimo, cambi\u00f2 nome in \"Rebecca\", e in seguito al matrimonio, \"Rebecca Rolfe\".\nBiografia.\nL\u2019incontro con John Smith.\nPocahontas era la figlia del Capo Powhatan della Confederazione Powhatan, un'alleanza di circa 30 gruppi di lingua algonchina a Tidewater, Virginia. Il nome e l'origine di sua madre sono sconosciuti, ma probabilmente era di bassa condizione. Si sa poco della donna che diede alla luce Pocahontas, ed \u00e8 stato teorizzato che sia morta di parto. Le persone della riserva di Mattaponi discendono dai Powhatan e la loro tradizione orale afferma che la madre di Pocahontas era la prima moglie di Powhatan e che Pocahontas prese il suo nome.\nNell'aprile del 1607, quando i coloni inglesi arrivarono in Virginia e cominciarono a costruire degli insediamenti, Pocahontas aveva tra i 10 e i 12 anni. Uno dei capi dei coloni, John Smith di Jamestown, raccont\u00f2 di esser stato catturato da un gruppo di cacciatori Powhatan e portato a \"Werowocomoco\", uno dei villaggi principali dell'Impero Powathan, e dopo due ore, secondo il suo resoconto, fu messo a morte di fronte a una pietra. A quel punto, inaspettatamente, intervenne Pocahontas che gli si par\u00f2 davanti: \u00abal momento dell'esecuzione, lei rischi\u00f2 la sua stessa testa per salvare la mia; e non fece solo quello, ma persuase cos\u00ec tanto suo padre che fui condotto sano e salvo a Jamestown\u00bb. Pocahontas si guadagn\u00f2 cos\u00ec il rispetto della sua gente e dei coloni inglesi.\nIl racconto di John Smith \u00e8 la sola fonte dell'episodio, e a partire dal 1860 crebbe lo scetticismo sulla sua veridicit\u00e0. Una delle ragioni per dubitare del resoconto fu la mancanza di riferimenti all'evento nei due libri sulla Virginia che Smith pubblic\u00f2 ben prima che, in una lettera del 1616 (quasi dieci anni dopo), con la quale supplicava la Regina Anna di trattare Pocahontas con dignit\u00e0, descrivesse il proprio salvataggio. Il ritardo con cui rese pubblico l'episodio fa crescere la probabilit\u00e0 che Smith potesse aver esagerato o inventato la faccenda per migliorare l'immagine di Pocahontas. J. A. O. Lemay, in un recente libro, mette in risalto il fatto che i primi scritti di Smith fossero principalmente a carattere etnico e geografico e non menzionavano affatto le sue esperienze personali: quindi non ci sarebbe stata ragione da parte di Smith di far conoscere l'episodio.\nAlcuni esperti hanno suggerito che sebbene Smith avesse creduto di essere \"salvato\", di fatto fosse stato coinvolto in un rituale teso a simboleggiare la sua morte e la rinascita come membro della trib\u00f9. Tuttavia, in \"Love and Hate in Jamestown\", David A. Price fa notare come queste teorie siano solo congetture, data la scarsa conoscenza dei rituali Powhatan e la mancanza di prove di rituali simili in altre trib\u00f9 nordamericane.\nLa convivenza con gli inglesi.\nQualunque cosa sia accaduta, quell'incontro diede inizio a un'amichevole relazione tra la colonia di Smith e gli indiani, e Pocahontas visit\u00f2 spesso l'insediamento, giocando anche con i bambini che si trovavano l\u00ec. Durante un periodo di carestia della colonia \u00absubito, in quattro o cinque giorni, Pocahontas e i suoi servitori gli portarono\" [a Smith, n.d.r.] \"cos\u00ec tante provviste che salvarono la vita dei molti che stavano morendo di fame\u00bb.\nCon la successiva espansione dei coloni, tuttavia, alcuni nativi temettero per le loro terre, e i conflitti riapparvero.\nNel 1608 Pocahontas dovette salvare la vita di Smith una seconda volta. Smith e altri coloni furono invitati amichevolmente a Werowocomoco da Capo Powathan. Erano stati trattati gentilmente e avevano commerciato con gli indigeni su ordine dell'allora governatore John Ratcliffe, ma si attardarono e dovettero trattenersi per trascorrere la notte. Quella stessa notte, Pocahontas and\u00f2 alla capanna di Smith per avvertirlo che suo padre aveva in mente di inviare degli uomini con del cibo i quali - una volta che gli inglesi avessero deposte le armi per mangiare - li avrebbero uccisi. Rifer\u00ec che le era anche stato intimato di non dir nulla e preg\u00f2 quindi Smith di allontanarsi. Essendo stati avvertiti, gli inglesi tennero le armi pronte durante il pasto, e non avvenne alcun attacco.\nNel 1609 una ferita dovuta a un'esplosione di polvere da sparo costrinse Smith a rientrare in Inghilterra per curarsi. Gli inglesi dissero ai nativi che Smith era morto, catturato da una nave pirata francese che aveva fatto naufragio sulle coste della Bretagna. Pocahontas lo credette morto fino a parecchi anni dopo, quando arriv\u00f2 in Inghilterra come moglie di John Rolfe.\nSecondo William Strachey, Pocahontas spos\u00f2 un guerriero Powhatan chiamato Kocoum prima del 1612; nient'altro si conosce su questo matrimonio.\nNon ci sono evidenze in nessun documento storico riguardo al fatto che Smith e Pocahontas fossero amanti. Questa versione romantica della storia appare solo in versioni romanzate della loro relazione, come nel classico di animazione della Disney \"Pocahontas\".\nLa cattura.\nNel marzo del 1613, Pocahontas risiedeva a Passapatanzy, un villaggio dei Patawomeck, trib\u00f9 che commerciava coi Powhatan. Smith scrive nella sua \"Generall Historie\" che era sotto la tutela del capo Patawec, \"Japazaws\" (o \"Japazeus\"), dal 1611 o 1612.\nDue coloni inglesi, che avevano stabilito rapporti commerciali coi Patawomec, scoprirono la presenza di Pocahontas e, con l'aiuto di Japazaws, la catturarono. Il loro intento, come spiegarono in una lettera, era di scambiarla con alcuni prigionieri inglesi presi da Capo Powathan, insieme a varie armi e utensili che i Powhatan avevano rubato. Powhatan rimise in libert\u00e0 i prigionieri, ma l'insoddisfazione dei coloni, per le poche armi e utensili restituiti, caus\u00f2 un lungo braccio di ferro fra coloni e indigeni.\nPer un intero anno Pocahontas fu trattenuta a \"Henricus\", l'odierna Chesterfield County. Si sa poco della sua vita l\u00ec, bench\u00e9 il colono Ralph Hamor scrisse che fu trattata con \"modi straordinariamente cortesi\". Un pastore inglese, Alexander Whitaker, la introdusse alla cristianit\u00e0 e la aiut\u00f2 a migliorare il suo inglese. Dopo che fu battezzata, il suo nome fu cambiato in Rebecca.\nNel marzo del 1614, il braccio di ferro sfoci\u00f2 in un violento scontro tra centinaia di inglesi e Powhatan sul fiume Pamunkey. Nella citt\u00e0 Powhatan di Matchcot, gli inglesi incontrarono un gruppo che includeva alcuni leader anziani Powhatan (ma non il capo, che era fuori dalla citt\u00e0). Gli inglesi permisero a Pocahontas di parlare ai suoi conterranei; tuttavia, secondo il vicegovernatore Thomas Dale, Pocahontas rimprover\u00f2 il padre assente per averla valutata \"meno di vecchie spade, pistole, o asce\" e disse loro che preferiva vivere con gli inglesi.\nIl matrimonio con John Rolfe.\nDurante il suo soggiorno a Henricus, Pocahontas incontr\u00f2 John Rolfe, che si innamor\u00f2 di lei. Rolfe, vedovo di una donna inglese, stava coltivando con successo in Virginia una nuova variet\u00e0 di tabacco e dedicava molto tempo al raccolto. Era un uomo religioso, angosciato dalle ripercussioni morali che potevano derivargli dallo sposare una pagana. In una lunga lettera al governatore, in cui chiedeva il permesso per il matrimonio, descrisse l'amore che nutriva per Pocahontas e si disse fiducioso di poterle salvare l'anima. Dichiar\u00f2 di non essere motivato \u00abdallo sfrenato desiderio carnale, ma dal bene della sua piantagione, dall'onore del suo Paese, dalla Gloria di Dio, dalla mia personale salvezza\" [...] \"chiamata Pocahontas\", a cui egli dedicava i suoi \"migliori e cordiali pensieri, che sono stati cos\u00ec impigliati e affascinati in un labirinto cos\u00ec intricato che fui financo stanco di districarmene fuori\u00bb.\nI sentimenti di Pocahontas su Rolfe e quel matrimonio sono invece sconosciuti.\nSi sposarono il 5 aprile 1614 e Pocahontas fu battezzata col nome di \"Lady Rebecca\". Per pochi anni la coppia visse nella piantagione di Rolfe, posta, rispetto alla nuova comunit\u00e0 di Henricus, dalla parte opposta del fiume James. Ebbero un bambino, Thomas Rolfe, nato il 30 gennaio 1615.\nIl loro matrimonio non riusc\u00ec a far liberare i prigionieri inglesi, ma cre\u00f2 tra i coloni di Jamestown e la trib\u00f9 Powathan un clima di pace che dur\u00f2 parecchi anni; nel 1615, Ralph Hamor scrisse come da quel matrimonio fossero nati \u00abrapporti commerciali e scambi amichevoli non solo con i Powathan ma anche con gli altri vicini a noi\u00bb.\nIl viaggio in Inghilterra e la morte.\nI promotori della Virginia coloniale trovarono difficile portare nuovi coloni e investitori a Jamestown (Virginia). Usarono quindi Pocahontas come incentivo e come prova di come i nativi del Nuovo Mondo potevano essere addomesticati, e di come la colonia fosse un posto sicuro. Nel 1616, i Rolfe viaggiarono in Inghilterra, arrivando nel porto di Plymouth il 12 giugno e successivamente a Londra in carrozza. Erano accompagnati da un gruppo di undici nativi Powhatan incluso \"Tomocomo\", un sant'uomo. John Smith all'epoca viveva a Londra e a Plymouth, Pocahontas seppe quindi che era ancora vivo. Smith non la incontr\u00f2 allora, ma scrisse una lettera alla regina Anna, esortandola a trattare Pocahontas col rispetto dovuto a un visitatore reale, perch\u00e9 trattandola male, il suo \u00abattuale amore per noi e per la cristianit\u00e0 potrebbe tramutarsi in\" [...] \"disprezzo e ira\", e l'Inghilterra potrebbe perdere l'occasione di \"guadagnarsi un Regno per suo tramite\u00bb.\nPocahontas si divert\u00ec in varie riunioni del \"bel mondo\". Il 5 gennaio del 1617 fu portata insieme a Tomocomo nel Palazzo di Whitehall, al cospetto del re, per assistere a una masque (rappresentazione teatrale) di Ben Jonson, \"The Vision of Delight\". Secondo Smith, re Giacomo era cos\u00ec poco attraente agli occhi di entrambi i nativi, che solo dopo capirono chi avevano incontrato, grazie a qualcuno che glielo spieg\u00f2.\nPocahontas e Rolfe vissero per un po' alla periferia di Brentford. All'inizio del 1617, Smith visit\u00f2 entrambi in una riunione di amici. Secondo Smith, quando Pocahontas lo vide \u00absenza dir nulla, si gir\u00f2 intorno, scura in volto, non sembrando cos\u00ec contenta\u00bb e fu lasciata sola per due o tre ore.\nSuccessivamente i due si parlarono e la testimonianza di Smith su ci\u00f2 che ella gli disse \u00e8 frammentaria ed enigmatica. Pocahontas gli ricord\u00f2 delle \"cortesie che aveva fatto\" e avrebbe detto: \u00abAvevi promesso a Powathan che ci\u00f2 che era vostro sarebbe stato suo, e lui fece altrettanto con te.\"\u00bb. Quindi lo spiazz\u00f2 chiamandolo \"padre\", spiegando a Smith che lui aveva chiamato Powhatan \"padre\" quando era uno straniero in Virginia, \"e\" \u00ab\"per la stessa ragione devo fare lo stesso con te.\u00bb. Smith non accett\u00f2 questa formula di cortesia, perch\u00e9 da \"figlia di Re\" lo gratificava di un titolo non suo.\nIn seguito Pocahontas, \"con una forte espressione\", disse\nInfine gli spieg\u00f2 che i nativi lo avevano creduto morto ma suo padre aveva comunque detto a Tomocomo di cercarlo \u00abperch\u00e9 i tuoi conterranei mentivano molto\u00bb.\nNel marzo del 1617, Rolfe e Pocahontas si imbarcarono su una nave di ritorno in Virginia. Tuttavia, prima ancora che la nave arrivasse a Gravesend, sul Tamigi, Pocahontas si ammal\u00f2. La natura della sua malattia \u00e8 sconosciuta, ma dato che era sempre stata descritta come sensibile all'aria fumosa di Londra, fu ipotizzata una polmonite o una tubercolosi, sebbene si sia pensato anche al vaiolo. Fu sbarcata e l\u00ec mor\u00ec. Stando a Rolfe le sue ultime parole furono \u00abtutti dobbiamo morire, a me basta che mio figlio mi sopravviva\u00bb. Il funerale avvenne il 21 marzo del 1617 nella parrocchia di San Giorgio a Gravesend, nel Kent; la salma venne tumulata sotto la pavimentazione della chiesa medesima, ma purtroppo nel tempo si \u00e8 perso il punto esatto di sepoltura a causa di un incendio generatosi all'interno della chiesa nel 1727. In memoria di Pocahontas fu eretta una statua di bronzo a grandezza naturale nella chiesa di San Giorgio.\nLa discendenza.\nPocahontas e Rolfe ebbero un unico bambino, Thomas, nato nella piantagione di Varina prima che i suoi genitori la lasciassero per l'Inghilterra. Tramite questo figlio, Pocahontas ha tuttora dei discendenti. Molte famiglie originarie della Virginia coloniale hanno avuto come ascendenti Pocahontas e Capo Powathan. Tra le persone degne di nota: Edith Wilson, moglie di Woodrow Wilson; George Wythe Randolph; l'ammiraglio Richard Byrd; il governatore della Virginia Harry Flood Byrd; la stilista Pauline de Rothschild; l'ex \"first lady\" Nancy Reagan e l'astronomo e matematico Percival Lowell.\nIl suo rango.\nPocahontas era la figlia di Wahunsunacock o Wahunsenacawh (a seconda dell'ortografia usata), capo o leader della Confederazione di Nativi Americani conosciuta col nome di Powhatan, e con l'appellativo di Capo Powhatan era comunemente conosciuto in inglese, sebbene la parola Powathan fosse pi\u00f9 che altro un titolo e non un nome. Come John Smith ebbe a spiegare nel suo libro \"Una Mappa della Virginia\", \"il loro capo viene chiamato Powhatan, e prende il nome da un posto dove dimora principalmente chiamato Powhatan. Ma il suo vero nome \u00e8 Wahunsonacock\".\nTuttavia, bench\u00e9 la giovane Pocahontas fosse la favorita del suo potente padre \u2014 la sua \"delizia e tesoro\", secondo uno dei coloni \u2014 non \u00e8 accertato che la societ\u00e0 in cui viveva la tenesse in considerazione come una persona di alto rango. Questo perch\u00e9 la societ\u00e0 Powathan era strutturata in maniera differente da quella europea. Mentre le donne potevano andare al potere, Pocahontas non poteva farlo perch\u00e9 l'eredit\u00e0 del potere era matrilineare. In \"Una Mappa della Virginia\", Smith spiega:\nA causa di ci\u00f2, Pocahontas non avrebbe ereditato il potere in nessuna circostanza. Oltretutto, lo status di sua madre era probabilmente inferiore. Nella sua \"Relazione della Virginia\" (1609) Henry Spelman spiega che i Powathan avevano molte mogli che venivano sempre scacciate una volta che avevano partorito il primo bambino, cos\u00ec ritornavano al loro umile status. Non \u00e8 sicuro che lo status di Pocahontas fosse considerato pari a quello della madre.\nA prescindere dall'esatta natura dello status di Pocahontas tra i Powhatan, \u00e8 chiaro che molti inglesi la consideravano come una principessa nel senso europeo del termine. Un esempio dell'opinione di un inglese contemporaneo compare nell'incisione del 1616 che la raffigura. L'iscrizione recita . Tradotto: \"Matoaka, alias Rebecca, figlia del pi\u00f9 potente principe dell'Impero Powathan della Virginia.\" Si desume quindi, come minimo, che alcuni dei contemporanei inglesi vedevano in Wahunsunacock un sovrano di un impero, e presumibilmente Pocahontas (Matoaka) con il giusto status che questo comportava. Ci\u00f2 \u00e8 supportato dalla lettera di raccomandazione riguardante Pocahontas che il capitano John Smith sped\u00ec alla regina Anna (moglie di re Giacomo), in cui si riferiva a \"Powathan il loro capo Re\". Anche Samuel Purchas, uno scrittore di viaggi inglese, ricorda Pocahontas a Londra, dicendo quanto impressionasse coloro che la incontravano perch\u00e9 \"il suo portamento era come quello di una figlia di un re\" e quando la incontr\u00f2 a Londra, anche Smith si rifer\u00ec a lei con deferenza come \"figlia di re\".\nUna visione pi\u00f9 ambivalente della considerazione del rango di Wahunsunacock pu\u00f2 essere notata nella descrizione che ne d\u00e0 Lord Carew il 20 giugno 1616, in cui lo definisce come un \"principe barbaro\" (come riporta nel suo \"Charles Dudley Warner\" nel suo saggio su Pocahontas).\nNon ci sono prove che Pocahontas fosse stata ufficialmente presentata a re Giacomo e alla sua corte, ma gli fu fatta conoscere a una masque, alla quale lo \"scrittore di lettere\" John Chamberlain nota quanto fosse \"ben situata\" - con ci\u00f2 dandole un buon posto consono al suo status. Inoltre, Purchas document\u00f2 che il vescovo di Londra \"la intrattenne con tali cerimonie e magnificenza anche pi\u00f9 di quanto avevo visto offrire alle altre signore dalla sua grande ospitalit\u00e0\".\nLeggenda postuma.\nDopo la sua morte, furono prodotte rappresentazioni fantasiose e romanzate della figura e della vicenda di Pocahontas. L'unico suo ritratto contemporaneo \u00e8 l'incisione su rame di Simon van de Passe del 1616. In questo ritratto, malgrado Pocahontas indossi abiti europei, i tratti nativo americani del suo viso sono evidenti. Le raffigurazioni posteriori, invece, spesso \"europeizzarono\" il suo aspetto.\nLe successive immagini e i rimaneggiamenti della storia di Pocahontas, la presentavano come un emblema della possibilit\u00e0 di assimilare i nativi americani nella societ\u00e0 Europea. A titolo di esempio, il Campidoglio espone ben in vista un dipinto del 1840 di John Gadsby Chapman, \"Il Battesimo di Pocahontas\", nella Rotonda. Veniva diffuso anche un opuscolo governativo, dal titolo \"Il Quadro del Battesimo di Pocahontas\", che spiegava i personaggi del dipinto, congratulandosi con i coloni di Jamestown per aver introdotto la Cristianit\u00e0 ai \"selvaggi pagani\", dimostrando cos\u00ec come i coloni non avessero soltanto \"sterminato gli originari proprietari del suolo, e usurpato i loro possedimenti\".\nIn un'altra versione, la storia di Pocahontas fu romanzata in modo tale da far divenire il suo \"salvataggio\" di Smith come l'inizio di una storia d'amore tra i due. Bench\u00e9 ci fossero esempi precedenti, il primo a scrivere una storia del genere fu lo scrittore John Davis nel suo \"Viaggi negli Stati Uniti d'America\" (1803). Dato che il ben documentato matrimonio di Pocahontas e Rolfe contrastava con questa interpretazione, almeno un autore, John R. Musick, rielabor\u00f2 di nuovo la storia per \"chiarire\" la relazione fra i tre. Nel resoconto di Musick, Rolfe \u00e8 un traditore bugiardo che, vedendo l'opportunit\u00e0 di sposare una \"reale\", racconta alla \"principessa Indiana\" la falsa vicenda della morte di Smith, il suo vero amore. Solo dopo, con riluttanza, Pocahontas avrebbe accettato di sposare Rolfe. Durante i preparativi per lasciare l'Inghilterra, Pocahontas lo avrebbe poi incontrato, ancora vivo: sopraffatta dall'emozione e dai ricordi, col cuore infranto, ne sarebbe morta tre giorni dopo.\nNella cultura di massa.\nSono stati realizzati molti film su Pocahontas, a cominciare da un muto del 1924. Nelle recenti versioni della sua storia, Pocahontas \u00e8 stata vista sempre meno come immagine idealizzata dell'assimilazione, e pi\u00f9 come immagine della superiorit\u00e0 dei valori morali dei nativi americani rispetto a quelli occidentali. Il film d'animazione Disney del 1995, \"Pocahontas\" presenta una storia d'amore tra Pocahontas e Smith largamente romanzata e immaginaria ma, nella versione disneyana, Pocahontas insegna a Smith il valore del rispetto per la natura. Il sequel, \"Pocahontas II - Viaggio nel nuovo mondo\", descrive il suo viaggio in Inghilterra e l'incontro con John Rolfe. Nel film \"The New World - Il nuovo mondo\" di Terrence Malick, dalla maggiore accuratezza storica, Pocahontas (Q'orianka Kilcher) e Smith (Colin Farrell) sono ancora descritti come amanti.\nNeil Young incise una canzone eponima su Pocahontas, che trattava del genocidio dei nativi americani. Fu pubblicata come quarta traccia di \"Rust Never Sleeps\", album del 1979.\nPrima nel 1958 Peggy Lee cant\u00f3 \"Fever\", con un semplice accompagnamento di contrabbasso:\nCaptain Smith and Pocahontas\nHad a very mad affair\nWhen her daddy tried to kill him\nShe said \"daddy oh don't you dare\"\n\"He gives me fever with his kisses\"\n\"Fever when he holds me tight\"\n\"Fever, I'm his misses\"\n\"Daddy won't you treat him right?\"\nLa vita di Pocahontas ha generato molte leggende. Poich\u00e9 non impar\u00f2 mai a scrivere, tutto quello che si sa oggi di lei venne trasmesso da altri alle generazioni successive. Cos\u00ec i pensieri, i sentimenti e le ragioni della Pocahontas storica, rimangono in gran parte sconosciuti e misteriosi."}
{"id": "556136", "revid": "339392", "url": "https://it.wikipedia.org/wiki?curid=556136", "title": "FC Reading", "text": ""}
{"id": "556137", "revid": "2128848", "url": "https://it.wikipedia.org/wiki?curid=556137", "title": "Segno della croce", "text": "Il segno della croce \u00e8 il gesto con cui i cristiani tracciano la figura di una croce in forma piccola o grande su se stessi, su altre persone o su oggetti, sia direttamente sia a distanza.\nTale usanza era tradizione gi\u00e0 consolidata dei cristiani al tempo di Tertulliano (155 circa \u2013 230 circa) e di Origene (185\u2013254).\nEssa rimane in uso generale fra i cristiani di oggi con eccezione di alcune confessioni protestanti.\nSecondo un'interpretazione tradizionale il primo segno di croce, ricordato da tutti i successivi, fu quello dello stesso Cristo crocifisso: \u00absi \u00e8 lasciato inchiodare sulla croce\u00bb stendendo \u00able braccia fra il cielo e la terra in segno di perenne alleanza\u00bb .\nSecondo i contesti, il gesto del segno della croce pu\u00f2 essere professione di fede, preghiera, dedicazione o benedizione.\nIl gesto pu\u00f2 essere compiuto senza pronunciare neanche mentalmente alcuna formula. Per esempio nella santa messa si accompagna l'annuncio del brano evangelico (\"Dal Vangelo secondo ...\") tracciandosi una piccola croce sulla fronte, sulle labbra e sul petto. La formula che accompagna solitamente il gesto \u00e8 \"Nel nome del Padre e del Figlio e dello Spirito Santo. Amen.\"\nIl piccolo segno di croce.\nL'uso di tracciare un piccolo segno di croce con il dito pollice (o l'indice) della mano destra si dice che fu ispirato da un passo del libro del profeta Ezechiele, che molti testi dei Padri della Chiesa collegarono alla croce di Cristo e a passi analoghi dell'Apocalisse. Il sigillo di Dio si contrappone a coloro che scelgono il marchio della Bestia. Secondo Ezechiele:\nLa lettera \"tau\", corrispondente alla \"T\" del nostro alfabeto, \u00e8 l'ultima lettera dell'alfabeto ebraico e rappresenta (come la \"omega\" greca) Dio nella sua perfezione, causa prima e fine ultimo dell'intera creazione (secondo la simbologia dell'Alfa e Omega). Sino all'epoca di Cristo questa lettera era tracciata proprio come una croce.\nIn questo passo appare come i fedeli a Dio, coloro cio\u00e8 che non si arrendono al peccato, vengono segnati con un segno speciale, esterno, che aveva forma simile alla nostra croce, per essere subito riconosciuti da Dio.\nTertulliano (160-220), ad esempio, attesta nella \"Traditio\" che i cristiani usavano segnarsi la fronte contro le tentazioni del demonio. Ma egli attesta pure che il segno era diffuso anche fuori dell'ambiente liturgico. Scriveva:\nCos\u00ec attestano anche Marco Minucio Felice e Clemente di Alessandria.\nL'uso del segno di croce \u00e8 attestato anche negli Atti gnostici di San Giovanni, di San Tommaso, di San Pietro, tutti del II secolo.\nGi\u00e0 nei secoli IV-V si benedicevano con il pollice anche oggetti distanti dalla persona e gli ammalati venivano segnati con la croce sulle membra dolenti. Nello stesso periodo, inoltre, Gaudenzio di Brescia parla della triplice croce (tre croci fatte sul cuore, sulla fronte, sulle labbra), un atto liturgico tuttora utilizzato nella Messa di Rito romano e ambrosiano prima della lettura del Vangelo.\nIl segno della croce viene tracciato, anche nel Camposanto, per tutti i credenti, sacerdoti e laici che sono consacrati a Cristo, principale manifestazione di Dio nella storia umana.\nNon sono rari infatti gli epitaffi con il segno +. In questo modo, segnati nel battesimo con la croce, dopo la morte \"testimoniano ai viventi\", la loro ferma fede nel Corpo Mistico del Cristo risorto, e l'attesa certa della loro anima viva in Purgatorio o Paradiso, per la resurrezione della carne.\nSecondo san Francesco di Sales, il Segno della Croce ricorda il Mistero della Santissima Trinit\u00e0, la Passione di Ges\u00f9 e la \u00abRemissione dei peccati per la quale noi siamo trasportati dalla sinistra della maledizione alla destra della benedizione\u00bb. Tale scelta \u00e8 derivata dalla descrizione del Giudizio universale che vede i giusti alla destra del Giudice Sommo e le anime dannate alla sua sinistra.\nIl grande segno di croce.\nL'uso di segnare la propria persona con un grande segno di croce \u00e8 testimoniato nell'ambito dei monasteri a partire del X secolo incirca e probabilmente risale ad epoche anteriori. Solo con la riforma tridentina del XVI secolo venne accolto nel rito romano.\nIl segno della croce \u00e8 fatto da due movimenti:\nI cristiani cattolici romani e protestanti muovono dalla spalla sinistra alla spalla destra. I cristiani ortodossi e greco-cattolici, al contrario, toccano prima la spalla destra e poi la sinistra.\nNell'uso bizantino, \"si usano le prime tre dita della mano destra\": dito indice e medio toccano il pollice, anulare e mignolo restano chiusi. Ci\u00f2 vale sia mentre la mano \u00e8 \"immersa\" nell'acqua benedetta, sia mentre si traccia dopo il segno vero e proprio.\nIl segno della croce pu\u00f2 essere tracciato con la mano sulle persone o anche sulle cose, in segno di benedizione. Mentre in Occidente si usa fare le benedizioni con la sola mano (non durante gli esorcismi), gli ortodossi orientali preferiscono benedire tenendo nella mano destra una croce. i cristiani di rito bizantino tengono il palmo disteso con pollice, indice e medio tesi e riuniti in avanti, mentre anulare e mignolo sono piegati e poggiati sul palmo . Le tre dita congiunte simboleggiano la Trinit\u00e0, mentre le altre due dita simboleggiano la duplice natura di Cristo.\nIn occidente, prima di mettere piede in un luogo di culto, si fa il segno della croce, aspergendo la mano destra con l'acqua benedetta dell'acquasantiera, che si trova all'entrata del luogo di culto. Simili riti purificatori sono previsti anche in altre religioni (prescrizioni igieniche e abluzioni in acqua prima di entrare nel Tempio nell'Antico Testamento; nell'Islam, e svestizione delle scarpe prima di entrare in moschea, ecc.).\nLa testa e il collo possono essere leggermente piegati in basso, avendo prima di tutto la cura e la minima attenzione di \"non indossare nulla che possa coprire il volto\" (cappelli, cappuccio, occhiali da sole, cuffie, ecc.); oltre alla norma di buona educazione e di rispetto, che richiede di indossare, per quanto possibile, un \"abbigliamento consono\" al luogo.\nFormule.\nIl gesto del segno della croce viene accompagnato da una preghiera, da dire ad alta voce e, dove non \u00e8 possibile, a mente.\nNello stesso tempo, si pronunciano le parole:\nTale formula di orazione unita inscindibilmente al segno stesso, costituisce il riassunto e la sintesi dei due Misteri principali della fede cristiana: Trinit\u00e0 e Incarnazione.\nAltra formula trinitaria \u00e8 la seguente: \"Nel Nome di Dio:&lt;br&gt;\"\n\"Padre Dio,&lt;br&gt;\"\n\"Figlio Dio,&lt;br&gt;\"\n\"Spirito Santo Dio&lt;br&gt;\"\n\"Amen.\"\nLa parola \"Dio\" viene aggiunta a ognuna delle Tre Divine Persone della Sacrosantissima Trinita', a ricordare che ognuna di Esse \u00e8 (tutto) Dio.\nAltre antiche formule, usate nella liturgia cattolica latina con il segno della croce piccolo o grande, sono: \"Adiutorium nostrum in nomine Domini\"; \"Domine, labia mea aperies\"; \"Deus, in adiutorium meum intende\".\nIl segno di croce nell'ambito protestante.\nIl segno della croce \u00e8 utilizzato nella liturgia della chiesa luterana e anglicana ed \u00e8 praticato anche nella confessione metodista. Il suo uso liturgico \u00e8 rifiutato dalle chiese protestanti in cui \u00e8 maggiore l'influenza calvinista in quanto considerato suscettibile di degenerazioni idolatriche, anche il suo utilizzo nella piet\u00e0 personale \u00e8 tollerato da diverse denominazioni."}
{"id": "556139", "revid": "339392", "url": "https://it.wikipedia.org/wiki?curid=556139", "title": "Reading FC", "text": ""}
{"id": "556143", "revid": "339392", "url": "https://it.wikipedia.org/wiki?curid=556143", "title": "T.Rex", "text": ""}
{"id": "556146", "revid": "7336", "url": "https://it.wikipedia.org/wiki?curid=556146", "title": "Aperitivi", "text": ""}
{"id": "556147", "revid": "1652635", "url": "https://it.wikipedia.org/wiki?curid=556147", "title": "Lazzaretto", "text": "Il lazzaretto (o lazzeretto) era un luogo di confinamento e d'isolamento per portatori di malattie contagiose, in particolar modo di lebbra e di peste.\nNelle citt\u00e0 di mare era anche un luogo chiuso in cui merci e persone provenienti da paesi di possibile contagio dovevano trascorrere un soggiorno di determinata durata, spesso di quaranta giorni, da cui il termine \"quarantena\".\nSull'origine del nome \"lazzaretto\" ci sono due ipotesi: la prima viene ricondotta a quella del lebbroso Lazzaro - protagonista della parabola evangelica - venerato come protettore delle persone affette da lebbra, la seconda invece richiama il primo lazzaretto, quello di Santa Maria di Nazareth a Venezia, il cui appellativo, per successive distorsioni fonetiche, si \u00e8 trasformato da \"Nazareth\" a \"nazaretto\" a \"lazzaretto\". La loro fama deriva per\u00f2 dal fatto di essere stati cos\u00ec chiamati gli ospedali temporanei che venivano allestiti per evitare un'epidemia di peste.\nNel lazzaretto, che nelle citt\u00e0 pi\u00f9 grandi potevano essere anche pi\u00f9 di uno, venivano tenuti in quarantena i malati. Durante epidemie con un alto tasso di mortalit\u00e0, nei periodi di parossismo del contagio, essi si riempivano di ammalati che, con alta probabilit\u00e0, morivano nel giro di pochi giorni. Le condizioni igieniche precarie dei lazzeretti a volte invece che arginare un contagio, lo favorivano, con il sovraffollamento, la promiscuit\u00e0 con il personale medico, che facilmente si ammalava a sua volta, e la mancanza di alcune condizioni igieniche che per ragioni di indigenza non potevano essere rispettate. Per esempio si sapeva bene che quando un malato appestato moriva si sarebbero dovute bruciare tutte le sue cose, come gli abiti e il giaciglio: ma in condizioni di estrema urgenza, come durante un'epidemia, era impossibile procurarsi anche solo la paglia fresca giornaliera dove far stendere i malati.\nIn Italia.\nAncona.\nNel 1733 Luigi Vanvitelli arriv\u00f2 ad Ancona; papa Clemente XII lo aveva incaricato di adattare il porto alle esigenze dell'epoca. Vanvitelli realizz\u00f2 all'interno dello scalo adriatico un'isola artificiale di forma pentagonale, sulla quale fece erigere una colossale struttura costituita da pentagoni concentrici allo scopo di farne il nuovo lazzaretto della citt\u00e0, ma destinata anche a diventare un grande magazzino per le merci e una fortezza. Uno degli angoli del pentagono \u00e8 rinforzato infatti da un rivellino militare. All'interno dell'isola c'\u00e8 un grande cortile con un tempietto al centro dedicato a San Rocco, protettore degli appestati. Il lazzaretto di Ancona \u00e8 un monumento notevole dal punto di vista architettonico, in quanto edificio di transizione tra neoclassicismo e barocco; \u00e8 interessante anche per i suoi aspetti tecnologici (a partire dalla sua costruzione in un luogo ove era solo mare), prova della formazione illuministica del suo progettista. Ci\u00f2 che rende questo lazzaretto suggestivo \u00e8 per\u00f2 la sua posizione insulare e la forma geometrica perfetta, il cui significato va ricercato nella scienza della numerologia.\nCagliari.\nRisalente probabilmente al 1400, il lazzaretto di Cagliari nacque per isolare le persone malate gravemente e per evitare il contagio della parte sana della popolazione. Carlo Alberto di Savoia nel 1835 ne ordina la costruzione del secondo piano riservato ai nobili. Dalla vicina \"Torre del Lazzaretto\" (nota anche come \"Torre de su perdusemini\") si vigiliava affinch\u00e9 nessun malato tentasse la fuga: la pena prevista era infatti la fucilazione. Nel 1879 ospit\u00f2 numerosi bambini affetti da scrofolosi. Abbandonato dopo il secondo conflitto mondiale, solamente nel 1997 il comune ne ha intrapreso il restauro per renderlo un innovativo spazio culturale, nell'antico borgo di Sant'Elia.\nLivorno.\nIl primo lazzaretto di Livorno fu costruito sotto il granduca Francesco I de' Medici nell'area dell'antico faro del porto.\nNel 1590, Ferdinando I avvi\u00f2 la realizzazione di una struttura pi\u00f9 grande, il Lazzeretto di San Rocco, che mantenne la propria funzione fino alla met\u00e0 dell'Ottocento; questo era collegato, mediante un lungo canale, ad altri due lazzaretti, intitolati a San Jacopo e a San Leopoldo, costruiti rispettivamente intorno alla met\u00e0 del Seicento e nell'ultimo scorcio del XVIII secolo nelle aree a sud della citt\u00e0.\nNell'agosto del 1839, un gruppo di 149 pellegrini algerini di ritorno dalla Mecca, sospettati di essere affetti da una malattia pestilenziale, trascorsero 47 giorni sotto lo sguardo attento di Carlo Toccafondi, tenente del lazzeretto, che raccolse poi le sue osservazioni in un prezioso manoscritto, ritrovato presso la Biblioteca Labronica.\nIntorno agli anni sessanta del XIX secolo quello di San Rocco fu riconvertito in cantiere navale, funzione che ha mantenuto sino ai tempi attuali sotto la direzione della societ\u00e0 Azimut-Benetti; i lazzaretti pi\u00f9 a sud invece furono integrati, sul finire dell'Ottocento, nelle strutture dell'Accademia navale e, dopo i bombardamenti aerei della seconda guerra mondiale, persero gran parte del loro impianto originario.\nMessina.\nIl primo nucleo per l'edificazione del Lazzaretto di Messina fu istituito dalla Corporazione dei portuali intorno al 1371 su un'isoletta poco distante dal porto. Fu edificato nel 1575.\nMilano.\nIl lazzaretto di Milano, insieme al Castello Sforzesco, era una delle grandi strutture esterne alla citt\u00e0: costruito su una vasta area fuori da Porta Venezia e circondato da uno splendido porticato, esaurita la sua funzione e menomato nella sua integrit\u00e0 da un viadotto ferroviario innalzato dopo il 1864, venne demolito nella seconda met\u00e0 del XIX secolo per lasciare spazio a nuovi lotti edificabili che sorsero durante il periodo di grande espansione della citt\u00e0.\nFra alcune delle tracce rimaste della struttura originale sono la chiesa di San Carlo al Lazzaretto, in origine sorta al centro del lazzaretto e oggi situata sull'attuale viale Tunisia, e un breve tratto del porticato in via San Gregorio, sede oggi di una chiesa ortodossa.\nAlessandro Manzoni vi ambienta il capitolo XXXV e XXXVI de \"I promessi sposi\", in cui Renzo Tramaglino si ricongiunge con l'amata Lucia Mondella.\nParma.\nEdificio medievale noto come Rocca di San Lazzaro. L'edificio, restaurato, si trova nell'omonimo quartiere di San Lazzaro (gi\u00e0 comune autonomo) al confine orientale della citt\u00e0. Non si hanno notizie sulla sua storia e attualmente \u00e8 sede di abitazioni private ed esercizi commerciali.\nSassari Porto Torres Asinara.\nLa necessit\u00e0 di dotare il nord Sardegna di un lazzaretto, a causa della ricomparsa del colera, fu avvertita fin dal 1836, quando i consiglieri civici di Sassari chiesero al vicer\u00e9 di Sardegna Giuseppe Maria Montiglio d'Ottiglio e Villanova di costruirlo nell'isola Piana e di destinare provvisoriamente un sito nell'isola dell'Asinara per l'approdo dei bastimenti in osservazione sanitaria. Tale richiesta fu accolta anche dal Ministero per gli affari del Regno di Sardegna, che propose di erigerlo nell'isola dell'Asinara, nello specifico nella spiaggia detta dei Fornelli. I funzionari ministeriali, in base al progetto presentato, quantificarono la spesa per la costruzione del lazzaretto in 100.000 lire nuove, e il progetto fu temporaneamente abbandonato. Il Consiglio Delegato sassarese, comunque non desistette, e nel 1849 richiese al presidente dei Ministri, Massimo d'Azeglio, l'erezione di un lazzaretto nell'Asinara o nell'isola Piana. \nI tempi erano ormai maturi e, nel 1885, con la legge n. 3183 si autorizz\u00f2 l'iscrizione di un fondo per l'impianto di una Colonia agricola penale e per l'attivazione di un Lazzaretto nell'isola dell'Asinara, che fu, dunque, espropriata per pubblica utilit\u00e0 . Gli abitanti dell'isola furono indennizzati e si trasferirono dando vita al villaggio di Stintino. Prima di questo momento erano presenti a Sassari due soli lazzaretti con annessi locali per la quarantena: \"San Biagio\" (presso una piccola chiesa romanica ora demolita) e \"San Lazzaro\" (quest'ultimo di antichissima origine sorto presso il monastero altomedievale di San Bonifacio oggi scomparso).\nTrapani.\nIl Lazzaretto di Trapani venne edificato nel 1838 sull'isolotto di Sant'Antonio (oggi unito alla terraferma) in prossimit\u00e0 del porto di Trapani.\nVenezia.\nVenezia fu probabilmente la prima citt\u00e0 ad allestire un lazzaretto, sull'isola lagunare detta appunto Lazzaretto Vecchio. Lo stesso termine deriverebbe da (Santa Maria di) \"Nazareth\", nome del monastero ivi esistente, con sovrapposizione del nome del patrono degli appestati, san Lazzaro.\nDal 1468 si utilizz\u00f2 un efficiente sistema per la prevenzione dei contagi, esportato poi in tutto il mondo: su un'altra isola, Lazzaretto Nuovo, fu fondata una struttura con compiti di prevenzione che ospitava i magazzini dove erano raccolte ed esaminate le merci sospettate di essere infettate dal morbo della peste. Con la peste del 1576 una sorte simile tocc\u00f2 anche agli individui che erano a rischio di contagio e, se la visita diagnosticava la malattia, essi venivano trasferiti presso l'ospedale di Lazzaretto Vecchio. Funzioni simili ebbe l'isola di San Lazzaro, in seguito divenuta un noto centro della cultura armena. Un altro sistema per la prevenzione dei contagi fu la fede di sanit\u00e0 anche esso in seguito esportato in diverse localit\u00e0 sia italiane che europee.\nVerona.\nLa costruzione del lazzaretto di Verona ebbe inizio nel gennaio 1549 presso San Pancrazio, luogo vicino l'Adige ma a una adeguata distanza da Verona, e utilizzato per isolare i malati contagiosi. Il lazzaretto fu progettato, secondo il Vasari, dall'architetto Michele Sanmicheli, anche se secondo altri storici fu opera di Giangiacomo Sanguinetto, il quale nel giugno 1548 present\u00f2 alle autorit\u00e0 cittadine un modello per il Lazzaretto. Il nuovo lazzaretto venne completato solamente nel 1628, ma in tempo per la peste del 1630, che fece a Verona 33.000 vittime su poco pi\u00f9 di 53.000 abitanti.\nRoma.\nSi hanno notizie storiche sull'istituzione nella Roma altomedioevale del X secolo di una serie di luoghi in cui venivano confinati i lebbrosi espulsi dall'Urbe come ad esempio: a nord sulla via Francigena della Chiesa di San Lazzaro da cui i pellegrini ammalati di lebbra venivano inviati verso quello che viene descritto come il pi\u00f9 grande \"lazzaretto\" d'Europa che sorgeva ai piedi del Mons Gaudii (Monte Mario), fuori dalle mura, sull'attuale area del Tribunale di Roma (Cfr. L. Lotti, San Lazzaro sulla via Trionfale e l'annesso Lazzaretto, in Alma Roma); a sud ai margini dell'ager nei pressi dell'antica rocca di Ardea (all'epoca abbandonata) e al limite con le paludi pontine (limite per eccellenza fra la vita e la morte) di un'area il cui nome \u00e8 ancora oggi Casalazzara, e a est forse nei pressi di Palombara Sabina gi\u00e0 in et\u00e0 tardo antica. In quell'epoca infatti erano notoriamente messe in atto misure contro il contagio basate sul paradigma dell'esclusione: i lebbrosi dovevano indossare sonagli e abiti vistosi, venivano allontanati da qualsiasi forma di vita sociale e confinati nei lazzaretti. Si \u00e8 parlato per questo di espulsione della lebbra e altre malattie ai margini della comunit\u00e0, fuori dalle porte delle citt\u00e0, dove si moltiplicarono le \"citt\u00e0 maledette\" dei lazzaretti e lebbrosari su tutto il territorio europeo fino a raggiungere, al termine dell'epoca delle crociate, circa le 19.000 unit\u00e0.\nA partire dal XIII secolo, invece, si assiste nella Roma bassomedioevale all'abbandono di tali luoghi dell'esclusione e alla proliferazione di ospizi di ricovero e di carit\u00e0 dei malati vicino ai luoghi di culto e dunque all'interno del territorio urbano. Un movimento che culmina nel XV secolo con la fondazione degli ospedali di S. Spirito in Borgo e S. Salvatore in Monti e di circa una trentina di altri ospedali-ospizi rionali (A. Esposito \"Le strutture assistenziali romane nel tardo medioevo tra iniziativa laicale e politica pontificia\", in P. Delogu a cura di, \"Roma Medioevale\", Ediz. all'Insegna del Giglio, Firenze 1998, p.\u00a0298). Nello stato pontificio furono istituiti dei lazzaretti come luoghi di quarantena nei principali porti di Civitavecchia e Ancona.\nNell'ottica del passaggio epistemico avvenuto nel XVI secolo che port\u00f2 all'internamento dei folli si colloca invece l'apertura dell'ospizio di Santa Maria della Piet\u00e0 nel 1548, sotto il pontificato di Paolo III, adibito a manicomio e dell'ospedale Fatebenefratelli sull'isola Tiberina. Nel 1656, durante l'ultima gravissima pestilenza che colp\u00ec Roma, si stabil\u00ec di riservare l'ospedale Fatebenefratelli agli ammalati di peste sfruttando il naturale isolamento garantito dall'isola stessa nel centro della citt\u00e0, ma isolata da due bracci di fiume. Nell'ottica della cura degli ammalati e del controllo del territorio urbano per delimitare la diffusione del morbo della peste tipica di quest'epoca, l'intera isola fu sgomberata e adibita a lazzaretto per gli appestati prendendo cos\u00ec il nome di \"Lazzaretto Brutto\".\nSavona.\nFuori dalle Mura, sulla Via per Torino. I malati erano bloccati alla Torre del Dazio - ancora esistente. Non consentito il passaggio sul Ponte dello Sbarro, sul Rio San Lorenzo. Era di pietra, si chiamava dello Sbarro poich\u00e9 era sbarrato l'ingresso a questo, se prima non si avesse il permesso degli Addetti della Torre. Pagare il Dazio per le Merci, mandati al Lazzaretto se malati. Il Lazzaretto comprendeva la Chiesa e il Convento di San Lazzaro, dei Monaci Lazzaristi.\nComprendente anche l'edificio sul lato opposto della strada, poi diventato Palazzo Ferrero, quando, nel 1453, il Lazzaretto venne trasferito a Valloria, Zona che conserva tuttora Funzione Ospedaliera.\nAccanto al Convento di San Lazzaro, era il Convento di Santa Marta - gi\u00e0 in rovina ai Tempi di Napoleone. Frutteti e orti dei due Conventi arrivavano fino alla Riva Sinistra del Letimbro.\nSi volle trasferire il Lazzaretto poich\u00e9 varie Famiglie Patrizie Savonesi vollero ivi portare le proprie Residenze Estive. L'ex Chiesa di San Lazzaro attraverser\u00e0 varie vicende: per un periodo, fu addirittura una piccola Acciaieria, L'ultima sistemazione come Chiesa fu dovuta all'Ingegnere Alessandro Martinengo - con Tele di Domenico Resio, fino alla demolizione per il previsto rinnovo Urbanistico del Quartiere di Villapiana, che proprio da una Villa Patrizia prende il Nome. I Possedimenti Terrieri erano da tempo stati occupati dal Tratto Ferroviario Savona - Torino.\nSan Lazzaro.\nTutte le citt\u00e0 situate lungo la via Emilia hanno un paese (spesso diventato un quartiere cittadino a causa dell'espansione urbana) di nome San Lazzaro, posizionato invariabilmente al confine orientale delle antiche mura cittadine (famoso \u00e8 San Lazzaro di Savena a Bologna). Per tradizione infatti nel medioevo i lazzaretti venivano sistemati a est delle citt\u00e0, in direzione di Gerusalemme, una delle tre grandi mete di pellegrinaggio dell'epoca (Roma, Santiago di Compostela e Gerusalemme).Amedeo di Savoia ebbe piet\u00e0 dei Lebbrosi accampati a est di Torino,lungo le sponde del po',nella zona dei mulini che poi con il passare degli anni si chiamo il Valentino,nel Valentino si trova la statua di Amedeo di Savoia,il Re che creo L'Ordine di San Maurizio e Lazzaro con i suoi Ospedali e le sorelle Infermiere volontarie della Carit\u00e0."}
{"id": "556150", "revid": "762947", "url": "https://it.wikipedia.org/wiki?curid=556150", "title": "Renato Scrollavezza", "text": "Biografia.\nNato in una famiglia di braccianti trasferitisi nel 1930 a Noceto, cominci\u00f2 ad avvicinarsi al mondo della liuteria fin da ragazzo affascinato dal suono del violino che casualmente aveva udito in una piazza. \nDopo alcuni anni come autodidatta decise di presentarsi nel 1950 alla Scuola di Liuteria di Cremona con uno strumento costruito di sua mano, essendovi ammesso l'anno seguente. \nSi diplom\u00f2 nel 1955 dopo aver ottenuto una borsa di studio e ancora studente ricevette le prime soddisfazioni: nel 1954 al secondo concorso Nazionale di liuteria di Roma vinse la medaglia d\u2019argento. Nuovi riconoscimenti arrivarono poi dall\u2019Italia e dall\u2019estero: nel 1956 due medaglie d\u2019argento e un premio acquisto per un violoncello al concorso di liuteria di Roma, una medaglia d\u2019oro ad Ancona nel 1957, nell\u2019anno successivo e nel 1960 due medaglie d\u2019oro al concorso di Pegli e nel 1959 una medaglia per una viola al concorso di Ascoli Piceno. Due premi al concorso Wieniawski di Poznan nel 1962 e nel 1967. Due riconoscimenti a Liegi per due quartetti rispettivamente nel 1963 e nel 1966. Due medaglie d\u2019oro a Cremona nel 1963 e nel 1965 rispettivamente per il corso di restauro tenuto dal M. Sacconi e per la Mostra Internazionale di strumenti ad arco. \nScrollavezza venne poi chiamato come membro della giuria al IV e V Concorso Internazionale Wienawski di Poznan (Polonia) nel 1972 e nel 1977.\nFu nominato docente di liuteria al Conservatorio Arrigo Boito di Parma dove insegn\u00f2 dal 1975 al 1992, tra gli altri a Luca Primon. Contribu\u00ec poi alla fondazione della Civica Scuola di Liuteria di Milano dove insegn\u00f2 dal 1979 al 1983. \nDal 1992 continu\u00f2 l'insegnamento della liuteria a Parma formando allievi provenienti da tutto il mondo. Dal 2006 al 2014 ha insegnato nella scuola di liuteria a lui intitolata patrocinata dal comune di Noceto. Attualmente il castello della musica di Noceto ospita un museo permanente dei suoi strumenti.\nAltri importanti riconoscimenti sono costituiti dall'ingresso nel 1980 nell'Entente Internationale des Maitres Luthiers et Archetiers, \nDal 1988 al 2000 \u00e8 stato curatore, su incarico del Comune di Genova, del violino Guarneri del Ges\u00f9 detto \"Il Cannone\", appartenuto a Niccol\u00f2 Paganini. La citt\u00e0 di Genova lo ha insignito del prestigioso premio cittadino \"Grifo di Bronzo\".\nBibliografia.\nRenato ed Elisa Scrollavezza (a cura di), \"Renato Scrollavezza and the school of Parma\", Conservatorio di musica \"Arrigo Boito\" di Parma, Scuola di liuteria, Turris (Cremona), 1999. ISBN 88-7929-163-7"}
{"id": "556152", "revid": "466539", "url": "https://it.wikipedia.org/wiki?curid=556152", "title": "Reading", "text": "Reading \u00e8 una citt\u00e0 e autorit\u00e0 unitaria di 232.662 abitanti del Regno Unito meridionale, nella contea inglese del Berkshire. \u00c8 situata alla confluenza del Kennet con il Tamigi, a met\u00e0 strada tra Londra e Swindon sulla linea stradale M4. L'area urbana si estende oltre i limiti del distretto nel Borough di Wokingham e nel West Berkshire.\nIl nome \"Reading\", diversamente dall'omografo gerundio del verbo inglese \"to read\" (leggere), \u00e8 pronunciato (pressappoco \"r\u00e8din\").\nStoria.\nLa citt\u00e0 di Reading probabilmente esisteva gi\u00e0 ai tempi dell'occupazione romana della Britannia, probabilmente utilizzata come porto commerciale per Calleva Atrebatum; tuttavia, la prima vera evidenza dell'esistenza di Reading risale all'VIII secolo, quando la citt\u00e0 divenne nota come \"Readingum\".\nVerso la fine dell'870, un'armata di Dani invase il Regno del Wessex e costru\u00ec un campo a Reading. Il 4 gennaio 871, nella prima battaglia di Reading, il Re Etelredo del Wessex e suo fratello Alfredo il Grande tentarono, senza tuttavia ottenere alcun successo, di rompere la difesa dei Dani. La battaglia \u00e8 descritta nella cronaca anglosassone, dove per la prima volta viene appunto nominata l'esistenza della citt\u00e0. I Dani rimasero a Reading fino alla fine dell'871, ossia quando si ritirarono a Londra.\nL'abbazia di Reading venne fondata nel 1121 da Asmae love, poi sepolto proprio all'interno dell'abbazia. \nDurante il XIV secolo la citt\u00e0 venne pesantemente colpita dalla peste nera; l'abate Enrico di Appleford ne fu vittima nel 1361 e tutta Henley perse il 60% della sua popolazione.\nL'abbazia venne in gran parte distrutta nel 1538 durante la dissoluzione dei monasteri in Inghilterra ordinata da Enrico VIII. L'ultimo abate, Hugh Cook Faringdon, venne processato per alto tradimento e condannato alla pena allora nota come impiccato, sventrato e squartato (\"hanged, drawn and quartered\") nel cortile dell'abbazia.\nNel 1525 Reading era la pi\u00f9 grande citt\u00e0 del Berkshire e la decima in tutta l'Inghilterra. Nel 1611 la popolazione superava le 5000 persone e cresceva grazie al commercio di abiti, soprattutto grazie alla fortuna del mercante John Kendrick. \nReading gioc\u00f2 un ruolo di rilievo durante la guerra civile Inglese e durante la gloriosa rivoluzione: la seconda battaglia di Reading fu l'unica vera azione militare di tutta la campagna.\nIl XVIII secolo vide l'inizio di un'industria del ferro e della fermentazione, grazie al cui commercio Reading divenne famosa. Nel 1723, nonostante l'opposizione degli abitanti del luogo, la Kennet Navigation apr\u00ec il fiume Kennet alla navigazione fino a Newbury. L'opposizione si ferm\u00f2 quando divenne evidente che le nuove rotte portavano grossi benefici per la citt\u00e0. Dopo l'apertura dei canali Kennet e Avon nel 1810 era possibile arrivare da Reading fino a Bristol. A partire dal 1714, e forse anche prima, il ruolo di citt\u00e0 della Contea di Berkshire venne condiviso tra Reading e Abingdon-on-Thames.\nDurante il XIX secolo la citt\u00e0 crebbe rapidamente come centro di manifattura. La Great Western Railway arriv\u00f2 nel 1841, seguita dalla South Eastern Railway nel 1849 mentre la London and South Western Railway nel 1856.\nLa citt\u00e0 continu\u00f2 ad espandersi durante il XX secolo, annettendo Caversham nel 1911. Il centro commerciale locale, The Oracle, inaugurato nel 1999, prende il nome dalla casa dove veniva fornito supporto a coloro che non avevano un lavoro; in effetti il centro commerciale sostiene l'economia locale offrendo circa 4000 posti di lavoro.\nInoltre la citt\u00e0 \u00e8 la sede principale del Centro Europeo per le previsioni meteorologiche a medio termine (\"ECMWF\").\nAttivit\u00e0.\nLa citt\u00e0 \u00e8 un importante centro del commercio dell'Inghilterra sud-orientale ed \u00e8 spesso indicata come la capitale della Valle del Tamigi. Lungo il fiume Kennet si estende un'ampia zona commerciale ricca di negozi, ristoranti e locali di vario tipo. La vita notturna \u00e8 rallegrata dalla presenza di studenti universitari provenienti da ogni parte del mondo grazie a progetti di internazionalizzazione quali il progetto Erasmus.\n\u00c8 sede di un importante festival estivo di musica rock.\nUniversit\u00e0.\nNel 1892 venne costituito a Reading un University College, come distaccamento del Mireko Church College dell'Universit\u00e0 di Oxford. Dopo un primo tentativo andato a vuoto nel 1920, nel 1926 l'Universit\u00e0 di Reading venne riconosciuta ufficialmente come universit\u00e0 indipendente. Di recente l'Universit\u00e0 ha ottenuto due volte (nel 1998 e nel 2005) il premio Queen's Anniversary Prize for Higher and Further Education.\nSport.\nIl Reading Football Club \u00e8 la locale squadra di calcio, che milita attualmente nella Championship, il secondo campionato inglese.\nLo stadio della citt\u00e0 \u00e8 inoltre teatro delle gare casalinghe della squadra di rugby dei London Irish, che disputa la Guinness Premiership, la massima serie della palla ovale."}
{"id": "556153", "revid": "287204", "url": "https://it.wikipedia.org/wiki?curid=556153", "title": "The Boatman's Call", "text": "The Boatman's Call \u00e8 un album di Nick Cave and the Bad Seeds pubblicato nel 1997 con l'etichetta Mute Records. La foto in copertina \u00e8 stata scattata dal celebre fotografo Anton Corbijn. \u00c8 stato registrato degli studi londinesi di Abbey Road nel luglio 1996. Il missaggio \u00e8 firmato da Flood, produttore del disco insieme a Nick Cave ed i Bad Seeds."}
{"id": "556154", "revid": "114163256", "url": "https://it.wikipedia.org/wiki?curid=556154", "title": "Roccasalli", "text": "Roccasalli \u00e8 una frazione del comune di Accumoli, in provincia di Rieti, nella regione Lazio.\nGeografia fisica.\nIl paese \u00e8 situato a 1.086 metri s.l.m., alle pendici del monte Pozzoni (1912 metri s.l.m.), lungo la \"strada provinciale Torrita-Accumoli\", nel territorio provinciale reatino. Dal punto di vista tettonico, si trova sulla dorsale appenninica tra i Monti Sibillini ed i Monti della Laga, in una zona ad alta attivit\u00e0 sismica.\nNelle sue vicinanze ha origine il ramo est del Torrente Neia, affluente del fiume Tronto, il cui primo tratto \u00e8 anche noto come torrente di Roccasalli.\nStoria.\nSecondo la tradizione, deve il suo nome ad un'antica famiglia, quella dei Salli, che ha costituito il primo nucleo abitativo del paese. Stando alla scarna storiografia che lo riguarda, le sue origini vengono fatte risalire al medioevo, probabilmente intorno al XII secolo. La famiglia dei Salli provvide alla edificazione di una rocca sita in cima al monte Rotolone in posizione dominante rispetto alla vallata sottostante e con funzione di difesa.\nTra il 1200 e il 1300 il territorio fu aspramente conteso dalle citt\u00e0 di Norcia, Amatrice e Arquata del Tronto; con l'aiuto di queste ultime due contro Norcia, Ascoli Piceno ne ottenne il controllo, come sancito dal trattato del 1255.\nNei secoli successivi si \u00e8 sempre venuta a trovare lungo una zona di confine di territori appartenuti a vari signorotti locali (Ducato di Spoleto, Vescovado di Ascoli Piceno etc.), fino all'entrata nella zona di influenza dei Borboni, nel Regno di Napoli e quindi nel Regno delle due Sicilie. I violenti terremoti del 1632, 1639, 1703, 1730 ne hanno praticamente azzerato il patrimonio architettonico, riducendo quello che era un centro di una certa consistenza, all'odierna dimensione di villaggio. Negli ultimi decenni ha subito la sorte di numerosi altri centri dell'Italia centro-meridionale, con una massiccia emigrazione degli abitanti attratti principalmente da Roma."}
{"id": "556155", "revid": "124230650", "url": "https://it.wikipedia.org/wiki?curid=556155", "title": "Pi\u00f9 o meno", "text": "Il simbolo pi\u00f9 o meno (\u00b1), noto anche nella variante meno o pi\u00f9 (\u2213), \u00e8 un carattere tipografico. La sua immagine \u00e8 una composizione dei due simboli pi\u00f9 e meno, uniti in modo tale che il meno sia perpendicolare all'asse verticale del pi\u00f9. La denominazione di questo simbolo deriva dall'unione dei nomi dei due segni che lo compongono (per le etimologie di essi si vedano le rispettive voci).\nUtilizzo.\nMatematica.\nIl pi\u00f9 o meno \u00e8 molto adoperato in matematica, perch\u00e9 \u00e8 richiesto dalle risoluzioni delle equazioni di secondo grado pure: poich\u00e9 infatti\nsi ha\nPonendo formula_3 si ottiene\nda cui si ottengono le due soluzioni\na cui si preferisce la forma pi\u00f9 semplice:\nAllo stesso modo, utilizzando la definizione di valore assoluto, abbiamo:\nQuindi il valore assoluto di formula_8 si pu\u00f2 scrivere come:\nFisica.\nNell'ambito della fisica, il simbolo formula_10 ha la funzione di indicare la precisione con cui si scrive una misura. L'espressione formula_11 indica che la lunghezza formula_12 varia dal valore minimo di formula_13 a quello massimo di formula_14, ossia \u00e8 compresa nell'intervallo di valori formula_15. La precisione con cui viene indicata la misura \u00e8 chiamata semidispersione.\nAltro.\nIl carattere \u00b1 pu\u00f2 essere scritto in ambiente Microsoft Windows, digitando in successione i tasti , e oppure , , e o anche , , , e del tastierino numerico, mentre si tiene premuto il tasto .\nLa sua variante \u2213 pu\u00f2 essere scritta in ambiente Microsoft Windows, digitando in successione i tasti , , , e del tastierino numerico, mentre si tiene premuto il tasto ."}
{"id": "556157", "revid": "125907868", "url": "https://it.wikipedia.org/wiki?curid=556157", "title": "Diabete insipido", "text": "Il diabete insipido, o DIN, \u00e8 una malattia caratterizzata da poliuria (eccessiva minzione) e da diminuita capacit\u00e0 del rene di concentrare le urine, che si traduce in urine abbondanti e molto diluite.\nNonostante il nome, la malattia presenta meccanismi fisiopatologici molto diversi rispetto al diabete mellito, infatti in caso di DIN non si riscontrano alterazioni nella concentrazione di glucosio nel sangue e nelle urine, che dagli esami risultano quindi nella norma.\nPatologia.\nIl mancato controllo da parte dell'ADH compromette il riassorbimento tubulare distale e collettore, con poliuria (emissione di 5-25 litri di urina nelle 24h) e ipostenuria.\nPer riflesso il paziente presenta una sete incoercibile (polidipsia). Nei bambini al di sotto dei 2 anni si pu\u00f2 avere diarrea invece della poliuria. La mancanza di iperglicemia esclude praticamente la diagnosi di diabete mellito.\nDiagnosi.\nLa diagnosi differenziale si effettua escludendo la polidipsia psicogena, il diabete mellito e l'abuso di diuretici.\nLa determinazione dell'osmolarit\u00e0 urinaria dopo prova di assetamento o dopo amministrazione di arginina-vasopressina \u00e8 diagnostica.\nLa determinazione dell'ADH \u00e8 raramente necessaria. In caso di polidipsia psicogena sia l'ADH che l'osmolarit\u00e0 urinaria si elevano. \nOccorre escludere un tumore ipofisario o ipotalamico mediante tomografia computerizzata o imaging a risonanza magnetica.\nTrattamento.\nIl trattamento dev'essere eziologico, cio\u00e8 occorre curare l'affezione sottostante.\nUtile la desmopressina orale o intranasale in caso di diabete insipido centrale. \nIl diabete nefrogenico si cura paradossalmente con diuretici tiazidici come per esempio il clortalidone, tali farmaci sono poi aiutati dai FANS, come per esempio l'indometacina, perch\u00e9 riducono la filtrazione glomerulare."}
{"id": "556159", "revid": "254059", "url": "https://it.wikipedia.org/wiki?curid=556159", "title": "Giuseppe Guerzoni", "text": "Biografia.\nFu allievo al liceo di Mantova di don Ferdinando Bosio, patriota, che gli inculc\u00f2 gli ideali risorgimentali. Nel 1849 fugg\u00ec di casa per partecipare alla difesa di Brescia, assediata dagli austriaci. Dopo essersi laureato in Filosofia all'Universit\u00e0 degli Studi di Pavia nel 1856, si trasfer\u00ec a Torino. Rimasto vedovo and\u00f2 a Milano dove cominci\u00f2 l'attivit\u00e0 di scrittore. Nel 1859 combatt\u00e9 nei Cacciatori delle Alpi a San Fermo della Battaglia, dove fu ferito e decorato al valore, nel corso della Seconda guerra di indipendenza italiana, nel 1860 segu\u00ec la Spedizione dei Mille. Arruolatore di volontari nel 1860 a Brescia, anch'egli segu\u00ec Garibaldi verso la Sicilia, ma sbarc\u00f2 poi a Talamone agli ordini di Zambianchi con il compito di far insorgere il Lazio e creare cos\u00ec una manovra diversiva conosciuta cola la Diversione del Zambianchi, terminata nell'insuccesso.\nSi rec\u00f2 in Sicilia con la Spedizione Medici e prese parte alla Battaglia di Milazzo, dove si distinse venendo promosso maggiore e decorato con una seconda medaglia al valore, combatt\u00e9 poi fino a Capua e alla Battaglia del Volturno.\nNello stesso anno, 1860, trasfer\u00ec la sua residenza a Castel Goffredo, dove il padre Lino fu nominato segretario comunale, rimanendovi sino al 1870, quando emigr\u00f2 a Montichiari.\nIl 3 luglio 1862 a Palermo, Guerzoni fu affiliato alla massoneria di rito scozzese (nella Loggia \"I Rigeneratori del 12 gennaro 1848 al 1860 Garibaldini\", della quale era Maestro Venerabile Emanuele Sartorio) insieme agli altri componenti dello Stato Maggiore garibaldino (Giacinto Bruzzesi, Francesco Nullo, Enrico Guastalla, Pietro Ripari, Giovanni Chiassi, Giovanni Basso, Giuseppe Nuvolari, Gustavo Frigyesi e altri ufficiali): fu lo stesso Garibaldi, nella veste di Gran Maestro, a firmare la proposta di ammissione regolare \u00abai misteri dell'Ord:. M:. in alcune delle RR:. LL:. poste sotto l'O:. di Palermo\u00bb. \u00abE a tal fine con gli altri poteri a me conferiti \u2013 aggiungeva \u2013 gli dispenso dalle solite formalit\u00e0\u00bb.\nNell'estate del 1863, con Giacinto Bruzzesi, fu a Bucarest in rappresentanza del Partito d'Azione, dove svolse una missione come emissario mazziniano, nel tentativo di convincere i rivoluzionari romeni ad un'intesa con gli ungheresi.\nTra il 1863 e il 1865 Giuseppe Mazzini gli indirizz\u00f2 da Londra quattro lettere, insieme ad altre inviate a Garibaldi (di cui Guerzoni era segretario) nel periodo in cui entrambi visitarono l'Inghilterra, dal 3 al 28 aprile 1864.\nPartecip\u00f2 alla campagna garibaldina del 1866 durante la Terza guerra di indipendenza assegnato inizialmente, in fase di mobilitazione, come maggiore del 2\u00ba Reggimento del Corpo Volontari Italiani poi allo stato maggiore di Garibaldi, e ai fatti del 1867 durante i quali pot\u00e9 essere testimone della ritirata garibaldina nel corso della Battaglia di Mentana contro le truppe francesi e pontificie armate degli efficienti fucili Chassepot: \u00abun combattimento tra gente che fuggiva e gente che non avanzava\u00bb.\nPartecip\u00f2 nel settembre del 1870 alla campagna per la presa di Roma come volontario al seguito della colonna Bixio che occup\u00f2 Civitavecchia. Fatti descritti nel saggio pubblicato dopo pochi mesi dalla presa di Roma sulla rivista Nuova Antologia vol XV 1870.\nFu deputato nel collegio di Manduria (TA) dal 1865 al 1874, anno in cui ottenne la cattedra di Letteratura italiana presso l'Universit\u00e0 degli Studi di Palermo, da dove pass\u00f2 poi a quella di Padova.\nScrisse dei drammi, degli studi critici e delle biografie, tra le quali quella di Nino Bixio.\nMor\u00ec nel 1886 e venne sepolto nel Cimitero monumentale di Giubiano, a Varese, in base alle sue volont\u00e0."}
{"id": "556160", "revid": "767487", "url": "https://it.wikipedia.org/wiki?curid=556160", "title": "\u00c9mile Goudeau", "text": "Figlio di Germain Goudeau (1814-1858) architetto a P\u00e9rigueux e cugino di L\u00e9o Goudeau, parente di L\u00e9on Bloy, \u00c9mile Goudeau, dopo gli studi al seminario, fu prefetto di diversi licei prima di entrare al Ministero delle Finanze come impiegato, impegno che gli lasciava il tempo per consacrarsi prima di tutto alla poesia.\nL'11 ottobre 1878, fu fondatore e presidente del circolo degli \"Hydropathes\", giacch\u00e9 si beveva moltissimo nella \"boh\u00e8me\" di allora, in particolar modo il verde assenzio, che causava danni. Goudeau pagava i suoi collaboratori con bevande e questo salario fu fatale al pi\u00f9 dotato di tutti loro, Jules Jouy. Gli \"Hydropathes\" iniziarono a riunirsi sulla \"rive gauche\" ma quando Rodolphe Salis apr\u00ec il \"cabaret\" Le Chat noir nel 1881, questi persuase Goudeau a trasferirli nel suo locale.\n\u00c9mile Goudeau era celebre per le sue mistificazioni, come il suo funerale, affidato alla ditta Borniol, nel Le Chat noir trasformato in camera ardente.\nMuore nel 1906 e venne sepolto nel Cimitero di Saint-Vincent a Parigi.\nOmaggi.\nUna piazzetta (place \u00c9mile Goudeau) porta oggi il suo nome nel XVIII arrondissement di Parigi, sulla collina di Montmartre, appena sotto la place du Tertre."}
{"id": "556162", "revid": "16507", "url": "https://it.wikipedia.org/wiki?curid=556162", "title": "Acqua salata", "text": ""}
{"id": "556163", "revid": "2075278", "url": "https://it.wikipedia.org/wiki?curid=556163", "title": "Nippon Animation", "text": " \u00e8 uno studio di animazione giapponese fondato nel giugno 1975. La societ\u00e0 ha sede a Koganei (Tokyo), con uffici nel distretto di Ginza e la produzione a Tama, e impiega oltre 100 artisti.\n\u00c8 famosa per la realizzazione di anime come \"Anna dai capelli rossi\" e \"Tom Sawyer\", prodotti nell'ambito del progetto denominato World Masterpiece Theater. Tra i suoi collaboratori ha avuto anche Hayao Miyazaki ed Isao Takahata.\nStoria.\nLa Nippon Animation ha origine dallo Zuiyo Eizo, uno studio di animazione che produsse diverse serie negli anni settanta, tra cui, ben nota in Italia, Heidi, un adattamento dell'omonimo romanzo per bambini di Johanna Spyri. La serie riscosse grande successo in Giappone, e pi\u00f9 tardi anche in Europa (il lungometraggio tratto dalla serie TV fu visto anche negli USA in VHS nel 1985), ma malgrado ci\u00f2 la Zuiyo Eizo si ritrov\u00f2 in difficolt\u00e0 finanziarie a causa degli alti costi di produzione delle sue serie, non sufficientemente ripagati dalla cessione dei diritti. Cos\u00ec, nel 1975 la Zuiyo Eizo si scisse in due entit\u00e0: la Zuiyo, che assorb\u00ec sostanzialmente i debiti della precedente societ\u00e0, e la Nippon Animation, nella quale conflu\u00ec lo staff di produzione della Zuiyo Eizo (inclusi Miyazaki e Takahata).\nUfficialmente la Nippon Animation Co., Ltd. fu fondata nel giugno dello stesso anno dal presidente Koichi Motohashi e trov\u00f2 subito il successo con le serie \"L'ape Maia\" (\"Mitsubachi Maya no boken\") e \"Il fedele Patrash\" (\"Furand\u0101su no inu\"), entrambe importate anche in Italia. Altro grande successo fu la serie \"Conan il ragazzo del futuro\" (\"Mirai sh\u014dnen Conan\"), commissionata dalla TV di Stato, la NHK, e diretta nel 1978 da Hayao Miyazaki, il quale tuttavia lasci\u00f2 la Nippon Animation l'anno seguente nel mezzo della produzione di \"Anna dai capelli rossi\" (\"Akage no Anne\") per realizzare il lungometraggio tratto da \"Lupin III\", \"Il castello di Cagliostro\"."}
{"id": "556165", "revid": "1844579", "url": "https://it.wikipedia.org/wiki?curid=556165", "title": "Watford Football Club", "text": "Il Watford Football Club, meglio noto come Watford, \u00e8 una societ\u00e0 calcistica inglese con sede nella citt\u00e0 di Watford, nell'Hertfordshire, militante in Premier League, massima divisione del campionato inglese.\nI calciatori della squadra sono soprannominati \"The Hornets\" (\"i calabroni\") per via dell'uniforme a strisce gialle e nere. Il club, che ha un'antica e accesa rivalit\u00e0 con il vicino Luton Town, \u00e8 noto anche per essere stato di propriet\u00e0, dal 1977 al 1987 e dal 1997 al 2001, di Elton John, divenuto presidente onorario nel 2008.\nNei primi anni di esistenza la squadra gioc\u00f2 in vari stadi e nel 1922 si trasfer\u00ec a Vicarage Road, dove gioca tuttora.\nStoria.\nFondazione e primo settantennio (1881-1945).\nFondata nel 1881 con il nome di Watford Rovers da Henry Grover, che ne fu anche giocatore di ruolo difensore, la squadra esord\u00ec nella FA Cup nel 1886-1887 e nel 1889 vinse per la prima volta la Herts Senior Cup, la coppa di contea dell'Hertfordshire. Nel 1891 divenne la sezione calcistica del West Hertfordshire Club and Ground e si trasfer\u00ec in un impianto calcistico a s\u00e9, situato a Cassio Ground. Nel 1893 il Watford Rovers cambi\u00f2 nome in West Herts e tre anni pi\u00f9 tardi ader\u00ec alla Southern Football League un decennio pi\u00f9 tardi. Caduto in disgrazia all'inizio della stagione 1897-1898, con un'affluenza allo stadio scesa a meno di 200 spettatori medi a partita, il club scelse coraggiosamente di passare al professionismo e gli sforzi furono ripagati: il Watford St. Mary's si piazz\u00f2 secondo nella Herts Senior Cup nel 1894-1895 e inizi\u00f2 ad attirare dai 400 ai 500 spettatori. La fusione tra i due club, che diede vita al Watford Football Club, avvenne il 15 aprile 1898, come riport\u00f2 il giornale \"Watford Observer\" il 7 maggio 1898. Il club vinse il campionato di Southern League 1914-1915 sotto la guida dell'allenatore Harry Kent. Il Watford ader\u00ec alla Football League nel 1920.\nDal secondo dopoguerra al 1977.\nL'attivit\u00e0 calcistica riprese nel 1946, con il Watford militante nella Third Division South. A causa del 23\u00b0 posto del 1950-1951, la squadra dovette ripresentare domanda di iscrizione al campionato, ma le compagini di First e Second Division votarono unanimemente contro l'ammissione del Watford. Nel 1956 torn\u00f2 in sella l'allenatore McBain, sotto la cui gestione la squadra rimase nelle divisioni minori sino al 1958. Nel 1958-1959 il campionato fu ristrutturato in quattro divisioni nazionali, con il Watford collocato in Fourth Division. Ron Burgess sostitu\u00ec McBain nel corso di quest'ultima stagione e nella seguente vide la squadra promossa in Football League per la prima volta nella storia del club, grazie anche ai gol del capocannoniere della Fourth Division, Cliff Holton, che segn\u00f2 42 reti in campionato in una singola annata (record per il club). Holton fu autore di altri 34 gol nella stagione seguente e fu ceduto nel 1961 al . Burgess fu succeduto da Bill McGarry, che port\u00f2 in rosa nuovi calciatori quali Charlie Livesey e Ron Saunders, guidando la squadra al terzo posto in Third Division, e fece esordire il diciottenne portiere nordirlandese Pat Jennings, che debutt\u00f2 anche in nazionale malgrado fosse un calciatore di Third Division.\nCon il passaggio di McGarry all' nel 1964, Ken Furphy, proveniente dal , assunse le vesti di allenatore-giocatore e ricostru\u00ec la rosa attorno a elementi come Keith Eddy e Dennis Bond, ma dopo aver costretto al pari il in FA Cup e aver sfiorato la promozione nella stagione 1966-1967, Bond fu venduto al per 30 000 sterline, cifra record per una cessione di un calciatore del Watford sino ad allora. I frutti della ricostruzione arrivarono nel 1969: rinforzata dall'ingaggio di Barry Endean, la squadra ottenne una striscia di imbattibilit\u00e0 che si estese al periodo post-natalizio, fino ad aggiudicarsi il titolo di Third Division gi\u00e0 ad aprile. Un anno pi\u00f9 tardi gli \"Hornets\", eliminando compagini di massima serie come e , approdarono alle semifinali di FA Cup, dove furono sconfitti nettamente dal . Una crisi economica in seno al club, tuttavia, provoc\u00f2 la partenza di Furphy, che fu sostitutio da George Kirby. Costretto a cedere i propri giocatori migliori per sopravvivere, nel 1972 il Watford retrocesse in Third Division, dove lott\u00f2 per la salvezza sino a una nuova retrocessione nel livello inferiore, avvenuta nel 1975.\nIl periodo d'oro (1977-1987).\nNel 1977 Elton John, da sempre tifoso della squadra, rilev\u00f2 la societ\u00e0 e una delle sue prime mosse da presidente fu l'ingaggio dell'allenatore Graham Taylor, il quale in sei anni condusse gli \"Hornets\" dalla Fourth Division alla massima serie. Il Watford esord\u00ec in First Division nella stagione 1982-83 cogliendo un secondo posto finale alle spalle del Liverpool grazie anche ai 27 goal di Luther Loide Blissett, capocannoniere della manifestazione, che a fine stagione fu ceduto al Milan per un milione di sterline. Grazie al secondo posto, l'anno successivo la squadra esord\u00ec in Coppa UEFA e fu eliminata agli ottavi di finale dallo Sparta Praga (sconfitta per 2-3 in casa e per 0-4 fuori casa). Quello stesso anno raggiunse la finale di FA Cup, persa per 2-0 contro l'Everton.\nIl declino (1987-1996).\nAl termine del campionato 1986-87 Graham Taylor si trasfer\u00ec all'Aston Villa e nella stagione 1987-88 il Watford retrocesse in Second Division dopo 6 anni nella massima serie. L'anno successivo la squadra sfior\u00f2 la promozione in First Division perdendo la semifinale dei playoff. Negli anni che seguirono gli \"Hornets\" disputarono dei campionati a centroclassifica in Second Division e furono retrocessi in Third Division nella stagione 1995-96\nIl ritorno in massima serie (1996-2001).\nNel 1996 fu assunto di nuovo Graham Taylor alla guida della squadra: dopo un anno di transizione, la stagione 1996-97 terminata al tredicesimo posto, il Watford ottenne una doppia promozione ritornando nel 1999 nella massima serie inglese. La permanenza in Premier League dur\u00f2 per\u00f2 una sola stagione: dopo aver battuto alla prima giornata il Liverpool, la squadra concluse all'ultimo posto in classifica. Taylor diede le dimissioni al termine della stagione 2000-01, con il Watford che termin\u00f2 il campionato di \"First Division\" al 9\u00ba posto, per essere sostituito da Gianluca Vialli che era appena stato esonerato dal Chelsea. Tra i protagonisti di questi anni vi \u00e8 il nazionale giamaicano Micah Hyde, che raccoglie 256 presenze tra campionato e play-off tra il 1997 ed il 2004.\nLa crisi economica (2001-2005).\nAl termine della stagione 2001-02, conclusasi con un quattordicesimo posto, Vialli fu esonerato per lasciare il posto a Ray Lewington. Nonostante la squadra fosse stata colpita da una crisi economica (dovuta al fallimento di ITV Digital) che costrinse la societ\u00e0 a decurtare del 12% gli stipendi, il Watford disput\u00f2 una buona stagione piazzandosi tredicesimo in campionato e raggiungendo la semifinale di FA Cup, nella quale fu sconfitto per 2-1 dal Southampton.\nLa squadra conferm\u00f2 la prestazione dell'anno precedente anche nella stagione successiva, posizionandosi a centroclassifica, ma nel campionato 2004-05, a causa di un pesante calo invernale, Lewington fu esonerato in favore di Adrian Boothroyd e la squadra riusc\u00ec a salvarsi dalla retrocessione concludendo al diciottesimo posto, con solo 2 punti di vantaggio dalla terzultima classificata.\nPeriodo di stallo (2005-2011).\nNella stagione 2005-06 con Boothroyd il Watford raggiunse il terzo posto nella Football League Championship ottenendo la promozione in FA Premier League dopo aver battuto il Leeds ai play-off. Anche in questo caso la permanenza del Watford in Premier League fu breve in quanto retrocesse in Championship, seconda divisione inglese, con alcune giornate di anticipo, come ultimo classificato. Nella stagione 2007-08 il Watford ha nuovamente mancato la promozione perdendo ai play-off contro l'Hull City. Dal novembre 2008 l'allenatore della squadra \u00e8 Brendan Rodgers, assunto dopo le dimissioni di Boothroyd presentate dopo un brutto inizio di stagione.\nOltremanica si torna a parlare di un possibile interessamento da parte di Giampaolo Pozzo (proprietario dell'Udinese) per il Watford. Gi\u00e0 nel 2011 questa voce era rimbalzata, senza per\u00f2 trovare seguito.\nL'era Pozzo (2012-oggi).\nIl 29 giugno 2012 arriva l'ufficialit\u00e0 dell'acquisto del club da parte della famiglia Pozzo. Gli arrivi inaugurali della nuova gestione sono il portiere Manuel Almunia, arrivato a parametro zero, e Marco Cassetti, in prestito dall'Udinese. Il 7 luglio viene annunciato come nuovo allenatore Gianfranco Zola, il quale firma un contratto biennale.\nNella stagione 2012-2013, la prima sotto la propriet\u00e0 della famiglia Pozzo, la squadra arriva al terzo posto nel Championship, ma manca la promozione in Premier League perdendo la finale dei play-off per 0-1 contro il Crystal Palace. Entra nella storia la semifinale di ritorno disputata contro il Leicester: in vantaggio con il punteggio di 2-1 (che, dopo la sconfitta per 0-1 nel match di andata, avrebbe significato l'eliminazione), il Watford raggiunge la finale segnando il gol del 3-1 al settimo minuto di recupero, dopo che pochi istanti prima il Leicester aveva avuto la possibilit\u00e0 di chiudere i conti con un calcio di rigore, parato, per\u00f2, da Almunia. Nella sessione di mercato estiva del 2013 giungono al Watford altri giocatori dall'Udinese, quali Davide Faraoni, Gabriele Angella e Diego Fabbrini.\nIn seguito alle dimissioni di Zola, viene assunto Giuseppe Sannino, che a sua volta si dimette il 31 agosto 2014. La squadra conclude il Championship 2013-2014 al tredicesimo posto. Come successore dell'italiano viene individuato lo spagnolo \u00d3scar Garc\u00eda. A fine settembre, per problemi di salute di Garc\u00eda, viene ingaggiato lo scozzese Billy McKinlay. Dopo numerose sconfitte in campionato, McKinlay viene a propria volta esonerato e sostituito da Slavi\u0161a Jokanovi\u0107. Il 25 aprile 2015, grazie alla vittoria per 2-0 sul campo del Brighton e alla contemporanea sconfitta del Middlesbrough contro il Fulham, il Watford viene promosso in Premier League, dove torna dopo otto anni di assenza. All'ultima giornata, a causa del pareggio interno contro lo Sheffield Wednesday (1-1), la squadra si lascia, per\u00f2, sfuggire il titolo di lega, chiudendo il Championship 2014-2015 al secondo posto alle spalle del Bournemouth.\nIl 5 giugno 2015, per la stagione 2015-2016 in Premier League, il proprietario Pozzo sceglie come allenatore Quique S\u00e1nchez Flores, che conduce il Watford ad una salvezza tranquilla, con 45 punti e il tredicesimo posto in campionato. Al termine della stagione il tecnico spagnolo lascia la panchina degli \"Hornets\"; il 21 maggio 2016 la propriet\u00e0 assume come nuovo allenatore della squadra Walter Mazzarri, che firma un contratto triennale. Il tecnico italiano conduce la squadra alla salvezza nella stagione 2016-2017, ma a una giornata dal termine del campionato \u00e8 annunciata la fine della sua esperienza sulla panchina della squadra una volta conclusa la stagione, terminata dal Watford al diciassettesimo posto.\nIl successore di Mazzarri \u00e8, per la stagione 2017-2018, Marco Silva, che, dopo otto giornate di campionato positive (una sola sconfitta), incappa in una serie di risultati negativi, perdendo undici delle successive sedici partite di Premier League. Viene esonerato il 21 gennaio 2018 e sostituito da Javi Gracia, che, pur vincendo solo quattro dei rimanenti quattordici incontri di campionato, riesce a conseguire la salvezza con il quattordicesimo posto finale.\nLa stagione 2018-2019 si apre con quattro vittorie consecutive in campionato (dal dicembre 2015 la squadra non otteneva una striscia di quattro successi di fila) e il primato in classifica, sebbene poi seguano quattro partite senza vittorie (tra cui tre match persi). Il Watford chiuder\u00e0 il campionato con tre sconfitte consecutive, ma riuscir\u00e0 a terminare all'undicesimo posto a quota 50 punti, miglior piazzamento e record di punti per la squadra dall'avvento della Premier League (nel 1992). Parallelamente, in FA Cup, gli \"Hornets\" tengono un ottimo rendimento e nell'aprile 2019, superando in semifinale il per 3-2 dopo i tempi supplementari (doppietta di Gerard Deulofeu e gol di Troy Deeney), approdano per la seconda volta nella propria storia alla finale del torneo, dove perdono malamente (6-0) contro il pi\u00f9 quotato .\nMolto pi\u00f9 tribolata \u00e8 l'annata 2019-2020, che inizia con tre sconfitte di fila in campionato e procede con un rendimento pessimo, con sei sconfitte e zero vittorie nelle prime undici giornate. Neanche il cambio di allenatore da Javi Gracia, esonerato il 7 settembre 2019, al rientrante Quique S\u00e1nchez Flores risolleva la squadra, cos\u00ec quest'ultimo \u00e8 a propria volta sollevato dall'incarico il 1\u00ba dicembre, con il Watford ultimo in classifica e affidato al tecnico della formazione Under-23 Hayden Mullins, in carica per sole due partite prima della nomina, il 6 dicembre, di Nigel Pearson. Il 29 febbraio il Watford riesce a sconfiggere per 3-0 il Liverpool dominatore del campionato, che non perdeva in Premier League da 44 partite. Dopo la ripresa del campionato in seguito alla sospensione per via della pandemia di COVID-19, la squadra mantiene un rendimento negativo, tanto che il 19 luglio Pearson viene esonerato a due giornate dal termine del torneo e sostituito dal rientrante Mullins. A causa di due sconfitte nelle due giornate conclusive, la squadra termina il campionato in diciannovesima posizione, retrocedendo in Championship dopo cinque anni di permanenza nella massima serie del calcio inglese.\nLa risalita in Premier League \u00e8 immediata: gli \"Hornets\" si assicurano il salto di categoria con due giornate d'anticipo.\nOrganico.\nRosa 2021-2022.\n\"Aggiornata al 9 ottobre 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "556167", "revid": "7336", "url": "https://it.wikipedia.org/wiki?curid=556167", "title": "Dieta a zona", "text": ""}
{"id": "556168", "revid": "121723091", "url": "https://it.wikipedia.org/wiki?curid=556168", "title": "Enrico Silvestrin", "text": "Biografia.\nNato a Roma nel quartiere Talenti, Silvestrin \u00e8 figlio di Luigi, architetto veneto, e di Luigia Mangano, arredatrice siciliana. \u00c8 nipote per parte materna di Peppino De Filippo e cugino del calciatore Aldo Bet. Ha conseguito la maturit\u00e0 classica presso il Liceo Orazio di Roma e successivamente si \u00e8 iscritto al corso di Laurea in Lettere dell'Universit\u00e0 di Roma La Sapienza ma non ha terminato gli studi.\nLa sua passione per la musica lo spinge a fondare un suo gruppo, gli \"Agony 'n Cage\", con cui si esibisce suonando nei locali notturni di Roma e Milano. Dopo un breve inizio come modello, nel 1992 esordisce nel cinema con un piccolo ruolo nel film \"Le amiche del cuore\", per la regia di Michele Placido.\nNel 1994 si trasferisce a Londra e diviene il primo VJ italiano nella storia dell'emittente, uno dei volti di MTV Europe, conducendo in lingua inglese il programma \"The Morning Mix\". Dagli studi di Camden Town conduce per tre stagioni vari programmi musicali, tra i quali \"The Afternoon Mix\", \"Hanging Out\", \"Hitlist Italia\" e \"Hits Non Stop\". In particolare, due dei programmi che conduce, \"Hanging Out\" e \"MTV Select\", fanno registrare alti ascolti da parte dell'emittente europea e sono replicati in diversi paesi europei.\nDal 1995 al 1997 \u00e8 impegnato nella conduzione di alcuni programmi radiofonici per Radio Deejay. Con la nascita di MTV Italia torna in patria e conduce \"Sonic\" per due stagioni (1997-1998).\nDopo il rientro in Italia, nel 1998 il regista Marcello Cesena lo scrittura nel cast del film TV \"Amiche davvero!\" Nello stesso anno conduce per Rai 2 il concerto del Primo Maggio da piazza San Giovanni in Laterano a Roma. Per Rai 1 presenta il programma di musica dal vivo \"Taratata\" (1998-1999).\nNel 1999 fa parte della commissione artistica del cinquantesimo Festival di Sanremo, mentre nel 2001 \u00e8 l'inviato di TG Verissimo all'interno della manifestazione sanremese. Nel 2005 lascia definitivamente l'emittente musicale MTV per dedicarsi esclusivamente alla carriera cinematografica. Silvestrin ha frequentato un corso di recitazione, dizione e movimento presso l\"'MTV Teatro Studio\", diretto da Lidia Biondi e Roberto Della Casa.\nNel 2001 il regista Gabriele Muccino, che lo aveva gi\u00e0 scritturato per \"Ecco fatto\" e \"Come te nessuno mai\", lo rivuole per \"L'ultimo bacio\", film in cui avrebbe dovuto interpretare il ruolo del protagonista Adriano: sfortunatamente in quel periodo l'attore sta girando la serie televisiva \"Via Zanardi 33\", poi rivelatasi un flop, e si trova costretto a rifiutare la parte, in seguito interpretata da Giorgio Pasotti.\nNel 2003 Muccino lo scrittura ancora in \"Ricordati di me\".\nNel 2002-2003 partecipa alle prime due serie di \"Cocktail d'amore\" su Rai 2, affiancato da Massimo Coppola. Sulla stessa emittente conduce \"Stracult\" nel 2004. Nello stesso anno lavora anche a Radio Citt\u00e0 Futura e prende parte al cast di \"Che ne sar\u00e0 di noi\" di Giovanni Veronesi, assieme a Silvio Muccino, Elio Germano e Violante Placido. Inoltre, conduce con Paola Maugeri dal Circo Massimo l'evento benefico internazionale \"We Are The Future\", ideato da Quincy Jones e trasmesso in mondovisione (in Italia da MTV).\nNel 2006 recita nel film horror \"Il bosco fuori\", opera prima di Gabriele Albanesi e interpreta il ruolo di poliziotto in due fiction televisive: \u00e8 l'ispettore \"Trombetti\" nei primi quattro episodi de \"L'ispettore Coliandro\", in onda su Rai 2, e \"Alessandro Berti\" nella sesta stagione di \"Distretto di Polizia\", in onda su Canale 5; quest'ultimo ruolo gli viene confermato anche per la settima e ottava stagione. Inoltre recita da coprotagonista accanto a Giuliana De Sio nel film TV drammatico \"La notte breve\" (2006), per la regia di Camilla Costanzo e Alessio Cremonini.\nNel 2007 conduce l\u2019ultima edizione del \"Festivalbar\" con la \"iena\" Giulio Golia ed Elisabetta Canalis.\nNel 2010 partecipa da coprotagonista alla serie televisiva \"I delitti del cuoco\" accanto a Bud Spencer. Nello stesso anno conduce il programma televisivo \"Havana Film Project\" sponsorizzato dal brand Havana Club e trasmesso in 7 puntate sul canale Deejay Tv. In questa occasione partecipa anche come attore a quattro cortometraggi realizzati completamente a Cuba da giovani registi italiani.\nNel 2011 torna sul grande schermo con la commedia \"Come trovare nel modo giusto l'uomo sbagliato\", in cui recita al fianco di Francesca Inaudi e Giulia Bevilacqua. L'anno seguente \u00e8 la volta di \"Good As You - Tutti i colori dell'amore\", adattamento dell'omonima commedia teatrale di Roberto Biondi.\nNel giugno 2012 l'attore ha ricevuto il \"Premio Margutta\", evento culturale annuale presieduto da Gabriele Salvatores.\nOltre che attore, Silvestrin \u00e8 anche cantante, compositore e musicista pluristrumentista: suona la chitarra, il pianoforte, le tastiere e la batteria. Ha fatto parte, oltre che degli \"Agony 'n' Cage\", delle formazioni \"Tempus Fugit\", \"Ilor\" e \"Silv3rman\"; con quest'ultimo gruppo ha inciso un album dalle sonorit\u00e0 grunge, \"Larger than life\", uscito nel 2004 su etichetta V2/Sony Music e dedicato al simpatizzante no-global Carlo Giuliani.\nNel 2013 entra a far parte dell'Accademia delle teste dure, la band di J-Ax, ed \u00e8 produttore di alcune tracce dell'album \"Il bello d'esser brutti\", uscito il 27 gennaio 2015. Appare inoltre nel videoclip della canzone che da il titolo all'album, \"Il bello d'esser brutti\".\nConduce su RadioRadio, emittente radiofonica laziale, \"Un giorno speciale\" insieme a Stefano Molinari. Nel 2018 \u00e9 un concorrente della terza edizione del \"Grande Fratello VIP\". \nVita privata.\n\u00c8 stato legato sentimentalmente dal 2007 al 2011 a Emanuela Familiari, da cui l'8 ottobre 2011 ha avuto un figlio .\n\u00c8 un grande tifoso del ."}
{"id": "556172", "revid": "16157", "url": "https://it.wikipedia.org/wiki?curid=556172", "title": "Segno della Croce", "text": ""}
{"id": "556176", "revid": "287204", "url": "https://it.wikipedia.org/wiki?curid=556176", "title": "Let Love In (Nick Cave and the Bad Seeds)", "text": "Let Love In \u00e8 un album di Nick Cave &amp; The Bad Seeds pubblicato nel 1994 sotto Mute Records. \u00c8 stato prodotto da Tony Cohen coi Bad Seeds e registrato negli studi londinesi di Harrow Road. Contiene la celeberrima canzone \"Loverman\" che molti altri artisti come Martin Lee Gore e i Metallica hanno reinterpretato personalmente.\nFormazione.\nLa formazione dei Bad Seeds per questo disco coinvolge:\nMick Harvey, Martyn P. Casey, Blixa Bargeld, Conway Savage e Thomas Wydler."}
{"id": "556178", "revid": "17033", "url": "https://it.wikipedia.org/wiki?curid=556178", "title": "Regno del Mustang", "text": ""}
{"id": "556195", "revid": "1605525", "url": "https://it.wikipedia.org/wiki?curid=556195", "title": "Valeria Di Napoli", "text": "Biografia.\nComincia a scrivere nella sua citt\u00e0 d'origine, Foggia, negli anni del liceo classico, il Vincenzo Lanza, ed ottiene un primo riconoscimento nel 2001, giungendo in finale nel prestigioso Premio Campiello giovani.\nSi trasferisce maggiorenne dalla Puglia a Milano, dove frequenta l'Accademia di Comunicazione per poi svolgere la professione di copywriter presso la BBDO e la Lowe Pirella. Negli anni successivi, si sposta a Roma, dove attualmente vive.\nCon il suo primo romanzo \"La ballata delle prugne secche\", una storia pseudo-autobiografica, ispirata dal suo stesso blog (chiuso nel 2010 e attualmente offline) e ricca di spunti comici ed ironici riguardanti il suo rapporto tormentato con il mondo (genitori, sesso, cibo, dipendenza da chat), ha raggiunto nel luglio 2006 della classifica italiana delle vendite.\nNel 2010 esce il film \"Maschi contro femmine\", per il quale ha collaborato alla sceneggiatura assieme al regista Fausto Brizzi, a Marco Martani e a Massimiliano Bruno. Sempre nel 2010 viene pubblicato l'omonimo libro Maschi contro femmine. Nel 2011 esce il sequel \"Femmine contro maschi\" per il quale ha svolto lo stesso compito.\nNel 2011 \u00e8 stata saltuariamente ospite di G'Day, un programma trasmesso su LA7 e condotto da Geppi Cucciari.\nHa collaborato sistematicamente con periodici quali Cosmopolitan e Max e sporadicamente con Grazia, Gioia, XL, Il foglio, L'Espresso, Io Donna, Donna Moderna. Attualmente tiene una rubrica fissa sul periodico TuStyle, intitolata \"il Taccuino di Pulsatilla\"."}
{"id": "556197", "revid": "339392", "url": "https://it.wikipedia.org/wiki?curid=556197", "title": "Voce di gola", "text": ""}
{"id": "556198", "revid": "339392", "url": "https://it.wikipedia.org/wiki?curid=556198", "title": "Voce di testa", "text": ""}
{"id": "556199", "revid": "6923", "url": "https://it.wikipedia.org/wiki?curid=556199", "title": "Falsetto", "text": "Nell'arte del canto il falsetto \u00e8 l'emissione di suoni acuti con volume e intensit\u00e0 pi\u00f9 leggera rispetto alla voce piena. Secondo alcune osservazioni effettuate con lo stroboscopio, cantando in falsetto le cartilagini aritenoidi assumono un atteggiamento di decisa adduzione, e la parte interna del muscolo tiroideo-aritenoide rimane immobile. Sussiste per\u00f2 un notevole disaccordo su questo argomento, nonch\u00e9 sulla definizione di quali organi siano da considerare 'risuonatori' della voce.\nLe locuzioni \"voce di testa\" e \"voce di petto\" definiscono la sensazione che il cantante avverte rispettivamente in testa e nel petto.\nGrazie alla minore tensione muscolare, con il falsetto \u00e8 possibile raggiungere facilmente note pi\u00f9 acute rispetto alla voce di petto. Il falsetto si pu\u00f2 produrre anche con la semplice voce parlata, ed \u00e8 la voce caratteristica con cui un attore maschio imita burlescamente la voce femminile o infantile. Le donne e i bambini possono a loro volta usare il registro di falsetto, che per\u00f2 non \u00e8 di solito impiegato nell'emissione normale della voce. Proprio per le sue caratteristiche si denomin\u00f2 'falsetto' questo registro, a indicare che si tratta di una voce 'falsa', non naturale, tanto che nel Seicento i cantori castrati, per distinguerli dai falsetti coevi, erano chiamati anche 'soprani naturali'.\nL'emissione di falsetto pu\u00f2 essere involontaria, quando la laringe si sforza di produrre suoni pi\u00f9 acuti di quanto pu\u00f2 fare normalmente, producendo un caratteristico e repentino 'slittamento' di registro, oppure intenzionale, come nel caso di determinati repertori (jodel etc). Con lo studio i professionisti imparano a controllare la zona di passaggio dagli acuti in voce piena a quelli in falsetto; normalmente infatti non \u00e8 innata la capacit\u00e0 di passare da un registro all'altro senza che sia evidente.\nNella musica lirica e classica il falsetto \u00e8 impiegato prevalentemente dalle voci pi\u00f9 acute, sia maschili che femminili, in relazione all'altezza della parte eseguita.\nNella musica leggera gli esempi di cantanti che usano il falsetto sono numerosi: Ivan Graziani, Alan Sorrenti, James Blunt, Bee Gees, George Michael, Sylvester, Mika, Matthew Bellamy, Roger Taylor, Jimmy Somerville, Jay Kay. In Italia fu molto noto Flavio Paulin de I Cugini di Campagna; con la canzone \"Anima mia\", contenuta nell'omonimo album, port\u00f2 al successo il complesso.\nUn altro esempio di cantante italiano che usa il falsetto \u00e8 Ermal Meta; usa questa tecnica in alcune sue canzoni, come \"Non mi avete fatto niente\", \"Schegge\" o \"Amara terra mia\" (cover della canzone di Domenico Modugno). \nUn esempio di falsetto parlato, in ambito televisivo all'interno del \"Carosello\", \u00e8 quello di Ignazio Colnaghi, che doppiava il pulcino \"Calimero\".\nFalsettisti e castrati.\nA volte si confondono termini come falsettista e castrato. La trattatistica storica denominava i cantori evirati \"soprani naturali\" come, per esempio, scrisse nel 1640 Pietro Della Valle a Lelio Guidiccioni: \u00abma lasciando delle altre voci, per dire un poco de' soprani, che sono il maggiore ornamento della musica, V. S. vuol paragonare i falsetti di quei tempi co' i soprani naturali de' castrati che ora abbiamo in tanta abbondanza\u00bb.\nI falsetti erano cantori uomini specializzati, appunto, nell\u2019uso del falsetto e capaci di sostenere, nella polifonia sacra, tessiture vocali acute. Questi conservavano, e conservano, la capacit\u00e0 di cantare le note gravi dell'uomo. Dalla fine dello stesso secolo i falsetti furono in parte sostituiti dai castrati, molto utilizzati soprattutto in teatro per tutto il periodo che va dal barocco al classicismo. Nel Novecento, venuti meno i castrati per motivi morali, in chiesa rimasero i falsetti e i bambini per sostenere le parti acute.\nI castrati famosi come Farinelli, Pacchiarotti e Grimaldi avevano verosimilmente timbri vocali ricchi e pieni, sebbene talora anche i falsetti fossero talmente dotati da essere ritenuti castrati; \u00e8 famoso il caso del celebre soprano della Cappella Pontificia Sistina, Domenico Mancini, che fu inizialmente ritenuto evirato, pur non essendolo.\nGli unici documenti fonografici (1902-1904) dell\u2019ultimo castrato Alessandro Moreschi sono registrazioni in cui, con tutti i limiti della qualit\u00e0 audio di allora, si percepisce un timbro ricco e corposo (da non confondere con alcuni passaggi e \u2018acciaccature\u2019 enfatiche, che rispecchiavano il gusto del momento). A differenza dei cantori evirati del passato, i falsetti \u2013 sia antichi che moderni \u2013 cantano le note gravi con voce piena."}
{"id": "556200", "revid": "7336", "url": "https://it.wikipedia.org/wiki?curid=556200", "title": "Voce umana", "text": ""}
{"id": "556206", "revid": "1776051", "url": "https://it.wikipedia.org/wiki?curid=556206", "title": "Gy (Svizzera)", "text": "Gy (toponimo francese) \u00e8 un comune svizzero di 481 abitanti del Canton Ginevra.\nStoria.\nIl comune di Gy \u00e8 stato istituito il 9 novembre 1850 per scorporo da quello di Jussy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "556207", "revid": "2127271", "url": "https://it.wikipedia.org/wiki?curid=556207", "title": "Coppa Italia 1922", "text": "La Coppa Italia 1922 \u00e8 stata la 1\u00aa edizione della manifestazione calcistica, disputata tra il 2 aprile e il 16 luglio 1922 e conclusa con la vittoria del , al suo primo e unico titolo.\nAvvenimenti.\nIl regolamento della prima Coppa Italia era piuttosto confusionario a cominciare dal numero di squadre ammesse (37), che non permise un facile accoppiamento per gli incontri da disputare, a cui si aggiunse il problema che i primi turni della coppa si svolgevano in contemporanea con le semifinali di campionato nelle quali erano impegnati Novese e Pro Livorno. Per risolvere tali inconvenienti si dovette concedere di volta in volta il passaggio diretto dei turni ad alcune squadre.\nNella stagione dello scisma del campionato, i grandi club non disputarono la prima edizione della Coppa nazionale, avendo abbandonato la FIGC per creare la Confederazione Calcistica Italiana (CCI), la quale organizz\u00f2 un campionato concorrente. Dato che la Lega Sud, l'organo che gestiva il calcio centro-meridionale, aveva aderito alla CCI, quasi tutte le formazioni che presero parte alla manifestazione erano dell'Alta Italia (Livorno fu la citt\u00e0 pi\u00f9 a sud ammessa a partecipare). Le squadre partecipanti alla Coppa Italia militavano in Prima Categoria e Promozione (eccettuate le formazioni della Venezia Giulia) ed erano quasi tutte di mediocre livello tecnico, sia a causa del gi\u00e0 accennato scisma, sia perch\u00e9 solo 23 delle 46 partecipanti alla fase regionale della Prima Categoria decisero di prendervi parte. Quattro delle sei semifinaliste della Prima Categoria rinunciarono a iscriversi, mentre la Novese, appena laureatasi campione d'Italia FIGC, si ritir\u00f2 dalla competizione in occasione dei quarti di finale. La prima edizione della Coppa Italia fu in un certo senso un'edizione \"boicottata\".\nAlla vigilia della competizione, un articolo de \"La Stampa\" afferm\u00f2 che, molto probabilmente, la nuova coppa nazionale non avrebbe presentato le sorprese tipiche della FA Cup, poich\u00e9 in Italia non era possibile schierare in coppa giocatori appartenenti ad altre squadre, a differenza che in Inghilterra (dove capitava non di rado che una compagine di terza serie, schierando eccezionalmente per la coppa giocatori di categoria superiore, eliminasse una squadra di massima serie): secondo \"La Stampa\", le squadre di Prima Categoria non avrebbero avuto problemi a eliminare quelle di Promozione e la Coppa Italia sarebbe diventata interessante solo dopo i primi due turni, quando sarebbero rimaste probabilmente solo compagini di massima serie. A smentire con i fatti questa opinione fu il Vado, compagine militante nel campionato ligure di Promozione, che riusc\u00ec addirittura a vincere la competizione battendo in finale l'Udinese. Con questo successo, i liguri divennero i primi sia a vincere la maggiore coppa nazionale nonch\u00e9 a conquistarla pur non militando in massima divisione; quest'ultimo \u00e8 un record in seguito eguagliato dal solo Napoli nell'edizione del 1961-1962.\nSquadre partecipanti.\nDi seguito l'elenco delle squadre partecipanti. Nella stagione dello scisma del campionato, le grandi squadre si autoesclusero, essendosi dimesse dalla FIGC. Sempre in conseguenza della particolare annata, le partecipanti furono unicamente dell'Alta Italia.\nCalendario.\nPrimo turno.\nIl primo turno si disput\u00f2 il 2 aprile 1922. Il sorteggio ebbe luogo seguendo criteri di vicinanza geografica (furono solo tre gli scontri fra squadre di regioni diverse, per giunta contigue); il ' ottenne per estrazione a sorte il passaggio automatico del turno. Dopo i trevigiani, anche la ' e il ottennero il passaggio immediato alla fase successiva, probabilmente perch\u00e9 i livornesi (che avrebbero dovuto affrontare la Libertas) erano impegnati il 2 aprile in campionato contro il (anche se poi la partita in questione fu rinviata all'ultimo momento alla settimana seguente).\nIl risultato del match -, in origine terminato 4-2, fu mutato in un 0-2 a tavolino dalla FIGC, la quale accolse un ricorso dell'Edera assegnandole la vittoria d'ufficio contro la Triestina, rea di aver schierato in campo un calciatore (lo spalatino Antonio Blasevich) in posizione irregolare.\nSecondo turno.\nIl secondo turno si disput\u00f2 il 9 aprile 1922. ' e ' passarono nuovamente alla fase successiva senza affrontarsi tra loro, presumibilmente perch\u00e9 in quello stesso giorno la Pro Livorno era impegnata nel recupero di campionato contro il Petrarca.\nIl match - 0-4, contrariamente agli altri, fu disputato il 23 aprile, in contemporanea col terzo turno, a causa del ricorso che aveva consentito all'Edera di vincere a tavolino la precedente sfida con la e di essere ammessa al secondo turno al suo posto; alcune fonti, comunque, riportano che Triestina ed Edera avrebbero dovuto affrontarsi in Coppa Giulia lo stesso giorno, anche se poi l'incontro fu rinviato all'ultimo momento.\nTerzo turno.\nIl terzo turno si disput\u00f2 il 23 aprile 1922. La ', la ', la ', lo ' e l' passarono automaticamente ai quarti di finale: le prime quattro per la probabile ragione che Pro Livorno e Novese in quel giorno erano impegnate in campionato, e dunque impossibilitate ad affrontare la Libertas e lo Speranza; l'Udinese, vincitrice nello stesso giorno del recupero del secondo turno contro l', in quanto rimasta senza avversari a cui essere abbinata.\nQuarti di finale.\nI quarti di finale si disputarono il 30 aprile e il 18 giugno 1922. Inizialmente il 30 aprile era prevista la disputa di Libertas-Pro Livorno, ma con una deliberazione la Presidenza Federale cambi\u00f2 il calendario decidendo di far scontrare in quel giorno la Pro Livorno con il Vado e la Libertas con la Valenzana (probabilmente proprio per questo cambiamento lo Speranza, invece di affrontare la Novese, si scontr\u00f2 con la Lucchese). Le partite disputate il 30 aprile furono dunque Pro Livorno-Vado e Libertas-Valenzana; tuttavia a met\u00e0 maggio la Federazione decise di annullare e far ripetere Libertas-Valenzana, e a quel punto i piemontesi diedero \"forfait\". Speranza-Lucchese e Udinese-Novese si tennero il 18 giugno 1922.\nSemifinali.\nLe partite si disputarono il 25 giugno 1922. A causa di un errore tecnico sulla battuta di un calcio di rigore, la semifinale tra l' e la fu ripetuta il 9 luglio (la prima sfida era terminata 4-3 dopo i tempi supplementari).\nFinale.\nLa partita conclusiva del torneo fu disputata a Vado Ligure il 16 luglio 1922.\nIl trofeo della Coppa Italia del 1922, consegnato mesi dopo la finale, fu poi regalato al governo durante il fascismo nella campagna per l\u2019oro alla Patria. Quello esposto nella vetrina della banca Cassa di Risparmio di Savona \u00e8 una copia prodotta dalla FIGC nel 1992 per il settantenario della vittoria."}
{"id": "556208", "revid": "123316257", "url": "https://it.wikipedia.org/wiki?curid=556208", "title": "Tommaso Aversa", "text": "Biografia.\nDiscepolo di Ortensio Scammacca, coltiv\u00f2 lo studio dei classici. Discreto traduttore di Virgilio, lo si ricorda soprattutto per alcune commedie in cui mise alla berlina debolezze e difetti della Palermo dell'epoca.\nAversa, che compose anche commedie in italiano e drammi sacri manifestando un'influenza del teatro gesuitico, \u00e8 noto per essere l'autore della commedia in lingua siciliana \"La notti di Palermu\" (1638): l'opera, considerata fra le opere pi\u00f9 importanti del teatro regionale secentesco, \u00e8 il pi\u00f9 antico testo conservato del teatro dialettale siciliano. Pochi anni prima di morire, fra il 1654 e il 1660, tradusse anche in siciliano l\"'Eneide\" di Virgilio, volgendola in ottave e pubblicandola in tre volumi.\nFece parte dell'Accademia dei Riaccesi col nome di \"Arido\" nonch\u00e9 delle due accademie romane degli Umoristi e degli Anfistili col nome di \"Esaltato\". Fu al servizio del vicer\u00e9 Moncada duca di Montalto e di don Diego d'Aragona che segu\u00ec a Vienna, Madrid e Roma e negli stessi anni pubblic\u00f2 la traduzione siciliana dell'Eneide. Dopo la morte della moglie vest\u00ec l'abito talare; mor\u00ec a Palermo nel 1663, stroncato da un colpo apoplettico."}
{"id": "556209", "revid": "110157", "url": "https://it.wikipedia.org/wiki?curid=556209", "title": "Coppa Italia 1936-1937", "text": "La Coppa Italia 1936-1937 fu la 4\u00aa edizione della manifestazione calcistica. Inizi\u00f2 il 25 ottobre 1936 e si concluse il 6 giugno 1937.\nDato l'aumento del numero delle iscritte al campionato di Serie C, venne introdotto un turno preliminare volto ad una scrematura di dodici societ\u00e0 minori. Per il resto, il torneo continuava con la medesima formula della precedente edizione: due turni di qualificazione per le squadre di C, un terzo turno in cui entravano i sodalizi di Serie B, ed infine la competizione vera e propria con l'ingresso dei club di Serie A, il tutto sempre sul modello della Coppa d'Inghilterra. La finale venne ospitata dallo Stadio Comunale \"Giovanni Berta\" di Firenze.\nLa coppa and\u00f2 al che super\u00f2 di misura la . I rossobl\u00f9 da regolamento guadagnavano cos\u00ec inoltre l'accesso alla Coppa Europa che era loro sfuggito in un campionato non di primo piano. Il Grifone, dopo i nove scudetti di inizio secolo, ottenne dunque quello che resta il suo ultimo alloro nazionale.\nSquadre partecipanti.\nDi seguito l'elenco delle squadre partecipanti, ossia tutti i membri del Direttorio Divisioni Superiori.\nCalendario.\nQualificazioni.\nIn questa fase ventiquattro squadre furono sorteggiate per effettuare un turno di qualificazione. I turni di Serie C vennero impostati su griglie geografiche come l'anno precedente. Venne invece stavolta atteso l'inizio del campionato per non incorrere nel caos delle iscrizioni.\nTerzo turno eliminatorio.\nVengono aggiunte le squadre di Serie B.\nTabellone torneo (dai sedicesimi).\nSedicesimi di finale.\nIn questo turno entrarono anche le 16 squadre di Serie A."}
{"id": "556211", "revid": "110157", "url": "https://it.wikipedia.org/wiki?curid=556211", "title": "Coppa Italia 1937-1938", "text": "La Coppa Italia 1937-1938 fu la 5\u00aa edizione del torneo calcistico. Inizi\u00f2 il 5 settembre 1937 e si concluse l'8 maggio 1938.\nAvvenimenti.\n\u00c8 l'anno della prima doppia finale, con andata e ritorno, e della prima vittoria della Juventus nella competizione. Il trofeo giunge nella bacheca bianconera dopo un torneo che aveva trovato le sue sorprese negli exploit del e, soprattutto, della S.I.A.I. di Sesto Calende, entrambe provenienti dalla Serie C: i toscani, nei sedicesimi, si erano arresi solamente dopo i tempi supplementari alla Roma, mentre i lombardi si erano spinti addirittura fino agli ottavi, dove erano stati estromessi dal Torino. Proprio i granata, che fino alle semifinali non incontrarono compagini di Serie A (nei quarti eliminarono l'ultima squadra di B ad arrendersi, il Brescia), approdarono in finale contro la Juventus, che aveva superato nell'ordine , Alessandria, Atalanta e, nelle semifinali (caratterizzate da un doppio scontro Milano-Torino), l'Ambrosiana-Inter che, tre giorni dopo, avrebbe vinto lo scudetto. Il Torino fatic\u00f2 contro il Milan e, costretto dal 2-2 alla ripetizione della gara, non resse l'ulteriore fatica del doppio derby, consegnando ai bianconeri la loro prima coppa.\nSquadre partecipanti.\nDi seguito l'elenco delle squadre partecipanti, ossia tutti i membri del Direttorio Divisioni Superiori.\nCalendario.\nQualificazioni.\nIn questa fase trentaquattro squadre furono sorteggiate per effettuare un turno di qualificazione. I turni di Serie C vennero impostati su griglie geografiche come l\u2019anno precedente.\nSecondo turno eliminatorio.\nFu aggiunto il Vigevano dalla B.\nTerzo turno eliminatorio.\nEntrarono in gioco tutti i club di Serie B.\nFase a eliminazione.\nSedicesimi di finale.\nIn questo turno entrarono anche le 16 squadre di Serie A."}
{"id": "556214", "revid": "161273", "url": "https://it.wikipedia.org/wiki?curid=556214", "title": "Giove eccentrico", "text": "Un Giove eccentrico \u00e8 un pianeta gioviano che orbita attorno alla sua stella in un'orbita molto eccentrica, in modo simile ad una cometa.\nImplicazioni su un sistema planetario.\nLa presenza di un Giove eccentrico in un sistema planetario, al pari dei pianeti gioviani caldi, pu\u00f2 essere un indicatore della mancanza di pianeti rocciosi nelle regioni interne del sistema. La grande massa del pianeta gioviano, combinata col fatto che l'orbita eccentrica lo porta a transitare per vaste regioni, incluse quelle pi\u00f9 interne, del sistema planetario, pu\u00f2 determinare alla lunga l'espulsione dei pianeti terrestri che pur si fossero inizialmente formati nel sistema.\nTuttavia, qualora le presenza del Giove eccentrico non avesse impedito la permanenza di pianeti terrestri nelle regioni interne del sistema, potrebbe comunque ostacolarne l'abitabilit\u00e0. Il rapido svuotamento della fascia degli asteroidi pi\u00f9 interna, determinato dal gigante gassoso, diminuirebbe il quantitativo d'acqua presente nelle regioni interne del sistrema planetario e, quindi, quella che potrebbe accumularsi sui pianeti terrestri.\nUn risultato sorprendente \u00e8 dato dall'evidenza che degli oltre 200 pianeti extrasolari scoperti al 2006, 15 hanno un'orbita altamente eccentrica (e &gt; 0,6). Un tipico esopianeta con un periodo orbitale maggiore di 5 giorni ha invece un'eccentricit\u00e0 media di 0,23.\nGiove eccentrici nella zona abitabile.\nPotenziali pianeti entro la zona abitabile vicino a Giove eccentrici:"}
{"id": "556222", "revid": "1543377", "url": "https://it.wikipedia.org/wiki?curid=556222", "title": "Cerro Volc\u00e1nico", "text": "Cerro Volc\u00e1nico \u00e8 uno stratovulcano situato in Argentina."}
{"id": "556224", "revid": "287204", "url": "https://it.wikipedia.org/wiki?curid=556224", "title": "Cerro Volcanico", "text": ""}
{"id": "556225", "revid": "1318658", "url": "https://it.wikipedia.org/wiki?curid=556225", "title": "Arrondissement di Fontainebleau", "text": "L\"arrondissement\" di Fontainebleau \u00e8 una suddivisione amministrativa francese, situata nel dipartimento di Senna e Marna e nella regione dell'\u00cele-de-France.\nComposizione.\nL\"arrondissement\" di Fontainebleau raggruppa 87 comuni in 6 cantoni:"}
{"id": "556228", "revid": "1318658", "url": "https://it.wikipedia.org/wiki?curid=556228", "title": "Arrondissement di Meaux", "text": "L\"arrondissement\" di Meaux \u00e8 una suddivisione amministrativa francese, situata nel dipartimento di Senna e Marna e nella regione dell'\u00cele-de-France.\nComposizione.\nL\"arrondissement\" di Meaux raggruppa 128 comuni in 8 cantoni:"}
{"id": "556230", "revid": "1776051", "url": "https://it.wikipedia.org/wiki?curid=556230", "title": "Meinier", "text": "Meinier (toponimo francese) \u00e8 un comune svizzero di 2\u00a0141 abitanti del Canton Ginevra.\nStoria.\nIl comune di Meinier \u00e8 stato istituito nel 1816.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Meinier sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "556234", "revid": "1318658", "url": "https://it.wikipedia.org/wiki?curid=556234", "title": "Arrondissement di Torcy", "text": "L\"arrondissement\" di Torcy \u00e8 una suddivisione amministrativa francese, situata nel dipartimento di Senna e Marna e nella regione dell'\u00cele-de-France.\nComposizione.\nL\"arrondissement\" di Torcy raggruppa 43 comuni in 10 cantoni:"}
{"id": "556236", "revid": "1869172", "url": "https://it.wikipedia.org/wiki?curid=556236", "title": "Aerofono", "text": "L'aerofono \u00e8 un apparecchio utilizzato, in particolare durante la seconda guerra mondiale, per captare in anticipo il rumore degli aerei nemici in avvicinamento, ed aiutare a localizzarne la provenienza. Venne utilizzato da volontari ciechi che potevano cos\u00ec sfruttare la loro maggiore capacit\u00e0 uditiva rispetto ad individui normodotati."}
{"id": "556238", "revid": "767487", "url": "https://it.wikipedia.org/wiki?curid=556238", "title": "Trappola in fondo al mare", "text": "Trappola in fondo al mare (\"Into the Blue\") \u00e8 un film del 2005 diretto da John Stockwell.\nTrama.\nBahamas: durante un'immersione nell'oceano, quattro amici ritrovano un antico relitto che pare contenga milioni in oro. Ma oltre al vascello si imbattono anche in un altro relitto: un aereo precipitato che trasportava un altrettanto prezioso carico di cocaina.\nI quattro fanno un patto: per il momento non riveleranno a nessuno la scoperta per evitare che il sopraggiungere di altre persone possa attirare anche cacciatori d'oro che saccheggerebbero il vascello prima che loro possano ispezionarlo. Tuttavia non sanno che alla ricerca del carico di droga c'\u00e8 una banda di criminali privi di scrupoli, intenzionata a recuperare ad ogni costo la merce perduta.\nProduzione.\nIl film \u00e8 stato girato interamente alle Bahamas.\nSequel.\nNel 2009 \u00e8 stato realizzato un sequel intitolato \"Trappola in fondo al mare 2 - Il tesoro degli abissi\" (\"Into the Blue 2: The Reef\"), con protagonisti Chris Carmack e Laura Vandervoort, distribuito direttamente in DVD nei primi mesi del 2010.\nAccoglienza.\nIncassi.\nNella settimana d'apertura negli Stati Uniti d'America il film ha incassato al botteghino 7.057.854 $ per poi arrivare ad un incasso totale di 18.472.363.\nCritica.\nIl film ha ricevuto durante l'edizione dei Razzie Awards 2005 una nomination come Peggior attrice per Jessica Alba."}
{"id": "556240", "revid": "697352", "url": "https://it.wikipedia.org/wiki?curid=556240", "title": "Aerofoni risonanti", "text": ""}
{"id": "556241", "revid": "478814", "url": "https://it.wikipedia.org/wiki?curid=556241", "title": "Aerofoni liberi", "text": ""}
{"id": "556242", "revid": "834", "url": "https://it.wikipedia.org/wiki?curid=556242", "title": "Duo", "text": ""}
{"id": "556245", "revid": "767487", "url": "https://it.wikipedia.org/wiki?curid=556245", "title": "Cocker americano", "text": "Il Cocker americano \u00e8 una razza di cane selezionata negli Stati Uniti d'America a partire dal \"cugino\" Cocker Spaniel inglese. Il riconoscimento ufficiale della razza risale al 1930.\n\u00c8 apprezzato ed utilizzato soprattutto come cane da compagnia, sebbene i suoi antenati fossero ottimi cani da caccia.\nDescrizione.\nDi taglia media,\u00e8 robusta e ben proporzionata. Testa cesellata ed armoniosa, con cranio moderatamente arrotondato e stop evidente. Pelo lungo, setoso e frangiato. Tutti i colori uniti sono accettati, cos\u00ec come le combinazioni di 2 colori.\nCarattere.\nAttivo e gioioso, mai timido, sempre equilibrato, sa essere dolce e rispettoso.\nCure.\nIl ricco mantello richiede frequenti toelettature.\nMediamente serve una tolettatura ogni 4-5 settimane.\nBisogna rivolgersi ad uno specialista.\nNella cultura di massa.\nIl film Disney \"Lilli e il vagabondo\", presenta Lilli che \u00e8 un cocker americano e non un cavalier king charles"}
{"id": "556246", "revid": "7336", "url": "https://it.wikipedia.org/wiki?curid=556246", "title": "Ancie", "text": ""}
{"id": "556248", "revid": "6923", "url": "https://it.wikipedia.org/wiki?curid=556248", "title": "Gruppo Labronico", "text": "Il Gruppo Labronico \u00e8 un gruppo di pittori fondato a Livorno e attivo dal 1920, legato alle esperienze pittoriche sviluppatesi in Toscana e, in particolare, nella stessa citt\u00e0, negli anni precedenti la sua fondazione.\nStoria.\nLa storia del gruppo ebbe inizio dopo la morte di Mario Puccini, e l'organizzazione delle sue esequie da parte degli amici Llewelyn Lloyd, Benvenuto Benvenuti, Giovanni Bartolena, Oscar Ghiglia e Giovanni March. Dalle discussioni al Caff\u00e8 Bardi di Livorno, raccogliendo l'eredit\u00e0 artistica di Puccini, oltre al funerale dell'amico, nacque l'idea della costituzione del Gruppo Labronico.\nTale idea si concretizz\u00f2 presso lo studio di Gino Romiti il 15 luglio 1920 alla presenza di molti artisti livornesi, Carlo Romanelli, Cesare Tarrini, Giovanni Zannacchini, Adriano Baracchini Caputi, Beppe Guzzi, Giovanni March, Renato Natali, Goffredo Cognetti, Giovanni Zannacchini, Corrado Michelozzi, Gino Cipriani, Gastone Razzaguta, Ferruccio Rontini, Tito Cavagnaro, Renuccio Renucci e Alberto Zampieri. I componenti del gruppo, nato allo scopo di valorizzare l'arte livornese, vennero inquadrati nella corrente dei postmacchiaioli.\nAltri importanti membri del gruppo furono Ulvi Liegi, Plinio Nomellini, Cafiero Filippelli, Giovanni Lomi, Giulio Ghelarducci, Manlio Martinelli, Umberto Fioravanti, Gio Batta Lepori e Carlo Domenici. Il gruppo gi\u00e0 dai suoi primi anni organizz\u00f2 mostre a livello internazionale e nazionale, come l'Esposizione Internazionale d'Arte di San Remo e la 90\u00aa Esposizione degli Amatori e Cultori di Roma (1921).\nGino Romiti, che fu presidente del Gruppo dal 1943 al 1967, dette al sodalizio artistico un'impronta tradizionalista, nel solco degli insegnamenti del grande maestro labronico Giovanni Fattori. Gi\u00e0 nel 1951, per\u00f2, con l'ingresso di Voltolino Fontani, artista sperimentatore vicino alle avanguardie italiane ed europee, si era affiancato alla tendenza pi\u00f9 conservatrice un impulso innovatore che apr\u00ec la strada a molti pittori meno legati al post-macchiaiolismo.\nNel 1988 fu realizzato uno degli obiettivi riportati nell'atto costitutivo del Gruppo Labronico ovvero la trasposizione dei resti di Mario Puccini dal Cimitero della Misericordia e la loro tumulazione nel Famedio di Montenero.\nIl gruppo \u00e8 ancora attivo e raccoglie tra i suoi soci affermati pittori in attivit\u00e0.\nNome.\nL'appellativo Labronico, sinonimo di livornese, rimarca il legame tra il gruppo e la citt\u00e0. Molti degli artisti che ne hanno fatto parte erano originari di Livorno e comunque, la citt\u00e0 \u00e8 stata fonte di ispirazione per tutti i membri del Gruppo."}
{"id": "556253", "revid": "228587", "url": "https://it.wikipedia.org/wiki?curid=556253", "title": "Variabile cataclismica", "text": "Le variabili cataclismiche (chiamate anche stelle U Geminorum, a partire dal nome della stella prototipo) sono una classe di stelle variabili intrinseche, consistenti di una stella binaria in cui una componente \u00e8 una nana bianca, mentre l'altra \u00e8 una stella normale che cede gas alla compagna. Il nome \"cataclismica\" deriva dal fatto che la variabilit\u00e0 dipende dal comportamento turbolento del gas nel sistema stellare, con rapidi cambiamenti, esplosioni termonucleari e altri comportamenti estremi. La compagna della nana bianca \u00e8 normalmente una nana rossa, anche se in alcuni casi si tratta di un'altra nana bianca o di una stella moderatamente evoluta (subgigante). Si conoscono ad oggi diverse centinaia di variabili cataclismiche.\nRicerca.\nLe variabili cataclismiche sono relativamente facili da scoprire. Sono in genere oggetti molto blu, mentre la maggior parte delle stelle sono rosse. La variabilit\u00e0 di questi sistemi \u00e8 generalmente rapida e ampia. Altre propriet\u00e0 tipiche sono forti emissioni ultraviolette o anche di raggi X, e linee di emissione peculiari. In fase di \"nova\" esse si impongono all'attenzione anche dell'osservatore pi\u00f9 inesperto, perch\u00e9 diventano molto pi\u00f9 luminose delle stelle circostanti.\nCause della variabilit\u00e0.\nLe due stelle sono cos\u00ec vicine che la gravit\u00e0 della nana bianca distorce l'altra stella, che perde gas a favore della compagna. La materia che cade sulla nana bianca si dispone generalmente su un disco di accrescimento attorno alla stella. La materia riscaldata del disco spesso genera radiazioni energetiche (ultravioletti e raggi X). Il disco stesso \u00e8 a volte instabile e una sua piccola parte pu\u00f2 cadere di colpo sulla nana bianca, producendo una nova nana.\nDurante la fase di accrescimento, la materia continua ad accumularsi sulla superficie della nana bianca. Si tratta principalmente di idrogeno, di cui la stella donatrice \u00e8 ricca. Dopo un certo tempo la temperatura e la densit\u00e0 dello strato di idrogeno raggiungono livelli tali da innescare reazioni di fusione nucleare, producendo un'esplosione che avvolge la nana bianca. La luminosit\u00e0 del sistema aumenta improvvisamente per qualche ora o per qualche giorno, mentre la materia viene espulsa nello spazio interstellare. Tale fenomeno \u00e8 detto nova (latino per \"nuova\"), un termine coniato dagli astronomi dei secoli scorsi per designare stelle in precedenza sconosciute che si mettevano improvvisamente a brillare, ed \u00e8 stato mantenuto per coerenza storica.\nUna volta finita la fase di \"nova\", l'accrescimento pu\u00f2 ricominciare come prima, finch\u00e9 non si ristabiliscono le condizioni per un'altra esplosione. Le novae possono essere quindi \"ricorrenti\", ad intervalli di qualche decennio o secolo.\nSe la materia accresciuta non \u00e8 espulsa regolarmente, essa pu\u00f2 far aumentare la massa della nana bianca fino al limite di Chandrasekhar, oltre il quale essa non \u00e8 pi\u00f9 in grado di sostenere il proprio peso. Ci\u00f2 innesca una supernova di tipo Ia, una gigantesca esplosione in cui la nana bianca viene distrutta.\nClassificazione.\nLe variabili cataclismiche sono divise in vari sottogruppi, chiamati col nome di una brillante stella rappresentativa: SS Cygni, U Geminorum, Z Camelopardalis, SU Ursae Majoris, AM Herculis, DQ Herculis, VY Sculptoris e SW Sextantis.\nIn alcuni casi il campo magnetico della nana bianca disturba il disco di accrescimento, o addirittura ne impedisce la formazione. Tali sistemi spesso mostrano una forte e variabile polarizzazione della loro luce, e sono quindi chiamati polar intermedie (in caso di un disco disturbato) o polar (nel caso il disco non possa formarsi). Le due stelle prototipo per queste classi di variabile cataclismica sono rispettivamente DQ Herculis e AM Herculis."}
{"id": "556254", "revid": "122967846", "url": "https://it.wikipedia.org/wiki?curid=556254", "title": "Lino Lacedelli", "text": "Biografia.\nPrime attivit\u00e0.\n\u00c8 stato protagonista di numerose imprese alpinistiche, tracciando vie di arrampicata originali e di elevata difficolt\u00e0. La sua prima arrampicata si svolse alle Cinque Torri, sopra Cortina d'Ampezzo a soli 14 anni, dopo essere sfuggito alla custodia del padre.\nNel 1947 effettu\u00f2 la prima ripetizione della \"direttissima\" del Col Ros\u00e0, ed apr\u00ec nuove vie sullo spigolo sud del Sassolungo di Cibiana e sulla parete sud-ovest della Tofana di Rozes. Ben presto, entr\u00f2 a far parte del gruppo degli \"Scoiattoli di Cortina\".\nIl 18 agosto 1951, insieme a Luigi Ghedina, comp\u00ec la prima ripetizione della \"via Bonatti\" sulla parete est del Grand Capucin. Walter Bonatti contesta per\u00f2 questa ripetizione, documentandone i motivi nel suo libro \"Montagne di una vita\".\nNel 1952, sempre insieme a Luigi Ghedina e con Guido Lorenzi, apre una nuova via lungo la parete sud della Cima Scotoni, nelle Dolomiti.\nLa conquista del K2.\nNel 1953 viene convocato da Ardito Desio per la spedizione italiana al K2. Desio annoter\u00e0 di lui nella relazione ufficiale: \"celibe, 29 anni, di Cortina d'Ampezzo. Alto 1,78\u00a0m; professione idraulico, guida alpina e maestro di sci\".\nIl 31 luglio 1954, Lacedelli e la guida valtellinese Achille Compagnoni, di 11 anni pi\u00f9 vecchio, sono i primi uomini nella storia a raggiungere la vetta del K2, la seconda del mondo per altezza. L'impresa vale a Lacedelli la medaglia d'oro al valore civile e, nel cinquantenario, la nomina a cavaliere di Gran Croce, ma a causa dei congelamenti subiti alle dita delle mani gli costa l'amputazione di un pollice.\nAttivit\u00e0 successive alla spedizione del K2.\nTornato dal K2 apr\u00ec un negozio di articoli sportivi (\"K2 sport\") a Cortina d'Ampezzo.\nNonostante la menomazione subita, Lacedelli ebbe un prosieguo di carriera degno di nota: apr\u00ec numerose vie nuove e partecip\u00f2 a molte spedizioni di soccorso.\nNel 2004 partecip\u00f2 alla spedizione degli \"Scoiattoli di Cortina\" al K2, in occasione del cinquantenario della prima salita. In quell'occasione giunse fino al campo base, dove rese omaggio alla tomba del compagno Mario Puchoz.\nDal 2005 \u00e8 cittadino onorario di Montebelluna.\n\u00c8 deceduto nel 2009 a 83 anni nella sua abitazione di Cortina d'Ampezzo; la salma \u00e8 stata inumata nel cimitero comunale di Cortina.\nLa posizione di Lino Lacedelli nel \"Caso K2\".\nLa spedizione italiana al K2 si chiuse con un'aspra polemica dovuta all'arbitraria ricostruzione degli eventi contenuta nella relazione ufficiale di Ardito Desio, basata sulle dichiarazioni firmate di Compagnoni e Lacedelli. La polemica, nota come \"caso K2\", venne definitivamente chiusa dal Club Alpino Italiano solo nel 2004 a seguito delle risultanze di una apposita commissione detta \"dei tre saggi\": il CAI fece autocritica e riconobbe ufficialmente la versione dei fatti riportata da Walter Bonatti come l'unica vera e attendibile: Compagnoni e Lacedelli allestirono deliberatamente il campo IX non nel luogo previsto, costringendo Bonatti e lo hunza Mahdi ad un'infernale notte all'addiaccio, con temperature di -50\u00b0, ed impiegarono l'ausilio delle bombole d'ossigeno (le quali quindi non erano state consumate da Bonatti e Mahdi come sostenuto da Compagnoni e Lacedelli) fino in cima alla vetta.\nMentre Desio e Compagnoni rifiutarono sempre di rivedere le proprie dichiarazioni, attirandosi severe critiche, Lacedelli nel suo libro \"K2 il prezzo della conquista\" desider\u00f2 rinnegare in parte quanto contenuto nella relazione ufficiale, in particolare attribuendo a Compagnoni la decisione di spostare il campo IX, facendo risalire a pochi minuti prima di giungere in vetta l'esaurimento delle bombole d'ossigeno, e riconoscendo a Bonatti il giusto merito nel successo dell'impresa."}
{"id": "556255", "revid": "768068", "url": "https://it.wikipedia.org/wiki?curid=556255", "title": "Choulex", "text": "Choulex (toponimo francese) \u00e8 un comune svizzero di 1\u00a0149 abitanti del Canton Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Choulex sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "556259", "revid": "7336", "url": "https://it.wikipedia.org/wiki?curid=556259", "title": "Recorder", "text": ""}
{"id": "556260", "revid": "767487", "url": "https://it.wikipedia.org/wiki?curid=556260", "title": "Squarepusher", "text": "Autore di musica elettronica, specializzato nei generi Drum and bass e Acid house con importanti influenze Jazz, \u00e8 considerato uno degli esponenti massimi della \"drill'n bass\", cio\u00e8 una sorta di drum and bass fortemente influenzata da musica acid e arrangiamenti ambient noise.\nConosciuto e apprezzato per le sue evoluzioni ritmiche con il basso, attualmente incide per la Warp Records.\nStrumentazione.\nSquarepusher esegue e compone la propria musica con diversi hardware, tra cui riverberi King Tubby-style Spring, campionatori Akai, (S950 per i primi lavori, S6000 per i successivi) e un sintetizzatore Roland TB-303.\nIl suo sito ufficiale cita i seguenti strumenti: \nSono da citare i bassi Fender e Warwick tra quelli recentemente utilizzati."}
{"id": "556263", "revid": "600229", "url": "https://it.wikipedia.org/wiki?curid=556263", "title": "Doppia ancia", "text": ""}
{"id": "556264", "revid": "66387", "url": "https://it.wikipedia.org/wiki?curid=556264", "title": "Winglet", "text": ""}
{"id": "556268", "revid": "106311346", "url": "https://it.wikipedia.org/wiki?curid=556268", "title": "Aletta d'estremit\u00e0", "text": "In aerodinamica l'aletta d'estremit\u00e0, anche detta winglet, \u00e8 un dispositivo usato per migliorare l'efficienza aerodinamica di un'ala diminuendo la resistenza indotta causata dai vortici d'estremit\u00e0. L'aletta d'estremit\u00e0 \u00e8 un'estensione verticale o angolata dell'estremit\u00e0 alare.\nDescrizione.\nL'aletta d'estremit\u00e0 ha un effetto simile ad un aumento dell'allungamento alare (A = \"b\" \u00b2 / S, dove \"b\" \u00e8 l'apertura alare ed S \u00e8 la superficie alare) di un'ala, ovvero la diminuzione dell'intensit\u00e0 dei vortici di estremit\u00e0 con conseguente aumento dell'efficienza aerodinamica dell'ala. Un'ala dotata di winglet \u00e8 per\u00f2 leggermente pi\u00f9 pesante della stessa ala sprovvista di essa; ci\u00f2 accade non soltanto per il peso della winglet stessa, ma anche per via di una maggiore rigidezza strutturale necessaria proprio per la presenza della winglet (al fine di evitare fenomeni di risonanza strutturale come il flutter, la presenza della winglet richiede generalmente una riprogettazione dell'ala al fine di ottenere una maggiore rigidezza torsionale e/o flessionale). Un aumento della sola apertura alare permetterebbe una diminuzione della resistenza indotta, ma, anche in questo caso, con un conseguente aumento della resistenza di forma e della robustezza strutturale necessaria e quindi del peso. La differenza sostanziale \u00e8 che l'aletta d'estremit\u00e0 agisce realizzando un'estensione virtuale dell'allungamento alare, ma senza di fatto accrescere l'apertura alare stessa ottenendo quindi un risparmio di peso a parit\u00e0 di efficienza aerodinamica (poich\u00e9 un aumento effettivo dell'apertura alare comporterebbe una struttura non solo pi\u00f9 rigida, ma necessariamente anche pi\u00f9 robusta e quindi pi\u00f9 pesante). \u00c8 per\u00f2 da considerare che la struttura di un'ala con winglet \u00e8 generalmente pi\u00f9 complessa e pi\u00f9 costosa sia da realizzare che da progettare.\nL'angolo di inclinazione dell'asse dell'aletta rispetto all'orizzonte \u00e8 chiamato campanatura (in inglese cant), mentre l'angolo di svergolamento dell'ala alla base dell'aletta \u00e8 chiamato piede (in inglese toe). Questi parametri, come anche l'angolo di freccia e la forma generale, sono determinanti per le prestazioni dell'aletta. Infatti i vortici d'estremit\u00e0 ruotano attorno all'aletta e la forma ne influenza il moto.\nVisto che pregi e difetti sono simili, la scelta di usare le winglets o di aumentare l'apertura alare dipende da numerosi fattori. In linea di massima sono impiegate in aeromobili di linea di vecchia concezione, come ad esempio l'Airbus A340, il Boeing 747-400 o il Boeing 757-200WL mentre altri come il Boeing 777 evitano di adottarle in quanto le ali, di nuovissima concezione e altamente efficienti, non troverebbero grande giovamento dalla loro applicazione. Questo non \u00e8 vero in generale: infatti l'Airbus ha scelto di adottarle indistintamente su qualsiasi configurazione alare. Il loro impiego \u00e8 molto sviluppato nei veleggiatori, in quanto permette di limitare le loro gi\u00e0 ampie aperture alari.\nRecentemente vengono offerte alette d'estremit\u00e0 come equipaggiamento aggiuntivo per il Boeing 737, il 757 e il Raytheon Hawker 800 dalla Aviation Partners Inc., migliorando le prestazioni di questi aeroplani e le caratteristiche di efficienza aerodinamica. Nel 2006, la maggior parte degli operatori pi\u00f9 importanti di 737 e 757 hanno scelto di modificare le loro flotte con le alette d'estremit\u00e0 a causa degli elevati prezzi del combustibile. La Aviation Partners Inc. sta sviluppando oggi un sistema di alette per il 767-300ER.\nAlcuni aerei di linea si sono avvantaggiati del fatto che le alette siano visibili dalla maggior parte dei passeggeri dai finestrini dell'aeroplano. Infatti, ad esempio la Southwest Airlines o la WestJet, pubblicizzano il loro sito internet sulla parete interna delle alette dei loro 737."}
{"id": "556275", "revid": "6923", "url": "https://it.wikipedia.org/wiki?curid=556275", "title": "Malattia di Addison", "text": "La malattia di Addison (sovente chiamata anche morbo di Addison o insufficienza surrenalica cronica, ipocortisolismo, iposurrenalismo) \u00e8 la forma primitiva di insufficienza corticosurrenale cronica che deriva da una severa riduzione, a carattere permanente e irreversibile, della increzione degli ormoni elaborati dal corticosurrene.\n\u00c8 dunque una malattia cronica del sistema endocrino caratterizzata da una serie di sintomi relativamente non specifici, come dolore addominale e debolezza, ma in determinate circostanze, questi possono evolversi con attacchi acuti gravi che possono comportare una severa ipotensione e il coma.\nLa condizione deriva da problemi alla ghiandola surrenale che possono essere dovuti a un malfunzionamento del sistema immunitario, da alcune infezioni o da varie cause pi\u00f9 rare. La malattia di Addison \u00e8 conosciuta anche come insufficienza corticosurrenale primaria cronica, per distinguerla dall'insufficienza corticosurrenale primaria acuta, spesso causata dalla sindrome di Waterhouse-Friderichsen.\nLa malattia di Addison dovrebbe essere distinta anche dall'insufficienza surrenalica secondaria e terziaria, che sono causate da mancanza di ACTH (prodotto dall'ipofisi) e CRH (prodotto dall'ipotalamo), rispettivamente. Nonostante questa distinzione, le crisi addisoniane possono accadere in tutte le forme di insufficienza surrenalica.\nLa malattia di Addison, e le altre forme di iposurrenalismo, sono generalmente diagnosticate tramite esami del sangue e tecniche di imaging medicale. Il trattamento consiste nel sostituire gli ormoni assenti (grazie a idrocortisone orale e fludrocortisone). \u00c8 necessario mantenere la terapia sostitutiva steroidea in continuo, con un costante \"follow-up\" e il monitoraggio degli altri problemi di salute.\nLa condizione prende il nome da Thomas Addison, laureato presso l\"'Edinburgh Medical College\", che per primo ne descrisse la condizione nel 1849. L'aggettivo \"addisoniana\" \u00e8 usato per descrivere le caratteristiche della condizione, cos\u00ec come i pazienti affetti dalla malattia.\nStoria.\nLa malattia di Addison prende il nome da Thomas Addison, il medico britannico che per primo descrisse la patologia nella pubblicazione edita nel 1855 \" On the Constitutional and Local Effects of Disease of the Suprarenal Capsules \". Originariamente la descrisse come \"melasma suprarenale\", ma in seguito la comunit\u00e0 scientifica le attribu\u00ec l'eponimo \"malattia di Addison\" in onore della scoperta da parte di Addison.\nTutti i sei pazienti iniziali di Addison presentavano tubercolosi delle ghiandole surrenali, mentre i sei relativi al 1855 mostravano sintomi di tubercolosi surrenalica; il termine \"malattia di Addison\" non implica un processo patologico sottostante.\nLa condizione era inizialmente considerata una forma di anemia associata alle ghiandole surrenali. Poich\u00e9 all'epoca si sapeva poco delle ghiandole surrenali (allora chiamate \"Capsule sopra-renali\"), la monografia di Addison che descriveva la patologia fu un'intuizione isolata. Man mano che la funzione surrenale divenne maggiormente nota, lo studio di Addison divenne noto come un importante contributo scientifico e un classico esempio di attenta osservazione medica.\nEpidemiologia.\nL'incidenza della malattia di Addison nella popolazione umana \u00e8 stimata in circa 1 caso su persone. Alcuni ricercatori, tuttavia, hanno proposto valori pi\u00f9 elevati che vanno dai 40 ai 144 casi per milione di abitanti (rispettivamente, 1 su e 1 su abitanti). La patologia pu\u00f2 colpire individui di qualsiasi et\u00e0, sesso o etnia, ma in genere si presenta in adulti di et\u00e0 compresa tra 30 e 50 anni. Gli studi epidemiologici non hanno mostrato predisposizioni significative basate sull'etnia.\nEziologia.\nLe cause della malattia di Addison possono essere classificate in base al meccanismo che comporta un'insufficiente produzione di cortisolo da parte delle ghiandole surrenali. Pu\u00f2 trattarsi di disgenesi surrenalica (la ghiandola non si \u00e8 formata adeguatamente durante lo sviluppo), steroidogenesi compromessa (la ghiandola \u00e8 presente ma \u00e8 biochimicamente incapace di produrre cortisolo) o successiva a processi patologici che portano a una distruzione quasi completa della corteccia surrenalica.\nInfine, la condizione pu\u00f2 svilupparsi a seguito di un intervento di surrenectomia bilaterale in pazienti con forme particolarmente gravi di malattia di Cushing.\nDistruzione del surrene.\nCirca il 70% dei casi di malattia di Addison \u00e8 dovuto ad aggressione auto-immunitaria della ghiandola (atrofia surrenalica autoimmune o atrofia idiopatica della corteccia surrenale). Questa forma di malattia di Addison \u00e8 caratterizzata da un infiltrato linfomonocitario (adrenalite) della corteccia surrenale. In circolo sono presenti ACA (\"Anti-Cortex Antibodies,\" anticorpi anti-corteccia) diretti verso la 21 idrossilasi, enzima chiave della steroidogenesi. Questi anticorpi sono molto specifici e occasionalmente si possono trovare anche in pazienti affetti da malattia di Basedow o tiroidite di Hashimoto e la loro presenza indica il rischio di sviluppo di insufficienza surrenalica. La rilevazione di questi anticorpi pu\u00f2 precedere di anni l'insorgenza di un'insufficienza surrenalica manifesta. Il primo bersaglio sembra essere la zona glomerulare produttrice di aldosterone; infatti si osserva all'inizio un'elevazione dell'attivit\u00e0 reninica del siero. Gli anticorpi, in seguito alla distruzione del surrene e quindi all'instaurarsi della sintomatologia clinica, scompaiono.\nNel mondo industrializzato, l'adrenalite autoimmune \u00e8 la causa pi\u00f9 comune della malattia di Addison. La distruzione autoimmune della corteccia surrenale \u00e8 dovuta a una reazione immunitaria scatenata contro l'enzima steroide 21-monoossigenasi (un fenomeno descritto per la prima volta nel 1992). Questo enzima pu\u00f2 essere isolato nel contesto della sindrome poliendocrina autoimmune (di tipo 1 o 2) in cui potrebbero essere coinvolti anche ulteriori organi deputati alla produzione di ormoni, come la tiroide e il pancreas.\nLa distruzione della ghiandola surrenalica \u00e8 anche una caratteristica dell'adrenoleucodistrofia, della presenza di metastasi (diffusione di cellule tumorali provenienti altre parti del corpo, in particolare dal polmone) nelle ghiandole surrenali, del verificarsi di emorragie (ad esempio nella sindrome di Waterhouse-Friderichsen, infarti surrenali, o sindrome da anticorpi antifosfolipidi), nel caso di particolari infezioni (come tubercolosi, istoplasmosi, coccidiomicosi, AIDS) o con la deposizione di proteine anomale nei casi di amiloidosi.\nDisgenesi surrenalica.\nTutte le cause in questa categoria sono di origine genetiche e generalmente si riscontrano molto raramente. Tra queste vi possono essere le mutazioni del fattore di trascrizione \"SF1\", l'ipoplasia surrenalica congenita (dovuta a mutazioni del gene DAX-1) e mutazioni al gene del recettore ACTH (o geni correlati, come nella sindrome della tripa A). Le mutazioni del gene DAX-1 possono raggrupparsi in una sindrome con deficit di glicerolo-chinasi che si associa a una serie di ulteriori altri sintomi, i quali compaiono quando tale gene viene eliminato insieme ad altri.\nFra le cause minori ricordiamo anche l'ipoplasia congenita dei surreni, malattia a carattere ereditario caratterizzata dalla mancata reattivit\u00e0 delle cellule surrenali all'ACTH e malattia di Addison di origine iatrogena, da surrenectomia bilaterale, in pazienti con forme particolarmente gravi di malattia di Cushing.\nSteroidogenesi compromessa.\nPer la sintesi del cortisolo la ghiandola surrenale ha bisogno di colesterolo, convertito poi biochimicamente in ormoni steroidei. Tra le patologie che comportano l'interruzione dell'approvvigionamento del colesterolo vi sono la sindrome di Smith-Lemli-Opitz e l'abetalipoproteinemia.\nTra i problemi di sintesi, l'iperplasia surrenalica congenita \u00e8 la pi\u00f9 comune (in varie forme: 21-idrossilasi, 17\u03b1-idrossilasi, 11\u03b2-idrossilasi e 3\u03b2-idrossisteride deidrogenasi), CAH lipoide a causa della carenza di mutazioni StAR e DNA mitocondriale. In rari casi la malattia di Addison pu\u00f2 essere iatrogena, infatti alcuni farmaci interferiscono con gli enzimi di sintesi steroidea (ad esempio ketoconazolo), mentre altri accelerano la normale degradazione degli ormoni da parte del fegato (ad es. rifampicina, fenitoina).\nFisiopatologia.\nLa carenza di aldosterone e cortisolo \u00e8 responsabile delle manifestazioni pi\u00f9 gravi della malattia di Addison, mentre la carenza di androgeni surrenalici \u00e8 solo responsabile della riduzione dell'apparato pilifero nella donna, specie a livello ascellare.\nLa carenza di aldosterone determina una ridotta capacit\u00e0 di trattenere sodio (quindi anche di acqua) e di eliminare potassio a livello dei tubuli renali, perci\u00f2 nella malattia di Addison si assiste all'aumento dell'escrezione di sodio e alla diminuzione dell'escrezione di potassio nelle urine che sono diluite: ne risultano basse concentrazioni ematiche di sodio e di cloro e un'alta concentrazione sierica di potassio.\nL'incapacit\u00e0 di concentrare le urine, associata alle modificazioni dell'equilibrio elettrolitico, determina una grave disidratazione, ipertonicit\u00e0 plasmatica, acidosi, ipovolemia, perdita di peso, ipotensione, diminuzione della gettata cardiaca, astenia intensa e facile insorgenza di episodi lipotimici da ipotensione ortostatica, inoltre l'iperkaliemia indotta da carenza di aldosterone pu\u00f2 essere responsabile di disturbi del ritmo (asistolia, blocchi A-V, ecc.).\nL'acido glicirretico possiede una molecola di struttura simile a quella dell'aldosterone (affinit\u00e0 bassa, ma definita, dunque che richiede alti dosaggi per avere un'attivit\u00e0 biologica), un meccanismo d'azione e sintomatologia simili (tanto che l'ipokaliemia da liquirizia era una delle cause pi\u00f9 frequenti di ipertensione nei Paesi dove la sua disponibilit\u00e0 non era limitata), un \"agonismo\" diretto acido glicirretico-aldosterone che permetteva a pazienti affetti dalla malattia di Addison di sopravvivere solo assumendo \"dosi elevate\" di radici di liquirizia: la carenza di aldosterone faceva aumentare il potassio e perdere acqua e sodio, mentre la liquirizia operava in modo contrario.\nIl deficit di cortisolo contribuisce all'ipotensione e provoca disturbi metabolici come ridotta gliconeogenesi, diminuzione di glicogeno epatico, diminuita mobilizzazione e utilizzazione dei grassi, ipoglicemia che insieme all'iponatriemia sono responsabili dell'intensa astenia e della perdita di peso che caratterizza i pazienti addisoniani.\nLe alterazioni metaboliche vengono ritenute responsabili anche dei disturbi psichici che sono rilevabili clinicamente in circa 70% di questi pazienti e che consistono principalmente in apatia, ridotto interesse verso l'ambiente, depressione.\nIl cortisolo esercita normalmente un'azione stimolante l'eritropoiesi e influenza il traffico dei leucociti tra il compartimento intravascolare e i tessuti, inducendo aumento dei granulociti e diminuzione dei linfociti e degli eosinofili, la sua carenza determina modificazioni in senso opposto degli elementi ematici con anemia, neutropenia, linfocitosi ed eosinofilia.\nLa riduzione dei livelli ematici di cortisolo comporta ipersecrezione di ACTH ipofisario e dei peptidi correlati come beta-lipotropina, alfa e beta-MSH, i quali hanno attivit\u00e0 melanocito-stimolante e producono iperpigmentazione della cute e della mucosa caratteristica della malattia di Addison.\nLa conseguenza pi\u00f9 grave della mancanza di cortisolo \u00e8 comunque rappresentata dall'incapacit\u00e0 dei pazienti addisoniani di rispondere adeguatamente a ogni tipo di stress fisiologico e patologico, questi soggetti risultano estremamente fragili di fronte a eventi morbosi, traumi, interventi chirurgici che sono agevolmente superati da soggetti normali.\nQuadro clinico.\nNella forma conclamata la malattia si esprime sintomatologicamente con una triade caratteristica: astenia, melanodermia, ipotensione.\nLa progressione della malattia \u00e8 lenta e graduale in rapporto alla progressione delle lesioni distruttive della ghiandola. Quando la perdita di tessuto surrenalico supera il 90% si ha un quadro completo di insufficienza surrenalica cronica.\nI principali sintomi e segni sono:\nCrisi surrenalica.\nCon \"crisi surrenalica\" o \"crisi addisoniana\" si intende una serie di sintomi che indicano una grave insufficienza surrenalica. Questa pu\u00f2 verificarsi a seguito di una malattia di Addison non diagnosticata in precedenza, di un processo patologico che colpisce improvvisamente la funzione surrenalica (ad esempio, un'emorragia surrenalica) o di un problema intercorrente (ad esempio un'infezione o un trauma) in qualcuno noto per avere la malattia di Addison. Si tratta di un'emergenza medica e di una situazione potenzialmente pericolosa per la vita che richiede un trattamento di emergenza immediato.\nI sintomi caratteristici sono: dolore improvviso e penetrante alle gambe, alla parte bassa della schiena o all'addome, vomito e diarrea intensi con conseguente disidratazione. bassa pressione sanguigna, sincope (perdita di coscienza e capacit\u00e0 di stare in piedi), ipoglicemia (ridotto livello di glucosio nel sangue), psicosi, confusione mentale, letargia grave, iponatriemia (basso livello di sodio nel sangue), iperkaliemia (elevato livello di potassio nel sangue), ipercalcemia (elevato livello di calcio nel sangue), convulsioni, febbre.\nEsami di laboratorio.\nAlcuni sono molto aspecifici, come anemia normocitica con linfocitosi ed eosinofilia, pi\u00f9 significative sono alcune alterazioni ematochimiche come:\nN.B.: quando insufficienza corticosurrenalica \u00e8 provocata da un'inadeguata produzione di ACTH ipofisaria, i livelli degli elettroliti sono nella norma, e manca la melanodermia (cosiddetto \"Addison bianco\").\nDiagnosi.\nLa diagnosi viene sospettata sulla base dei sintomi e dei segni e confermata dai test di laboratorio. L'insufficienza corticosurrenalica pu\u00f2 essere diagnosticata dimostrando l'incapacit\u00e0 ad aumentare i livelli plasmatici di cortisolo o l'escrezione urinaria di cortisolo libero dopo la somministrazione di ACTH.\nTest di valutazione per l'insufficienza corticosurrenalica: il test si esegue iniettando 250 microgrammi di ACTH sintetico (Cortrosyn) EV. Prima dell'iniezione il cortisolo plasmatico normale \u00e8 compreso fra 5 e 25 microgrammi/dL (fra 138 e 690 nmol/L) e raddoppia fra i 30 e i 90 minuti, con un minimo di 20 microgrammi/dL (552 nmol/L). I pazienti con malattia di Addison hanno valori bassi o normali che non subiscono incrementi.\nDistinzione tra insufficienza corticosurrenalica primitiva e secondaria: la maggior parte dei casi di ipocorticosurrenalismo secondario \u00e8 provocata dalla distruzione dell'ipofisi. La TC o la RMN della sella possono quindi essere utili per escludere la presenza di tumori o atrofia. Nei pazienti con una patologia primitiva del surrene, il livello plasmatico di ACTH \u00e8 elevato (&gt; 50 pg/mL). I pazienti con insufficienza ipofisaria o con deficit isolato di ACTH hanno un basso livello dell'ormone. Se si sospetta un'insufficienza surrenalica secondaria, questa potr\u00e0 essere confermata da test al metirapone. Il metirapone \u00e8 un farmaco in grado di bloccare l'enzima 11-b-idrossilasi, quindi, deprime la conversione dell'11-desossicortisolo in cortisolo, i cui livelli plasmatici si riducono con conseguente incremento della secrezione di ACTH.\nQuest'ultimo stimola la steroidogenesi surrenalica, il che causa un accumulo di 11-b-idrossicortisolo, lo steroide che immediatamente precede la tappa enzimatacamente bloccata. Poich\u00e9 l'11-desossicortisolo viene metabolizzato ed escreto in forma di 17-OHCS, l'eliminazione urinaria di questi steroidi risulter\u00e0 notevolmente potenziata dalla somministrazione di metirapone. Il metodo migliore e pi\u00f9 semplice \u00e8 quello di somministrare a mezzanotte 30\u00a0mg/kg di metirapone PO insieme con una piccola quantit\u00e0 di cibo per evitare l'irritazione gastrica. Il cortisolo plasmatico alle 8 del mattino seguente deve essere &lt; 10 microgrammi /dl (&lt; 276 nmol/L) e l'11-deossicortisolo plasmatico deve essere tra 7 e 22 microgrammi/dL (tra 0,2 e 0,6\u00a0mmol/L). Nei pazienti che non rispondono al metirapone, deve essere eseguito un test all'ACTH. I pazienti con insufficienza corticosurrenalica primitiva hanno bassi livelli di entrambi gli steroidi e non rispondono all'ACTH; quelli con ipopituitarismo rispondono all'ACTH, ma non al metirapone.\nIposurrenalismo acuto o crisi surrenalica acuta \u00e8 una condizione di emergenza medica caratterizzata dalla brusca insorgenza di shock rapidamente ingravescente, questa pu\u00f2 insorgere in seguito a errori dietetici (alimenti ricchi di potassio, diete povere di sale) o pi\u00f9 spesso a causa dell'interruzione o del ritardo di inizio della terapia corticosteroidea sostitutiva o infine nel corso di un evento stressante, come un'infezione, un trauma, un intervento chirurgico che colpisca un individuo affetto da una insufficienza corticosurrenalica misconosciuta e fino a quel momento in equilibrio labile o in un paziente in terapia sostitutiva, in cui non si sia provveduto a un opportuno aumento della posologia di corticosteroidi imposta dal sopraggiungere dello stress.\nLe forme pi\u00f9 gravi di insufficienza corticosurrenalica acuta conseguono alla brusca, completa e irreversibile distruzione della ghiandola causata da emorragie massicce a livello surrenale in corso di sepsi, di leucemie acute, di terapia anticoagulante massiva, di trombosi della vena centrale. La sepsi meningococcica (sindrome di Waterhouse-Friderichsen) \u00e8 nel bambino la causa pi\u00f9 frequentemente responsabile di insufficienza surrenalica acuta. Il quadro clinico insorge acutamente, spesso in forma esplosiva, ed \u00e8 caratterizzato da: profonda astenia, dolori addominali violenti a sede epigastrica, accompagnati frequentemente da vomito e diarrea profusa (al punto da fare sospettare una erronea diagnosi di gastroenterite acuta o suggerire l'ipotesi di un addome acuto), collasso vascolare periferico e, infine, insufficienza renale acuta con iperazotemia. La temperatura corporea pu\u00f2 essere al di sotto della norma bench\u00e9, spesso, si osservi grave ipertermia dovuta alle infezioni. Nella sindrome di Waterhouse-Friderichsen, l'infezione si accompagna a manifestazioni emorragiche diffuse che, oltre al surrene, interessano la cute (\"purpura fulminans\"), l'encefalo, i visceri.\nAlcuni elementi vengono comunemente indicati come distintivi dello shock iposurrenalico: spiccata disidratazione, tendenza all'ipoglicemia, iperkaliemia e iposodiemia, estrema riduzione del tasso del cortisolo ematico. Nella pratica questi dati hanno limitato valore diagnostico in quanto l'evoluzione dell'iposurrenalismo acuto \u00e8 cos\u00ec rapida e tumultuosa da non consentire lo svolgimento delle principali tappe dell'iter diagnostico. La diagnosi \u00e8 pertanto fondamentalmente clinica. La possibilit\u00e0 di un'insufficienza surrenalica acuta deve essere presa in considerazione in ogni paziente in collasso, e se qualche elemento anamnestico e obiettivo anche vago avvalora il nostro sospetto (pregressa terapia steroidea, insorgenza nel decorso di una sepsi o dopo gravi traumi addominali o lombari) \u00e8 bene incominciare immediatamente la terapia, somministrando dosi massicce di corticosteroidi e reintegrando la perdita di sodio con infusioni di NaCl isotoniche.\nPrognosi.\nGeneralmente, la prognosi della malattia di Addison \u00e8 buona, se tale condizione viene correttamente trattata. La maggior parte dei pazienti pu\u00f2 aspettarsi di vivere una vita relativamente normale. Chi soffre della malattia dovrebbe prestare attenzione al presentarsi di sintomi di una \"crisi di Addison\" quando si trova in un momento di stress, come durante un esercizio fisico, in cui necessiterebbe di un trattamento di emergenza con iniezioni endovenose per gestire la situazione.\nGli individui con la malattia di Addison presentano un tasso di mortalit\u00e0 pi\u00f9 che raddoppiato. Inoltre, coloro che hanno anche il diabete mellito presentano un aumento della mortalit\u00e0 di quasi 4 volte rispetto alle persone con solo diabete.\nNegli altri animali.\nSi riscontrano casi della malattia anche nei cani: \u00e8 una forma estremamente rara che colpisce 1 cane su 10 milioni."}
{"id": "556277", "revid": "1123126", "url": "https://it.wikipedia.org/wiki?curid=556277", "title": "Patarini", "text": "La Pataria, o movimento dei patarini (detti anche \"p\u00e0tari\"), fu un movimento sorto in seno alla Chiesa milanese medievale.\nLe origini del movimento sono da ricondurre ad alcuni esponenti del clero particolarmente vicini alla sensibilit\u00e0 della Chiesa romana nell'XI secolo, che seppero coinvolgere diversi settori della popolazione nella lotta contro la simonia, il matrimonio dei preti (da quel momento in poi definito eresia nicolaita) e, in generale, contro le presunte ricchezze e corruzioni morali delle alte cariche ecclesiastiche, in particolare degli arcivescovi di Milano. Dopo che - alla fine dell'XI secolo e con l'inizio delle Crociate - lo scisma o le tensioni tra Roma e Milano si ricomposero, la Pataria perse vigore e unit\u00e0, e ci\u00f2 che ne rimase fin\u00ec per diventare un movimento ereticale critico nei confronti della gerarchia ecclesiastica in generale.\nEtimologia.\nIl significato e l'etimologia della parola sono ancora oscuri:\nStoria del movimento.\nArialdo da Cucciago e l'inizio della Pataria.\nI contrasti fra basso clero, popolo e alto clero a Milano iniziarono nel 1045, quando fu eletto arcivescovo Guido da Velate (1045\u20131071), che succedette ad Ariberto da Intimiano, signore assoluto della citt\u00e0 e dei territori che gli erano soggetti, che lott\u00f2 tutta la vita sia per rimanere indipendente dall'impero, sia per tenere sottomessi i suoi feudatari minori e poter conservare intatti tutti i suoi privilegi.\nLa successione di Ariberto fu contrastata perch\u00e9 la cittadinanza non nobile iniziava a prendere coscienza di s\u00e9, e anche la nobilt\u00e0 minore cominciava a crescere d'importanza. Al contempo, si sentiva l'esigenza di una spinta moralizzatrice all'interno del clero e di una maggiore uguaglianza tra i ceti sociali.\nAlcuni mesi dopo la morte dell'arcivescovo Ariberto, nel luglio 1045 si giunse all'elezione del suo successore. Il cronista Landolfo Seniore precisa che si radun\u00f2 una \"civium magna collectio\" (\"una grande assemblea di cittadini\": per \"cives\" si intendono qui tutti gli abitanti della citt\u00e0, sia chierici sia laici), che elessero quattro giovani candidati alla sede episcopale (Arialdo, Landolfo, Anselmo e Attone), i cui nomi vennero inviati all'imperatore Enrico III il Nero. Facendo ci\u00f2, \u00e8 probabile che i Milanesi volessero dare all'imperatore l'impressione che fosse lui a compiere la scelta: una mossa astuta per cercare di limitare la sua libert\u00e0 d'azione.\nL'imperatore, tuttavia, voleva evitare di scegliere come nuovo arcivescovo un esponente del \"clero ordinario\" (o \"clero cardinale\", quello in servizio presso le due cattedrali di Milano), mentre tutti e quattro i nomi scelti dalla \"civium collectio\" ne facevano parte. Il \"clero ordinario\" era formato soprattutto da esponenti delle famiglie dei \"milites maiores\" (i nobili di rango pi\u00f9 elevato), mentre Enrico III aveva ben presente che nella citt\u00e0 di Milano era in atto una serie di scontri incrociati tra \"milites maiores\", \"milites minores\" (i valvassori), e resto della cittadinanza.\nCos\u00ec Enrico III non fece ricadere la sua scelta su nessuno dei candidati proposti, ma volle fare una scelta autonoma. Il cronista Arnolfo di Milano annota che l'imperatore non scelse un membro \u00ab\"nobilis ac sapiens\"\u00bb del clero ordinario, ma prefer\u00ec Guido da Velate, \u00ab\"idiotam et a rure venientem\"\u00bb; ciononostante, i milanesi accettarono il nuovo arcivescovo, per paura del re, per l'odio di una parte della popolazione contro l'altra (i \"cives\" contro i \"milites\"), e per avidit\u00e0 (sembrava che Guido sarebbe stato prodigo di benefici a vantaggio del clero milanese). Il movimento patarino si svilupp\u00f2 proprio in questo contesto, come reazione alla simonia dilagante.\nCapi storici del movimento furono, a vario titolo, i quattro candidati a vescovo, i quali incitarono, con successo, la popolazione a rifiutare i sacramenti dai sacerdoti corrotti e nicolaiti. Alcuni arrivarono a profanare i sacramenti, in ribellione ai preti simoniaci, i cui atti di consacrazione eucaristica non erano da essi considerati validi. Per contrastare il movimento, l'imperatore invi\u00f2 come suo legato Anselmo da Baggio, che scomunic\u00f2 sia Arialdo sia Landolfo.\nComunque, dopo la fine del regno di papa Benedetto IX, anche il papato al suo interno sentiva il bisogno di riforme, e gi\u00e0 con Leone IX erano stati condannati il concubinato e la simonia dei preti.\nForte di questi presupposti, Landolfo Cotta cerc\u00f2 di andare a Roma per esporre i problemi milanesi a papa Stefano IX, ma i sicari dell'arcivescovo lo intercettarono nei pressi di Piacenza e quasi lo uccisero. Si salv\u00f2, ma mor\u00ec nel 1061 per le conseguenze di un altro attentato.\nAnche Arialdo tent\u00f2 la stessa strada, ma solo nel 1060 il pontefice successivo, Niccol\u00f2 II, mand\u00f2 a Milano una delegazione che, sotto il controllo di Pier Damiani e di Anselmo da Baggio, riport\u00f2 la calma in citt\u00e0.\nDopo la morte di Landolfo Cotta.\nDopo la morte di Landolfo Cotta, Arialdo da Carimate nomin\u00f2 capo militare dei patarini Erlembaldo Cotta, fratello di Landolfo. Nello stesso anno venne proclamato papa Anselmo da Baggio, che prese il nome di Alessandro II. Tutto fil\u00f2 liscio fino al 1066, quando il papa consegn\u00f2 ad Erlembaldo il gonfalone della Chiesa e due bolle di richiamo al clero milanese e di scomunica per Guido da Velate. Guido si ribell\u00f2, e nei durissimi scontri del 4 giugno furono feriti Erlembaldo, Arialdo e Guido, che lanci\u00f2 l'interdetto su Milano finch\u00e9 Arialdo non ne fosse uscito.\nArialdo, per evitare inutili sofferenze alla citt\u00e0 ne usc\u00ec, ma era una trappola. Fu catturato dagli uomini di Guido e portato nel castello di Arona per essere interrogato. Qui fu torturato a morte e, il 26 giugno, gettato nelle acque del Lago Maggiore. Secondo la leggenda il suo corpo fu ritrovato intatto l'anno successivo e papa Alessandro II lo proclam\u00f2 santo.\nLa lotta fra i patarini e Guido da Velate prosegu\u00ec fino al 1071, anno della morte di Guido, ma i suoi sostenitori fecero eleggere Goffredo da Castiglione. Erlembaldo, allora, propose Attone, che fu immediatamente riconosciuto dal nuovo papa, Gregorio VII, che nel 1075 scomunic\u00f2 Goffredo. Erlembaldo trov\u00f2 la morte nei tumulti che seguirono a questa nomina. Papa Gregorio vedeva nel movimento patarino un alleato durante il difficile processo della riforma della Chiesa, grazie alla notevole persuasione che sapeva esercitare sulla gente e un'accettabile convergenza di obiettivi. Tuttavia i programmi di riformatori e patarini divergevano: i primi desideravano escludere i laici (cio\u00e8 le ingerenze di nobili e imperatori) dalla vita della Chiesa, i secondi fantasticavano una Chiesa depurata da qualsiasi aspetto materiale e mondano, composta da poveri ed uguali.\nLa morte di Erlembaldo e, dieci anni dopo, quella di Gregorio VII, furono un colpo decisivo per il movimento, che perse tutti i suoi sostenitori pi\u00f9 importanti.\nIl cambio di strategia del papa e la disgregazione della Pataria.\nNel 1089, papa Urbano II sentenzi\u00f2 che i sacramenti impartiti da preti simoniaci e corrotti erano ugualmente validi. Questa decisione smontava completamente le tesi patarine.\nIl disorientamento dei patarini si acu\u00ec con Callisto II, quando ci si rese ormai conto che la Chiesa dei poveri non sarebbe mai sorta, anzi il papa aveva cominciato a reintegrare i vecchi membri della gerarchia ecclesiastica che i patarini avevano combattuto. A questo punto si cre\u00f2 uno sfaldamento tra i sostenitori della Pataria: alcuni accettarono il compromesso rientrando nelle file della Chiesa \"riformata\"; altri partirono per il pellegrinaggio, si diedero a vita eremitica o si unirono alla prima crociata; altri ancora, convinti che l'accordo tra Chiesa e Impero fosse il sintomo del fatto che la gerarchia ecclesiastica era per sua natura corrotta dai beni mondani, abbracciarono tesi ereticali, avvicinandosi al catarismo e venendo per questo apertamente perseguitati dal 1185 da papa Lucio III.\nBibliografia.\nFonti.\n\"La Pataria. Lotte religiose e sociali nella Milano dell'XI secolo\", a cura di P. Golinelli, Milano, Europ\u00eca-Jaca Book, 1984 e 1998."}
{"id": "556282", "revid": "76963", "url": "https://it.wikipedia.org/wiki?curid=556282", "title": "Tetsu Inoue", "text": "Biografia.\nDopo aver suonato in alcuni gruppi di cover pop e rock durante gli studi al liceo, inizi\u00f2 a comporre musica elettronica, ispirandosi a musicisti quali Pink Floyd, Isao Tomita e Yellow Magic Orchestra, adoperando sintetizzatori e sequencer monofonici. Dopo aver vissuto a New York e San Francisco, dove registr\u00f2 numerosi campionamenti, si trasfer\u00ec in Germania dove conobbe Uwe Schmidt e Pete Namlook. Si ritrasfer\u00ec successivamente a New York collaborando a numerosi progetti assieme a Namlook. Dopo aver composto alcuni album con i due musicisti tedeschi, Inoue pubblic\u00f2 nel 1994 il suo debutto da solista \"Ambiant Otaku\", ritenuto da alcuni un classico dell'ambient techno. Collaborer\u00e0 successivamente con numerosi musicisti quali Pete Namlook, Bill Laswell, Andrew Deutsch, Jonah Sharp, e Taylor Deupree.\nDopo l'uscita del suo ultimo album Inland nel 2007, Inoue si ritira senza alcun preavviso. Ancora oggi, fino al 2020, non \u00e8 stato rintracciato n\u00e9 dai fan, n\u00e9 da iconoscenti, e vi sono varie teorie sulla sua sparizione. Namlook ne ipotizz\u00f2 la morte dovuta allo tsunami che colp\u00ec il Giappone nel 2011, seguendo una fonte considerata affidabile secondo il quale Inoue sarebbe ritornato nella regione di T\u014dhoku per motivi di famiglia qualche anno prima del terremoto. Un post informale sulla sua sparizione viene scritto nel 2012, sul blog del suo webmaster Phonaut."}
{"id": "556296", "revid": "121840457", "url": "https://it.wikipedia.org/wiki?curid=556296", "title": "Instabilit\u00e0 a carico di punta", "text": "In ingegneria l'instabilit\u00e0 dovuta ad un carico assiale di punta agente su un'asta \u00e8 un improvviso collasso di un membro strutturale soggetto ad intensi sforzi di compressione, sebbene l'effettivo sforzo di compressione generante il collasso sia minore dello sforzo massimo che il materiale componente il membro \u00e8 capace di sopportare. Questo tipo di collasso \u00e8 anche chiamato \"collasso dovuto ad instabilit\u00e0 elastica\".\nIl carico di punta assiale \u00e8 una sollecitazione di compressione applicata alla testa di un'asta. Dato che nella realt\u00e0 fisica \u00e8 impossibile che tale compressione solleciti l'asta con uno sforzo normale puro, la sollecitazione non avr\u00e0 esattamente l'asse coincidente con l'asse baricentrico della sezione, ma si trover\u00e0 ad una certa distanza da esso, creando cos\u00ec un momento flettente.\nUna struttura snella, ricevendo sollecitazioni di questo tipo, tende ad incurvarsi fino al punto di rottura ed a collassare. Perci\u00f2 il fenomeno dell'instabilit\u00e0 a carico di punta, detta anche instabilit\u00e0 euleriana, instabilit\u00e0 a carico euleriano o, in inglese, buckling, \u00e8 da evitare con grande accortezza, poich\u00e9 disastroso.\nPer evitare questo fenomeno, occorre prevedere correttamente i carichi di progetto e le azioni sollecitanti, modificandone eventualmente i parametri. Ad esempio:\nLe ultime due misure hanno lo scopo di ridurre la lunghezza di libera inflessione della trave.\nUn esempio di elemento soggetto ad instabilit\u00e0 a carico di punta pu\u00f2 essere un pilastro oppure una trave incastrati ad un estremo e liberi nell'altro, caratterizzati da notevole snellezza (rapporto lunghezza su diametro). Analogamente, gli alberi semi-maturi o maturi aventi un modesto valore del parametro \"h/d\" (\"Rapporto di snellezza\" o \"Indice di rastremazione\") sono soggetti a tale tipo di collasso.\nQuesto tipo di sollecitazione riguarda anche le bielle dei motori veloci: quando, infatti, il pistone passa dal punto morto superiore al punto morto inferiore, e viceversa, la biella viene compressa.\nVincolamento.\nLa dimostrazione matematica di quanto segue \u00e8 dovuta ad Eulero, ed \u00e8 riportata pi\u00f9 avanti.\nIl profilo di inflessione dipende fortemente dalla tipologia dei vincoli. Si definisce infatti innanzitutto un coefficiente di vincolamento, indicato con \u03bc in figura. Corrisponde al rapporto tra lunghezza di libera inflessione della trave e la sua lunghezza fisica (indicata con \"l\" in figura).\nI valori del coefficiente per alcuni casi di vincolamento sono:\nDa questo coefficiente si calcola la lunghezza di libera inflessione una volta nota la misura della trave, con un semplice prodotto:\nformula_1\nSnellezza.\nViene indicato con rapporto di snellezza o semplicemente snellezza (\u00e8 un numero puro):\ndove:\ndove:\nSi calcola quindi il massimo valore di snellezza, come rapporto tra la lunghezza inflessa calcolata col coefficiente di inflessione e la misura della trave, e il valore del raggio di inerzia della trave (quello minimo se abbiamo una trave a sezione variabile). In alternativa, la formula equivalente \u00e8:\nLimiti normativi.\nPer le travi in acciaio la norma italiana consiglia di non superare il valore di 200 per le membrature principali e 250 per quelle secondarie. \nIn presenza di azioni dinamiche rilevanti, i suddetti valori devono essere limitati rispettivamente a 150 e 200.\nNelle strutture in calcestruzzo armato, vengono considerati snelli i pilastri a sezione costante per i quali la snellezza massima sia maggiore di 35.\nLa mancanza di una ferma prescrizione, prima presente, \u00e8 dovuta al fatto che tali valori rappresentano pi\u00f9 un limite di validit\u00e0 dei criteri di verifica prescritti. Al fine di dimostrare tale asserzione basta confrontare la snellezza di due profili cavi la cui sezione differisce soltanto per lo spessore. Il profilo con spessore maggiore avr\u00e0 un rapporto di snellezza pi\u00f9 elevato nonostante sia sicuramente pi\u00f9 resistente.\nMetodo di Eulero.\nIl metodo di Eulero \u00e8 un metodo ideato dallo stesso nel 1755, che prevede la risoluzione di un sistema di equazioni differenziali per la trave elastica.\nLa soluzione di queste equazioni fornisce la seguente espressione della tensione critica euleriana di pressoflessione:\n formula_5\ndove:\nQuindi in sostanza la tensione normale di instabilit\u00e0 euleriana dipende solo da forma (forma della sezione e snellezza) e materiale della trave.\nIn fase di verifica, per determinare il coefficiente di sicurezza a carico di punta questo valore va semplicemente rapportato allo sforzo normale equivalente di pressoflessione:\nNella pratica ingegneristica tuttavia sopravvive ancora l'uso equivalente di rapportare le forze corrispondenti, nonostante l'espressione del carico critico euleriano come forza contenga pi\u00f9 termini e quindi sia pi\u00f9 complicata da ricordare, e dipende anche dalla grandezza della trave e non solo dalla sua forma. in altri termini travi simili e dello stesso materiale hanno la stessa tensione critica (stessi megapascal) ma diverso carico critico (diversi kilonewton).\nL'espressione del carico critico euleriano in termini di forza normale \u00e8:\ndove i termini aggiuntivi sono:\nquindi il coefficiente di sicurezza a carico euleriano vale:\ne la forza normale massima ammissibile si calcola come:\nFormula di Rankine.\nLa formula di Rankine \u00e8 tra i metodi pi\u00f9 utilizzati per il dimensionamento a carico di punta, per la sua semplicit\u00e0.\nDefinito un carico ammissibile a compressione formula_10, calcolato dividendo il carico di snervamento del materiale per un opportuno coefficiente di sicurezza, il carico di sicurezza a carico di punta vale:\nIl parametro formula_12 dipende infatti dal materiale e dalla snellezza formula_13 e va scelto dal progettista.\nTra i valori indicati, i pi\u00f9 bassi si applicano per basse snellezze, mentre i pi\u00f9 alti per elevate snellezze.\nMetodo Omega.\nCon il metodo delle tensioni ammissibili, per lo studio dei problemi di carico di punta \u00e8 stato introdotto un metodo semplificato chiamato metodo \"\u03c9\".\nSe consideriamo una membratura compressa assialmente, ma sufficientemente tozza in modo da poter ritenere che non possano sussistere fenomeni di instabilit\u00e0 (effetti del secondo ordine), il carico massimo ammissibile vale:\ndove:\nSupponiamo di aumentare la lunghezza \"l\" del pilastro: affinch\u00e9 non si inneschi il fenomeno di instabilit\u00e0 occorre ridurre \"P\" oppure diminuire la tensione ammissibile di calcolo.\nChiamando \"\u03c9\" il coefficiente di riduzione della \"\u03c3amm\" si avr\u00e0 che il carico critico vale:\nquesta formula si pu\u00f2 scrivere anche nel seguente modo:\ndalla formula del carico critico di Eulero risulta che:\nPertanto:\nSi pu\u00f2 notare che \"\u03c9\" essendo uguale ad un rapporto di tensioni, \u00e8 un numero puro che tiene conto anche della teoria di Eulero e della snellezza dell'elemento (\"\u03bb\").\nEsistono delle apposite tabelle, per ciascun materiale, mediante le quali si determina \u03c9 in funzione del valore assunto da \"\u03bb\".\nCon il metodo \"\u03c9\" si pu\u00f2 effettuare la verifica a carico di punta di un elemento snello applicando la metodologia standard per la verifiche a compressione semplice degli elementi tozzi.\nInfatti determino prima la tensione agente:\nSuccessivamente sulla base del tipo di materiale, delle caratteristiche geometriche e dei vincoli agenti determino la snellezza del pilastro e di conseguenza, dalle tabelle, il valore di \"\u03c9\".\nA questo punto la formula di verifica a carico di punta di un elemento snello diventa la seguente:\nBibliografia.\nPer la sezione della formula di Rankine si \u00e8 fatto riferimento a:\nG. Cagliero, Meccanica Vol. 1, Zanichelli/E.S.A.C, Bologna 1992."}
{"id": "556299", "revid": "124387974", "url": "https://it.wikipedia.org/wiki?curid=556299", "title": "Chiesa di Santa Maria Incoronata (Napoli)", "text": "La chiesa di Santa Maria Incoronata \u00e8 una chiesa di Napoli, ubicata lungo via Medina, nel centro storico: rimane l'unico edificio del XIV secolo della zona della citt\u00e0.\nStoria.\nNei pressi del Largo delle Corregge, zona in cui si svolgevano tornei e giostre, a poca distanza dal Castel Nuovo e dove sorgevano importanti edifici della vita pubblica come il Regio Archivio e la Corte dell'Ammiragliato, ma anche numerosi palazzi nobiliari, nella met\u00e0 del XIV secolo, con molta probabilit\u00e0 nel 1352, Giovanna I di Napoli, per ricordare la sua incoronazione e quella del suo secondo marito, Luigi di Taranto, dispose la costruzione di una chiesa: non si tratt\u00f2 di una nuova costruzione in quanto, quasi certamente, venne riadattata la sede del Regio Tribunale, completata poi con la costruzione di un ospedale; i lavori erano gi\u00e0 terminati nel 1373 come si legge in un documento angioino che descrive l'edificio come luogo di culto e di beneficenza. La chiesa venne intitolata a Santa Maria Spina Corona, nome in seguito mutato prima in Santa Maria Coronata e poi in Santa Maria Incoronata: tale appellativo risale al fatto che al suo interno era custodita la reliquia di una spina attribuita alla corona di Cristo, donata dalla regina Giovanna I, che a sua volta l'aveva ricevuta in dono dal re Carlo V di Francia ed ospitata precedentemente nella Sainte-Chapelle di Parigi. Nel 1378 la chiesa pass\u00f2 sotto il controllo dei certosini di San Martino, diventando tra l'altro, durante le dominazioni angioine ed aragonesi, luogo di cerimonie e di incoronazioni. \nNel XVI secolo, a seguito della costruzione dei fossati e della mura di cinta del Castel nuovo, l'edificio si trov\u00f2 al di sotto del livello stradale di circa tre metri; in questo stesso periodo inoltre i monaci lasciarono la chiesa che in rovina: in una bolla di papa Pio V del 1565 veniva fatto riferimento che gi\u00e0 quaranta anni prima, e quindi nel 1525, i locali del vecchio ospedale erano stati dati in affitto. Nel corso del XVIII secolo venne restaurata, aggiungendo decorazioni in stile barocco che ne alterarono la forma originaria, e quindi riaperta al culto; sulla sua sommit\u00e0 fu costruito un piccolo edificio di due piani.\nTra il 1925 ed il 1929 fu sottoposta a imponenti restauri, guidati da Gino Chierici, che mirarono alla rimozione di tutte le decorazioni barocche, ridando alla struttura il suo aspetto gotico; tra il 1959 ed il 1961 inoltre la chiesa venne liberata dall'edificio sovrastante, gi\u00e0 in parte demolito a seguito del bombardamento del 1943 durante la seconda guerra mondiale, riportando alla luce la vecchia copertura a volte estradossate e le basi di due campanili: negli stessi anni furono anche risistemate le decorazioni in marmo del portale d'ingresso. Il terremoto del 1980 costrinse nuovamente la chiusura del tempio ed i lavori di ristrutturazione di potessero fino al 1993: in seguito la sua apertura non \u00e8 mai stata regolare, fino ad un ultimo restauro, dedicato soprattutto alle opere pittoriche, che permisero la riapertura nel giugno 2014.\nDescrizione.\nLa chiesa \u00e8 posta a circa tre metri sotto il livello stradale e l'accesso \u00e8 permesso tramite due scale; la facciata non presenta particolari elementi decorativi: sul lato sinistro \u00e8 posta una finestra, mentre su quello destro si trova il portale d'ingresso, sormontato da una finestra, per poi terminare a timpano; il portale d'ingresso ha una forma ad arco ogivale ed \u00e8 decorato in marmo bianco di Carrara: in particolare sulle estremit\u00e0 della trabeazione sono posti due bassorilievi raffiguranti stemmi ed al centro due angeli che reggono una corona di spine, a cui la chiesa era originariamente dedicata, mentre nella chiave di volta \u00e8 posto un altro bassorilievo con la figura di Cristo. Lungo il muro perimetrale destro si trova un portico con colonne che formano archi a sesto acuto di tipo senese, probabilmente risalente al vecchio tribunale esistente prima della costruzione della chiesa ed utilizzato per apporre al suo interno atti giudiziari: le colonne sono state restaurate per volere del Chierici con l'inserimento di cilindri metallici, sostituiti poi con altri in acciaio. \nAll'interno la chiesa presenta un impianto singolare, ossia con due navate, una centrale principale ed una laterale; questa atipica forma ha avuto diverse tesi: probabilmente le due navate servivano per svolgere due riti diversi, uno latino o uno greco, oppure, come spesso avveniva quando le chiese appartenevano ad ordini monastici, una navata era utilizzata per il culto e l'altra per le attivit\u00e0 di conferenza e studentesche, o ancora per puro gusto artistico di Giovanna I, la quale aveva visitato, durante il suo esilio in Ungheria, edifici con una struttura simili; alcuni studiosi inoltre datano la costruzione della navata di sinistra ad un periodo successivo a quello della chiesa, mentre altri sostengono che sarebbe potuta esistere una terza navata. La navata principale presenta quattro campate coperte con volta a crociera e sotto la prima si sono conservati alcuni affreschi, anche se parzialmente rovinati, realizzati tra il 1352 ed il 1354 da Roberto d'Oderisio, raffiguranti il \"Trionfo della Religione\" e i \"Sette Sacramenti\": in particolare si riconoscono la scena del \"Battesimo\", secondo cui i personaggi dipinti potrebbero essere Carlo, figlio del duca di Calabria e Petrarca e Laura, la scena del \"Confermazione\", in cui sarebbero rappresentati i tre figli di Giovanna I, le scene della \"Comunione\" e della \"Confessione\", dove comparirebbe la stessa Giovanna, la scena del \"Matrimonio\", rappresentati il matrimonio tra Giovanna ed il cugino e la scene dell\"'Ordinazione\", dove papa Bonifacio VIII consacrerebbe Ludovico d'Angi\u00f2; le attribuzioni legate alla vita di Giovanna di questi affreschi sono tuttavia prive di fondamento. Nelle lunette e in parte delle pareti laterali della prima campata si conserva un altro ciclo di affreschi, sempre eseguito da Roberto d'Oderisio tra il 1340 ed il 1343, con soggetti di \"Storie bibliche\", in particolare \"Storie di Giuseppe ebreo\" e \"Storie di Mos\u00e8\". Sul fondo della navata di destra, in un'abside poligonale, \u00e8 posto l'altare maggiore: questo \u00e8 realizzato in marmi policromi e pietre dure, risalente al XVIII secolo, ed \u00e8 l'unico elemento superstite della fase barocca della chiesa, cos\u00ec come descritto dal Chierici: \nLa navata di sinistra invece presenta una pianta rettangolare e volte a crociere ribassate; lungo la controfacciata sono poste diverse lapidi funerarie: due anonime datate rispettivamente 1373 e 1402, una di Oliviero Bouchier del 1387, una a Isabella Suliana del 1430, una a Antonio Orzenello del 1528 e una a Tristano Lopez Dox e Caterina Cortes del 1544. Sul fondo \u00e8 la cappella del Crocifisso la quale presenta sulla volta e le pareti sinopie di affreschi staccati e conservati all'interno dell'edificio stesso, alcuni ancora da sistemare, altri esposti lungo il muro della navata: questi sono stati realizzati tra il 1403 ed il 1414 da un artista anonimo marchigiano, chiamato Maestro delle Storie di San Ladislao e rappresentano, nella volta, \"Storia di Maria\" e lungo le pareti scene di vita di san Ladislao, in particolare quelli della parte superiore \"San Ladislao che si reca in chiesa per essere incoronato\" e \"San Ladislao che venera la corona di santo Stefano\", mentre quelli della parte inferiore la \"Battaglia di San Ladislao contro gli Uzi\" e \"Storia della carit\u00e0 della pia Elena\", sorella di Ladislao, oltre a \"Architettura illusionista\". Nella chiesa era ospitato un crocifisso ligneo, opera di Michelangelo Naccherino, spostato poi nella chiesa di Santa Maria a Costantinopoli ed un polittico raffigurante la \"Madonna con Bambino e corte di angeli\", posto in seguito in una cappella della chiesa di santa Maria del Soccorso a Capodimonte; illuminano l'ambiente una serie di tre finestroni su ogni lato."}
{"id": "556300", "revid": "287204", "url": "https://it.wikipedia.org/wiki?curid=556300", "title": "Imposizione delle mani", "text": "L'imposizione delle mani \u00e8 una pratica religiosa, spirituale o magica che \u00e8 possibile trovare in tutto il mondo in varie forme.\nI significati attribuiti sono vari, ma sostanzialmente si possono ricondurre a tre valori:\nCultura cristiana.\nNelle chiese cristiane, questa pratica \u00e8 usata come metodo sia simbolico che formale di invocazione dello Spirito Santo durante battesimi, funzioni religiose, ordinazione di sacerdoti, presbiteri, diaconi, ministri e altri chierici, insieme a svariati sacramenti e cerimonie religiose.\nIn un contesto pi\u00f9 ampio, la tradizione cristiana di imposizione delle mani affonda le sue radici nelle credenze e nelle pratiche giudaiche. In tempi biblici l'imposizione delle mani era un atto che conferiva autorit\u00e0 o una benedizione. Con arguzia, Giacobbe benedisse suo nipote Efraim in questo modo, e Ges\u00f9 impose le sue mani sui bambini per benedirli e sugli ammalati per guarirli. Ancora, il Sommo Sacerdote Aronne imponeva le mani sulla testa del capro espiatorio nel Giorno dell'Espiazione, la cui conseguenza era il trasferimento dei peccati dal popolo di Israele al capro (Levitico 16:21). Infine, nell'Antico Testamento i sacerdoti erano ordinati con un'imposizione delle mani.\nNel Nuovo Testamento l'imposizione delle mani era associata al cosiddetto \"ricevimento dello Spirito Santo\" (vedi Atti 8:14-19). Inizialmente, gli Apostoli imponevano le mani sia sui nuovi credenti sia su coloro che dovevano rendere un particolare servizio (vedi Atti 6:5). Agli albori della chiesa cristiana, la pratica era utilizzata anche per consacrare cerimonie e usata in una grande variet\u00e0 di cerimonie ecclesiastiche, come la cerimonia della Confermazione, dove un vescovo, un sacerdote o un \"ministro di Dio\" imponeva le mani sul confermando e pregava per lui affinch\u00e9 ricevesse lo Spirito Santo. Anche molte altre chiese imponevano le mani sulle persone a cui commissionavano un particolare compito, come i missionari o per il servizio pastorale.\nNella sua forma \"curativa\", l'imposizione delle mani \u00e8 basata su precedenti episodi biblici di Ges\u00f9. Questa \u00e8 una popolare cerimonia gesuita nella quale la preghiera per il perdono \u00e8 considerata il preludio alla successiva purificazione del proprio spirito, per creare un'unione con lo Spirito Santo; sia nella fede cristiana che in quella non cristiana i guaritori imporranno le mani sulla gente nel momento in cui pregheranno per la guarigione, e spesso il nome di Ges\u00f9 \u00e8 invocato come agente spirituale attraverso la quale si crede possa essere ottenuta la guarigione dei disturbi fisici.\nRe taumaturghi.\nL'imposizione delle mani, conosciuta come \"tocco divino\", era fatta dai re detti taumaturghi in Inghilterra e Francia, e si credeva curasse le scrofole, il nome dato ad un certo numero di malattie della pelle.\nSebbene le leggende vogliano che taumaturghi fossero gi\u00e0 i merovingi (la prima dinastia a capo del regno dei Franchi), le prime fonti certe, inerenti alla capacit\u00e0 guaritrice del re, riguardano un capetingio, il figlio di Ugo Capeto e suo successore Roberto II il Pio (972-1031). Questi risulta, per primo, attestato come guaritore delle scrofole, titolo ereditato dai suoi successori, fino a Carlo X (1757-1836).\nIl nipote di Roberto era il normanno Guglielmo I d'Inghilterra, detto anche il Conquistatore. \u00c8 grazie a questo legame parentale che i re inglesi si sono, per lungo tempo, attribuiti la stessa taumaturgia, rivendicando la discendenza diretta dai sovrani del continente, e, quindi, il loro diritto sulle terre di Francia.\nIl primo re inglese ad attribuirsi questa facolt\u00e0 fu Enrico I Beauclerc, e l'ultimo Anna Stuarda (6 febbraio 1665 - 1\u00ba agosto 1714).\nSe per i re germanici, tra cui i Merovingi, le facolt\u00e0 sovrannaturali di sovrano erano trasmesse per via ereditaria, e tutto il casato le possedeva, il tocco taumaturgico dei santissimi sovrani francesi e inglesi viene dato direttamente da Dio attraverso il Papa, col sacramento dell'unzione col sacro crisma.\nPratiche terapeutiche.\nL'imposizione delle mani ha avuto un ruolo \"curativo\" nelle credenze prescientifiche di molte culture. Le origini sono pi\u00f9 che altro di stampo magico. Non si conosce il periodo esatto di nascita di queste pratiche, n\u00e9 i luoghi in cui essa ha avuto inizio.\nSono citate da alcuni papiri egizi nei quali si accenna a guaritori in grado di arrestare le emorragie con la sola imposizione delle mani. Pratiche simili possono essere trovate in epoca romana e nella cultura giapponese.\nLungo il corso della storia, le pratiche di imposizione delle mani sono state messe in relazione con guaritori popolari ai quali si attribuivano facolt\u00e0 curative. A partire dal XVII secolo queste pratiche suscitano maggior interesse negli studiosi dell'epoca, che per spiegare alcune guarigioni alle quali non riuscivano a dar motivazione formulano teorie in cui si postula l'esistenza di \"flussi di energia\" non meglio precisati, ma identificati come artefici delle guarigioni stesse.\nUno dei tentativi pi\u00f9 noti in questo senso fu compiuto da Franz Anton Mesmer, le cui teorie sul magnetismo animale avrebbero avuto ampia eco in tutta Europa nel secolo successivo. Mesmer teorizz\u00f2 che tutte le cose presenti nell'universo, e perci\u00f2 anche l'uomo, fossero attraversate da un flusso invisibile di \"corrente magnetica\". La buona salute dipenderebbe dall'equilibrio tra il \"fluido interno\" all'individuo e quello \"esterno\", o dall'armonia tra la \"forza vitale individuale\" e quella \"universale\" ed elabor\u00f2 un metodo curativo che fu chiamato mesmerismo. Col tempo lo stesso Mesmer si rese conto che i propri successi come guaritore erano dovuti non tanto al benefico effetto delle sue terapie, quanto alle sue capacit\u00e0 di suggestione sulla mente dei pazienti.\nIn tempi recenti le teorie di Mesmer sul magnetismo animale sono state oggetto di recupero da parte di alcuni movimenti spirituali, come per esempio la pranoterapia in Italia e il tocco terapeutico in America settentrionale che, in modo indipendente l'uno dall'altro, hanno proposto negli anni 1970 pratiche di medicina alternativa basate sulla semplice imposizione delle mani; il tocco terapeutico, in particolare, \u00e8 utilizzato come medicina complementare in ospedali degli Stati Uniti d'America, del Canada e dei Paesi Bassi senza che per\u00f2 ci sia alcun risultato evidente di qualche efficacia.\nDi diversa origine \u00e8 la pratica del reiki: secondo la tradizione, il monaco giapponese Mikao Usui ricevette i fondamenti di questa pratica tramite una rivelazione ricevuta alla fine del XIX secolo. Anche questa pratica spirituale si basa sull'imposizione delle mani ed \u00e8 ancora oggi utilizzata anche per presunti scopi terapeutici che per\u00f2 non hanno alcun riscontro evidente di qualche efficacia.\nImposizione delle mani nei giochi di ruolo e nei videogiochi.\nNei videogiochi, nei giochi di ruolo \"pen and paper\" (cio\u00e8 giocati utilizzando solo carta, matita e dadi) ecc. di genere fantasy, il termine \u00e8 generalmente utilizzato per definire una qualche forma di potere curativo o Incantesimo, usata dai paladini, nella maggior parte dei casi. Nel MMORPG \"World of Warcraft\", questa capacit\u00e0 \u00e8 usata da un Paladino per curare un bersaglio amico per un ammontare pari alla salute massima del Paladino, al costo del 100% del proprio mana. in \"Dungeons &amp; Dragons\", questa capacit\u00e0 speciale consente al Paladino di curare un certo numero di punti ferita, ma \u00e8 vista come un \"privilegio di classe\", ed ha una regola che ne limita l'uso ad un \"uso giornaliero\", a seconda di quanto \u00e8 potente il personaggio."}
{"id": "556306", "revid": "2", "url": "https://it.wikipedia.org/wiki?curid=556306", "title": "Radiazione di corpo nero", "text": ""}
{"id": "556309", "revid": "34947", "url": "https://it.wikipedia.org/wiki?curid=556309", "title": "Parola d'ordine", "text": ""}
{"id": "556312", "revid": "110157", "url": "https://it.wikipedia.org/wiki?curid=556312", "title": "Presinge", "text": "Presinge (toponimo francese) \u00e8 un comune svizzero di 687 abitanti del Canton Ginevra.\nStoria.\nIl comune di Presinge \u00e8 stato istituito nel 1816 per scorporo da quello di Ville-la-Grand, rimasto alla Francia; inizialmente comprendeva anche la localit\u00e0 di Puplinge, che nel 1851 \u00e8 divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Puplinge):"}
{"id": "556314", "revid": "188717", "url": "https://it.wikipedia.org/wiki?curid=556314", "title": "Retta di gronda", "text": ""}
{"id": "556320", "revid": "267046", "url": "https://it.wikipedia.org/wiki?curid=556320", "title": "Segni d'aria", "text": "Nello zodiaco e nell'astrologia occidentale, i segni d'aria costituiscono la triplicit\u00e0 associata all'omonimo elemento.\nCaratteristiche.\nI tre segni zodiacali collegati con l'elemento aereo sono Gemelli (terzo segno dell'oroscopo), Bilancia (settimo segno) e Acquario (undicesimo segno). Caratteristiche comunemente associate all'aria sono le qualit\u00e0 intellettuali e di pensiero, il temperamento sanguigno, lo spirito, l'estrosit\u00e0, la fantasia, talvolta controbilanciate dalla scarsa concretezza materiale. Pianeti domiciliati nei tre segni d'aria sono rispettivamente Mercurio, Venere e Urano.\nElemento leggero in quanto composto di poca materia, l'aria \u00e8 opposta alla pesantezza della terra.\nRapporto con le stagioni.\nSullo zodiaco i segni d'aria risultano invece opposti e complementari a quelli di fuoco, a cui danno alimento (il fuoco si nutre dell'aria):\nL'aria, tipicamente umida, \u00e8 assente dalla stagione estiva, nella quale prevale il secco. I segni associati ad elementi leggeri, quali appunto l'aria ed il fuoco, sono definiti \u00abmaschili\u00bb."}
{"id": "556324", "revid": "2136", "url": "https://it.wikipedia.org/wiki?curid=556324", "title": "Retta di massima pendenza", "text": ""}
{"id": "556327", "revid": "7336", "url": "https://it.wikipedia.org/wiki?curid=556327", "title": "Nicola Antonio Porpora", "text": ""}
{"id": "556328", "revid": "49022", "url": "https://it.wikipedia.org/wiki?curid=556328", "title": "Orlando (cavaliere)", "text": ""}
{"id": "556329", "revid": "43530", "url": "https://it.wikipedia.org/wiki?curid=556329", "title": "Puccio d'Aniello", "text": ""}
{"id": "556330", "revid": "767487", "url": "https://it.wikipedia.org/wiki?curid=556330", "title": "Amon Tobin", "text": "Biografia.\nHa inciso quattro EP e un album, \"Adventures in Foam\", sotto lo pseudonimo di Cujo (un pronome in lingua portoghese), prima di firmare per la Ninja Tune.\nCon quest'ultima label ha ripubblicato \"Adventures in Foam\" con una nuova copertina ed alcuni accorgimenti. Il disco \u00e8 stato poi nuovamente pubblicato dalla Ninja Tune anche nel 2002.\nTra il 1997 ed il 2002 Tobin ha pubblicato tre dischi: \"Bricolage\" nel 1997, \"Permutation\" nel 1998 e \"Supermodified\" nel 2000. Con questi lavori l'artista ha ricevuto il plauso della critica, ricevendo anche alcune votazioni molto rare come il 10/10 di \"Wayback Machine\" per \"Bricolage\"\nNel 2002 Tobin si \u00e8 trasferito a Montr\u00e9al, in Canada e ha prodotto il suo quinto album, \"Out from Out Where\", uscito nello stesso anno. Il primo singolo estratto da questo disco \u00e8 \"Verbal\".\nNel gennaio 2004 ha firmato un contratto con la Ubisoft (nota casa produttrice di videogiochi) per comporre la colonna sonora di alcuni videogames come \"\", incisa nel 2005.\nIl suo sesto album \"Foley Room\" \u00e8 uscito nel 2007. Questo lavoro \u00e8 stato registrato tra Montreal, Seattle e San Francisco con l'ausilio di fonti non convenzionali quali motociclette, tigri e insetti. Al disco hanno partecipato anche Stefan Schneider (Kronos Quartet) e l'arpista Sarah Pag\u00e9. Parallelamente sono stati pubblicati il singolo \"Bloodstone\" (su iTunes mesi prima delle altre canzoni inserite nel disco) e il DVD \"Foley Room: Found Footage\", con documenti relativi al processo di registrazione.\nNel periodo 2008-2010 ha nuovamente lavorato per videogiochi come \"inFamous\" e \"\".\nNell'aprile 2011 (maggio in formato fisico) ha pubblicato il suo settimo album, dal titolo \"ISAM\". In quest'esperienza \u00e8 affiancato dall'artista visiva Tessa Farmer, che realizza la copertina, che accompagna il musicista in tour e che trasforma l'album in una sua collezione.\nStile e influenze.\nDall'album \"Bricolage\" in poi l'artista \u00e8 particolarmente apprezzato per le tecniche di campionamento e per il gran uso del jazz e del dub. Con \"Permutation\" si \u00e8 avvicinato al breakbeat ed alla jungle. Lo spettro stilistico di \"Out From Out Where\" comprende anche rock, musica classica e musica etnica.\nTra le influenze di Tobin vi sono soprattutto le musiche di colonna sonora di registi quali David Lynch, fratelli Coen, Dario Argento e Roman Pola\u0144ski.\nIn altri media.\nLa musica di Tobin \u00e8 spesso utilizzata nello show televisivo dedicato ai motori \"Top Gear\". La sua canzone \"Four Ton Mantis\" \u00e8 presente in alcuni spot come quelli per Nissan Qashqai e Juke.\nVari brani di Amon Tobin sono stati utilizzati come parti integranti di colonne sonore per vari film. Tra questi, da ricordare almeno \"Intervento Divino\" di Elia Suleiman (2001), in cui compare il brano \"Easy Muffin\", tratto dall'album \"Bricolage\". Nel film \"Paradiso + Inferno\" di Neil Armfield (2006) si pu\u00f2 sentire il singolo \"Slowly\". Nel film \"21\" \u00e8 presente il brano \"Always\".\nL'intera colonna sonora del videogioco Splintercell Chaos Theory \u00e8 stata composta dall'artista brasiliano."}
{"id": "556332", "revid": "339392", "url": "https://it.wikipedia.org/wiki?curid=556332", "title": "Socialista democratico", "text": ""}
{"id": "556333", "revid": "120043835", "url": "https://it.wikipedia.org/wiki?curid=556333", "title": "Colpalombo", "text": "Colpalombo \u00e8 una frazione del comune di Gubbio (PG).\nIl paese \u00e8 il secondo centro storico, per ordine d'importanza, nel territorio del comune di Gubbio e risulta abitato da 196 residenti (dati Istat, censimento 2001). Esso giace su un piccolo colle (424 m s.l.m.) che domina la prima parte della valle del fiume Chiascio.\nStoria.\nRisalgono al XII secolo le prime notizie sul Castello o \"Castrum Collis Palumbi\", che gi\u00e0 esisteva dall'XI secolo come borgo fortificato da mura e da una torre.\nComune indipendente, dal 1140 al 1160, in seguito ad una guerra, il paese pass\u00f2 sotto il dominio di Assisi.\nNella prima met\u00e0 del XV secolo le fortificazioni vennero restaurate ed ampliate: nel 1465 un ospedale si trovava all'interno del paese.\nI duchi Della Rovere di Urbino, nel XVI secolo, si interessarono circa lo stato di conservazione del borgo (che si trovava nel territorio eugubino da loro annesso al ducato), perch\u00e9 non pi\u00f9 manutenuto dai tempi di Federico da Montefeltro che lo utilizz\u00f2 anche come punto di ristoro durante le sue battute di caccia.\nNei secoli XIX e XX la struttura del piccolo centro \u00e8 stata trasformata, ma rimangono ancora evidenti tracce del passato.\nEconomia e manifestazioni.\nL'economia si basa sull'agricoltura e lo sfruttamento del legname boschivo.\nNei giorni precedenti al 24 giugno, san Giovanni, \u00e8 ancora viva la tradizione di raccogliere fiori e piante profumate per produrre la cosiddetta \"acqua fiorata\", con cui ci si dovrebbe lavare il viso la mattina, secondo la tradizione.\nNell'ultimo fine settimana di agosto si tiene una festa medievale con sfilata in abiti storici, giullari, spettacoli di fuoco e cena medievale. Durante le due giornate viene disputato il palio degli arcieri che vede opporsi gli arcieri del castello a quelli del contado. "}
{"id": "556335", "revid": "30794", "url": "https://it.wikipedia.org/wiki?curid=556335", "title": "Oreto", "text": "L'Oreto \u00e8 un fiume siciliano che scorre nella Valle dell'Oreto e con un bacino che si estende nei territori dei comuni di Altofonte, Monreale e Palermo.\nL'origine del nome.\nSull'origine del nome del fiume sono state fatte numerose ipotesi, ed \u00e8 documentato da Vibio Sequestre (\"Orethus\") in epoca tardoromana (Contino \"et. al.\" 2010). Nel XVI secolo, il Fazello e l'Omodei proposero una derivazione dell'etimo dalla parola greca \"oros\", \"montagna\": il significato sarebbe dunque legato alle sue origini sui colli che cingono Palermo. \nUn'altra ipotesi fa riferimento al culto pagano di un dio \"Oreto\", che nel fiume avrebbe avuto la propria dimora.\nCertamente sbagliata \u00e8 invece l'interpretazione che vuole l'origine del nome legata alla vicina \"Chiesa della Madonna dell'Oreto\": \u00e8 probabile piuttosto il contrario, e cio\u00e8 che il nome della chiesa, originariamente dedicata alla Madonna di Loreto, fu successivamente storpiato. Inoltre ancora oggi accanto al fiume vi \u00e8 il Santuario di Maria Santissima del Carmelo, antica parrocchia situata tra la via dei decollati, e via Bergamo.\nCome hanno recentemente evidenziato Contino et al., 2010, l'idronimo tardolatino \"Orethus\" fu probabilmente riportato in auge solo dopo che Boccaccio si ispir\u00f2 all'opera di Vibius Sequester, mentre \u00e8 certo, che durante la dominazione araba in Sicilia (827-1091) il fiume era chiamato \"'Abb\u00e2s\", corrottosi, durante la dominazione normanno-sveva in \"Haved 'Abb\u00e2s\". Ibn Hawqal, nel suo \"Viaggio in Sicilia\", verosimilmente redatto nel 973, riferisce di un fiume \"W\u00e2d\u00ee al-'Abb\u00e2s\". Il fiume fu dunque ribattezzato Oreto in epoca posteriore, probabilmente fra il XII e il XIV secolo.\nCaratteristiche e portata.\nLungo circa 20 chilometri, ha la sorgente a sud di Palermo, nella cosiddetta Conca d'Oro, lungo la dorsale del \"Monte Matassaro Renna\"; da qui in poi scorre verso la periferia sud del capoluogo siciliano per andare a sfociare nel Mar Tirreno. La foce \u00e8 visibile dal ponte del lungomare Sant'Erasmo.\nCorso d'acqua a carattere torrentizio, anche nei mesi pi\u00f9 caldi conserva un deflusso sufficiente per la presenza di molte sorgive lungo il proprio corso e per la ricchezza della falda che lo alimenta: nel 1997, ultimo dato disponibile, la portata media mensile del fiume ha oscillato fra un massimo di 1,87 metri cubi al secondo (registrato in gennaio) e un minimo di 0,116 metri cubi al secondo (registrato in agosto). Dal 1980 al 1997, la portata massima si \u00e8 registrata nel gennaio del 1981 (5,876) e la minima nell'agosto del 1993 (0.031). L'Oreto riceve acqua da tre affluenti principali, il Torrente dei Greci, il Vallone Piano di Maglio e il Vallone della Monaca. Tra le sorgenti principali, Api, Alloro a Vigna d'Api, Villa Renda, Santa Maria e Fontana del Lupo.\nIl bacino del fiume Oreto.\nIl bacino del fiume si estende per circa 129 chilometri quadrati, dal Monte Gibilmesi fino alla foce, nella zona di Sant'Erasmo, a Palermo. Il bacino, secondo l'ultimo piano regolatore approvato dal Comune di Palermo, dovr\u00e0 diventare un'area protetta: ma fino ad agosto del 2006 l'area era ancora particolarmente inquinata, per la presenza di numerosi scarichi fognari abusivi e di alcune discariche abusive. Dati tratti dal \"Rilevamento delle caratteristiche dei bacini ideografici comprendenti corpi idrici significativi o di particolare interesse\", a cura della Regione Siciliana, anno 2004.\nPonti sull'Oreto.\nLungo il corso del fiume si trovano numerosi ponti, realizzati a partire dal XII secolo."}
{"id": "556336", "revid": "767487", "url": "https://it.wikipedia.org/wiki?curid=556336", "title": "L'esorciccio", "text": "L'esorciccio \u00e8 un film italiano del 1975 diretto e interpretato da Ciccio Ingrassia.\nParodia del famoso \"L'esorcista\" (1973), \u00e8 il secondo film diretto da Ingrassia dopo \"Paolo il freddo\".\nTrama.\nDurante degli scavi archeologici in Iran l'Esorciccio scopre un amuleto, che ha il potere di rendere diabolico chiunque ne venga in possesso.\nQuesto amuleto viene ritrovato da Luigino, figlio di Pasqualino Abate, il sindaco di Santa Lucia, durante una partita di calcetto tra ragazzi. Come primi segni della possessione il ragazzino abbatte un albero con la palla e, dopo la partita, violenta una contadina nei pressi del campo da gioco.\nIl giorno successivo la ragazza, accompagnata dalla madre, va a casa del sindaco per chiedere un matrimonio riparatore. Pasqualino non crede alla storia, anzi pensa che sia una macchinazione ordita da Turi Randazzo, suo avversario politico, per screditarlo. La notte stessa il ragazzo abusa anche della domestica e il padre trova nella camera del figlio una gran quantit\u00e0 d'indumenti intimi femminili.\nDavanti a queste evidenze il padre fa visitare il ragazzo dal dottor Schnautzer, il quale consiglia di rivolgersi all'Esorciccio.\nUna volta giunto a casa del Sindaco, l'Esorciccio, accompagnato dal suo assistente Satanetto, procede al rituale: questi per\u00f2 viene aggredito dall'indemoniato ragazzo il quale, durante il tentativo di strangolarlo, perde l'amuleto e \"guarisce\".\nL'amuleto viene per\u00f2 raccolto dalla figlia del sindaco, Barbara: la ragazza, timida e mite, si trasforma in una femme fatale. L'Esorciccio viene richiamato e procede a scacciare il maligno: visto l'insuccesso dell'esorcismo preliminare, sfodera dalla tasca il libretto rosso di Mao Zedong, invocando il suo intervento. Alla fine la ragazza aggredisce l'Esorciccio, e nella breve lotta perde l'amuleto, tornando come prima.\nL'amuleto \u00e8 recuperato dalla madre la quale, il giorno successivo, si sveglia con una lunga barba. L'Esorciccio decide di portarla dal barbiere per raderla e per nascondere il fatto fa travestire la signora da frate cappuccino, ma nella bottega \u00e8 presente anche Turi Randazzo, l'avversario politico del sindaco. Bench\u00e9 il barbiere tagli la barba questa ricresce ogni volta e la signora, esasperata, inizia a urlare. L'Esorciccio la nasconde nel retrobottega nel quale la signora perde l'amuleto e con esso la barba. Non dovendo pi\u00f9 nascondersi esce dal barbiere, ma Turi, insospettito, entra nel retrobottega e trova il saio che la signora indossava per sviare l'identit\u00e0. Turi chiama quindi a testimoniare in piazza il barbiere Antonio Sgr\u00f2, conosciuto da tutti per la spiccata sincerit\u00e0, ma questi, avendo raccolto l'amuleto, nega l'accaduto facendo arrestare il candidato sindaco per calunnia.\nOrmai senza avversari, Pasqualino vince le elezioni e, per compensare il barbiere, gli fa dono di una nuova poltrona. Questi, per ricambiare, dona al sindaco l'amuleto. Durante la cerimonia d'insediamento Pasqualino manifesta la sua possessione urinando davanti a tutti, girando la testa di 180\u00b0 (imitazione al film originale \"L'esorcista\") e cantando una canzone rock. Nella foga dell'esibizione perde l'amuleto che passa di mano in mano tra i presenti alla cerimonia scatenando il caos finch\u00e9 non viene inghiottito dall'Esorciccio.\nAlla sera, l'Esorciccio e il sindaco parlano dei fatti accaduti, e il secondo si \u00e8 ormai convinto che sia tutta opera del diavolo. L'Esorciccio sembra rimproverarlo, ma poi si trasforma in un demone e scompare in una nuvola di fumo.\nProduzione.\nIl film \u00e8 stato girato con un budget limitato, parzialmente autofinanziato dallo stesso Ingrassia. La villa dove \u00e8 stato allestito il set per l'abitazione del sindaco Pasqualino Abate era di propriet\u00e0 dello stesso Ingrassia e si trova nelle campagne fuori Roma.\nSeguito.\nInizialmente sarebbe dovuto esserci un sequel del film intitolato \"L'esorciccio contro King Kong\", ma poi il progetto non venne prodotto."}
{"id": "556338", "revid": "1590006", "url": "https://it.wikipedia.org/wiki?curid=556338", "title": "Laird Hamilton", "text": ". Le sue gesta sono narrate nello film documentario \"Riding Giants\".\nIl cognome \"Hamilton\" \u00e8 stato adottato da Billy Hamilton dopo che il vero padre lasci\u00f2 la madre. Laird si appassion\u00f2 al Surf gi\u00e0 da bambino stando a contatto con i pi\u00f9 grandi Surfisti di onde giganti del periodo. La sua adolescenza fu difficile questo perch\u00e9 veniva allontanato dai compagni di classe che lo consideravano diverso. "}
{"id": "556339", "revid": "277947", "url": "https://it.wikipedia.org/wiki?curid=556339", "title": "Letteratura portoghese", "text": "La letteratura portoghese \u00e8 l'insieme dei testi di carattere letterario scritti in portoghese da autori portoghesi. \u00c8 strettamente legata alla letteratura brasiliana e ai sistemi letterari degli altri paesi di lingua portoghese, con i quali condivide il codice espressivo, cio\u00e8 la lingua portoghese che, nella sua espansione nei diversi continenti, ha dato luogo all'insieme dei vari sistemi letterari in questione. \u00c8 anche intimamente legata alla letteratura galega, con la quale condivide \"de facto\" la sua prima fase storica, quella delle cantigas galegas, risalente a una fase storica in cui la lingua portoghese e quella galega non si erano ancora differenziate.\nSecolo XIII - Gli inizi.\nLa letteratura portoghese ha il suo avvio con la stagione della lirica galiziano-portoghese, che si estende dalla fine del secolo XII fino al secolo XIV. In questa fase storica la lingua portoghese e quella galega non sono distinguibili e sia trovatori provenienti dalla Galizia, sia quelli provenienti dal nord dell'attuale Portogallo partecipano alla costruzione del corpus letterario delle cantigas galego-portoghesi.\nLa fioritura poetica delle \"cantigas\" \u00e8 da ricondurre allo sbocciare delle letterature in volgare romanzo ed \u00e8 senza dubbio influenzata dalla di poco precedente stagione poetica provenzale, dalla quale trae ispirazione e nella quale trova il suo punto di partenza ideale. Ma, rispetto alla tradizione provenzale, la poesia galega presenta anche caratteristiche innovatrici, prima fra tutte quella della presenza delle cosiddette \"Cantigas de amigo\". Componimenti lirici di tema amoroso, dove il narratore \u00e8 la donna che lamenta il suo dolore per l'assenza dell'amato, manifestando i suoi sentimenti con la madre o alle amiche o comunque sia a donne a lei vicine. Generalmente muta nella poesia provenzale e in altre scuole coeve, tra cui la siciliana e la toscana in Italia.\nLa stagione poetica delle cantigas galego-portoghesi rappresenta la prima produzione letteraria non soltanto nell'area di lingua galega e portoghese, ma in tutta la penisola Iberica. Il galego-portoghese delle \"cantigas\", dunque, \u00e8 da intendersi come la lingua poetica \"ufficiale\" anche dell'area castigliana. Notevole in tal senso \u00e8 che il sovrano Alfonso X di Castiglia figuri nella lista dei migliori trovatori galego-portoghesi, bench\u00e9 non fosse n\u00e9 galego, n\u00e9 portoghese. Il principale dei trovatori galego-portoghesi fu Abril Perez de Lumiares.\nGil Vicente - Il primo teatro in portoghese.\nDopo l'esaurimento della stagione delle cantigas, assistiamo alla separazione linguistico-letteraria tra il Portogallo e la Galizia. Mentre il Portogallo si avvia verso la strada della costruzione di una lingua e di una letteratura nazionale, la Galizia sar\u00e0 sempre pi\u00f9 soggetta alla pressione leonese, poi castigliana, e la produzione letteraria in galego morir\u00e0 lentamente; si deve attendere infatti il XIX secolo per assistere a una ripresa della produzione letteraria in tale idioma.\nIn Portogallo, su tutti, \u00e8 da ricordare, nel periodo immediatamente successivo, l'opera del drammaturgo Gil Vicente, che d\u00e0 inizio al teatro in lingua portoghese. Notevoli gli autos vicentini:\" Auto da Barca do C\u00e9u\", \"Auto da Barca do Inferno\". E sulla sua scia Baltasar Dias.\nL'et\u00e0 dell'oro - Secolo XVI.\nIl Cinquecento fu l'et\u00e0 dell'oro per la letteratura portoghese, in cui si fusero tradizione medievale e influsso italiano.\nIl massimo poeta portoghese di quel tempo \u00e8 Lu\u00eds de Cam\u00f5es, autore del poema epico \"I Lusiadi\", scritto nel 1572 (\"Os Lus\u00edadas\", titolo che significa i \"discendenti di Luso\", ovvero i portoghesi). Protagonista dell'opera \u00e8 il popolo, cantato nelle sue gesta eroiche di fondazione ed esplorazione di un impero. Il poema si conclude, inaspettatamente, con versi di dubbi e angosce, che paiono preludere alla decadenza del Portogallo, che pochi anni dopo, nel 1580, entrer\u00e0 in unione di corone con la Spagna di Filippo II, che venne incoronato come Filippo I di Portogallo.\nCam\u00f5es non fu l'unico innovatore della letteratura in Portogallo durante il Cinquecento: tra gli autori di teatro e poesia influenzati dallo stile italiano dobbiamo ricordare Francisco S\u00e1 de Miranda, Ant\u00f3nio Ferreira e Fern\u00e3o \u00c1lvares do Oriente, invece tra gli scrittori religiosi si pu\u00f2 menzionare Heitor Pinto.\nSecolo XIX.\nL'Ottocento portoghese \u00e8 ricco di fermento e di manifestazioni letterarie di vario genere.\nTra gli esponenti del Romanticismo portoghese, ricordiamo Tom\u00e1s Ant\u00f3nio Gonzaga, Jo\u00e3o de Deus Ramos e Almeida Garrett, autore di un \"Romanceiro\" nel quale raccoglie il materiale poetico popolare, parzialmente adattato, in una ricerca dello \"spirito del popolo\" lusitano tanto di moda all'epoca in tutt'Europa; e Alexandre Herculano, il cui \"Eurico, o Presb\u00edtero\" \u00e8 un inno alla \"purezza\" dell'Iberia gotica e medievale, considerata come il punto di partenza della nazione portoghese moderna.\nJ\u00falio Dinis fu lo scrittore che segn\u00f2 il passaggio tra il romanticismo ed il realismo. Raul Brand\u00e3o acquist\u00f2 fama per il forte realismo delle sue descrizioni.\nSecondo molti, il pi\u00f9 grande autore portoghese del secolo fu E\u00e7a de Queiroz, prolifico romanziere (oltre che diplomatico) che riprende il naturalismo e che ha lasciato titoli di grande importanza, degni di essere inclusi a pieno titolo tra i classici europei del tempo, tra cui ricordiamo il monumentale \"Os Maias\", storia di una famiglia portoghese, il profondissimo \"O Crime do Padre Amaro\", percorso da un'intelligentissima critica al \"bigottismo\" cattolico portoghese o il gustoso \"A Ilustre Casa de Ramires\", che segue la parabola di un nobilotto di provincia, alle prese con la memoria storica del Portogallo.\nCamilo Castelo Branco, invece, forse il pi\u00f9 prolifico tra i grandi autori di questo secolo, \u00e8 ricordato per decine di romanzi profondamente ironici, tra cui \"Amor de Perdi\u00e7\u00e3o\", \"A Brasileira de Prazins\", \"Cora\u00e7\u00e3o, Cabe\u00e7a e Est\u00f4mago\".\nIntimo amico di E\u00e7a de Queiroz era Antero de Quental, il quale lo ospitava nel Cenaculo nella Travessa do Guarda-Mor insieme agli altri intellettuali della cosiddetta Generazione del 70 (\"Gera\u00e7ao de 70\"). Di lui scrisse anche la biografia alla sua morte: \"Um genio que era um santo\". Antero era infatti un uomo estremamente idealista che insieme al suo gruppo, che gravitava intorno all'universit\u00e0 di Coimbra, organizz\u00f2 nel 1871 le serate di \"Conferen\u00e7ias Democraticas do Casino\", volte a propugnare gli ideali rivoluzionari repubblicani. Di Antero, che muore suicida, ci rimangono i \"Sonetos Completos\", riuniti dall'amico Oliveira Martins nel 1886, e le giovanili \"Odes Modernas\" (1864), intrise di socialismo dottrinario.\nCoevo alla \"Gera\u00e7\u00e3o de 70\", ma non faceva parte del Cenaculo era Ces\u00e1rio Verde, poeta pi\u00f9 importante di questa generazione. Le sue poesie che circolano in riviste di Porto e Coimbra sono raccolte alla sua morte in \"O Livro de Ces\u00e1rio Verde\" dall'amico Antonio Jose Silva Pinto. La raccolta mostra una poesia realista e prosastica che ricorda Baudelaire, e costituisce un precedente importante per la poesia di Fernando Pessoa. Si veda per esempio \"O Sentimento dum Occidental\" di Ces\u00e1rio Verde, una deambulazione per le strade di Lisbona, che richiama da vicino la famosa \"Ode Maritima\" di Fernando Pessoa.\nSecolo XX.\nIl secolo XX si apre con una stagione ricca di nuovi fermenti. Sullo sfondo dei grandi mutamenti storici a cavallo dei due secoli (tra cui il neo-colonialismo africano, il contrasto con la Gran Bretagna e il regicidio che avrebbe portato all'instaurazione della repubblica) si intrecciano varie esperienze letterarie.\nTeixeira de Pascoaes, poeta, pensatore e filosofo di inizio secolo, \u00e8 uno dei nomi marcanti dell'epoca. Autore, tra le altre cose, di \"Arte de Ser Portugu\u00eas\", pamphlet molto criticato sullo spirito della nazione portoghese, \u00e8 ricordato anche come autore di testi di una profondissima sensibilit\u00e0, quali \"Verbo Escuro\" o \"Senhora da Noite\" e come fondatore e ispiratore del cosiddetto Saudosismo, movimento culturale e di pensiero che si centra sul concetto di \"Saudade\", l'eterna nostalgia del non ancora vissuto che percorrerebbe tutta la storia del Portogallo.\nLe grandi correnti letterarie europee e americane, come il Modernismo, il Futurismo e le avanguardie in genere troveranno ripercussione in Portogallo in alcune riviste letterarie che influenzeranno il corso della storia letteraria del Paese per tutto il secolo. Ricordiamo la rivista \"Presen\u00e7a\", \"A \u00c1guia\" e \"Orpheu\", tra i cui collaboratori possiamo trovare M\u00e1rio de S\u00e1-Carneiro, Fernando Pessoa e Almada Negreiros.\nPoeta fondamentale nella storia della letteratura portoghese \u00e8 Fernando Pessoa (1888-1935). Nei suoi scritti egli canta il dramma dell'uomo di fronte alla vita, e anche evoca la cultura portoghese, ne celebra la storia e si fa profeta di una rinnovata grandezza della nazione. Pessoa vuole rivitalizzare la poesia portoghese, quindi ne ripercorre le tappe per offrire una sintesi espressiva rivestita di linguaggio e temi moderni. Egli non compose solamente opere scrivendo a proprio nome, in quanto invent\u00f2 degli eteronimi a cui deleg\u00f2 l'espressione di idee e forme autonome. Questi eteronimi, a cui conferisce una determinata biografia, con personalit\u00e0 e opere proprie, sono principalmente tre, Alberto Caeiro, Ricardo Reis e \u00c1lvaro de Campos. Il primo esprime l'umanesimo populista, il secondo il classicismo razionalista e l'ultimo l'avanguardia pi\u00f9 moderna e innovativa. In tutti si esprime un canto esistenzialista profondo, caratterizzato dai tratti fondamentali del modernismo (incertezza, frammentazione dell'identit\u00e0, riflessione sconnessa sulla persona, pessimismo, desiderio di una vita diversa).\nTra gli autori portoghesi del Novecento sono da ricordare Miguel Torga, Sophia de Mello Breyner Adresen, Jos\u00e9 Cardoso Pires, Jorge de Sena, Vitorino Nem\u00e9sio, Florbela Espanca e, pi\u00f9 recentemente, il premio Nobel Jos\u00e9 Saramago e il prolifico romanziere Ant\u00f3nio Lobo Antunes.\nLa fine del colonialismo.\nUno degli eventi pi\u00f9 importanti della fine del XX secolo in Portogallo \u00e8 stato la fine dell'esperienza coloniale, con la piena indipendenza raggiunta dalle colonie africane nel 1975. Questo fatto ha influenzato molto il corso degli eventi nella storia portoghese e ha avuto notevoli ripercussioni letterarie. La prima e forse pi\u00f9 evidente \u00e8 stata quella di vedere la nascita di letterature autonome, ma che fanno uso della lingua portoghese, nelle varie ex-colonie (vedi Letteratura lusofona); nel Portogallo stesso, comunque, molti autori si sono spesi nel tentativo di \"digestione\" storico-letteraria degli eventi recenti. Ricordiamo, tra gli altri, \"Jornada de \u00c1frica\" di Manuel Alegre e \"As Naus\" di Ant\u00f3nio Lobo Antunes."}
{"id": "556362", "revid": "37401", "url": "https://it.wikipedia.org/wiki?curid=556362", "title": "Imera", "text": ""}
{"id": "556374", "revid": "188402", "url": "https://it.wikipedia.org/wiki?curid=556374", "title": "Collezione sarda Luigi Piloni", "text": "La collezione sarda \"Luigi Piloni\" \u00e8 una raccolta di opere d'arte e di artigianato sardo che Luigi Piloni aveva raccolto e che nel 1981 ha donato all'Universit\u00e0 degli Studi di Cagliari. \u00c8 conservata nel palazzo dell'Universit\u00e0 a Castello. \nGli oggetti della raccolta sono esposti in sette sale, e comprendono dipinti, carte geografiche, stampe, costumi sardi, oggetti di artigianato, tappeti, gioielli, rosari, argenteria e abbigliamento.\nLe opere sono sistemate sulle pareti e nelle vetrine. Nelle cassettiere sotto le vetrine sono conservati oggetti che non \u00e8 stato possibile esporre per mancanza di spazio, ma che possono essere esaminati a richiesta dagli studiosi.\nPercorso espositivo.\nSala 1.\nOspita alcune stampe con effigi di personaggi storici illustri per la Sardegna (sant'llario, san Simmaco, sant'Eusebio di Vercelli, sant'Ignazio da Laconi, Eleonora d'Arborea, Vittorio Amedeo II, Vittorio Emanuele I, Carlo Felice, Alberto Della Marmora, Giovanni Spano, Giuseppe Manno, Luigi Amat di San Filippo e Sorso, Mario, Domenico Alberto Azuni) e i testi pubblicati da Luigi Piloni.\nSala 2.\nOspita una \"Santa Chiara\" appartenente al retablo di Bonaria, del quale faceva parte anche la \"Madonna detta del Cardellino\", ora conservata nel santuario di Bonaria, ed una seconda tavola, sempre del Cinquecento, con la \"Sepoltura di Cristo\" di Antioco Mainas.\nAltri tre dipinti, di autore ignoto del XVIII secolo, rappresentano \"San Michele\", \"La Nativit\u00e0\" e \"San Francesco di Paola attraversa lo stretto di Messina\".\nLa sala conserva anche il dipinto \"L'Arcangelo Raffaele guida Tobiolo\" (1763), di Francesco Massa, il \"Ritratto della Venerabile Maria Cristina di Savoia\" di fra' Pascalis M. Saruilo (XIX secolo), un \"Sant'Ignazio da Laconi\" ed una \"Addolorata\".\nSala 3.\nVi sono esposte 32 tempere, intitolate \"Memorie sulla Terra Sarda\", opera di Philippine Della Marmora (1837-1899).\nSala 4.\nContiene opere di pittori del Novecento: Maria Beatrice Ansaldi in Angius, Antonio Ballero (\"Festa paesana\"), Nicol\u00f2 Barabin, Giuseppe Biasi (\"Processione\"), Remo Branca, Cesare Cabras, Tore Canu, Adolfo Cao (\"Giardino pubblico di Cagliari\"), Giovanni Ciusa Romagna, Carlo Contini, Mario Delitala, Raffaello Delogu, Stanis Dessy, Filippo Figari, Carmelo Floris (\"Sposa\"), Foiso Fois, Romualdo Locatelli, Enzo Loy, Fabio Lumbau, Mauro Manca, Pietro Antonio Manca (\"Espressione di vita sarda\"), Anton Ettore Maury (\"Tramonto in Santa Gilla\"), Melchiorre Melis, Felice Melis Marini, Mario Mossa De Murtas, Antonio Mura, Cipriano Efisio Oppo (\"Autoritratto\"), Bernardino Palazzi (\"Attitidu\"), Alfredo Pierri, Valerio Pisano, Giovanni Battista Rossino, Aligi Sassu, Tona Scano, Giuseppe Scit\u00ecti, Giuseppe Sciuti (\"Bozzetto per il Palazzo Provinciale di Sassari\"), Tarquinio Sini, Mario Sironi (\"Il Torturato\"), Salvatore Vargiu.\nSala 5.\nNella sala sono esposti 82 pezzi, tra cui 15 rosari, 8 \"spuligadentes\" (oggetto per la pulizia dei denti e delle orecchie), un portaforbici, alcune \"ganceras\" (oggetto che serve a chiudere la camicia o a trattenere il fazzoletto) e 4 amuleti contro il malocchio.\nSala 6.\nVi sono esposte 140 carte geografiche (su un complesso di 206 carte appartenenti alla collezione) dal XIV/XV al XIX secolo, tra cui una carta dipinta su pergamena (della fine del XIV secolo - inizi del XV secolo), una riproduzione ottocentesca della \"Tabula Peutingeriana\", la carta del Magini (1620) che orienta il golfo di Cagliari verso est (errore che influenz\u00f2 numerosi cartografi fino alla fine del Settecento), la carta di G.B. Homann (1712), la carta di A. Zatta (1784), la carta della Sardegna voluta da Napoleone e sette carte opera di Alberto Della Marmora (secolo XIX).\nLa sala comprende inoltre le piante delle citt\u00e0 di Cagliari, Sassari, Alghero, la pianta della basilica della Vergine di Bonaria (1792), 32 \"coberibancus\" (copricassa) databili tra la fine del Settecento e i primi dell'Ottocento, 4 \"bertulas\" (bisacce) del primo Novecento, delle \"mantas\" (tappeti che possono servire anche da coperta) e un \"tapinu 'e mortu\" (tappeto sopra il quale si deponeva il morto).\nInoltre vi sono tempere di Simone Manca e di Giuseppe Verani, erroneamente attribuite al padre Agostino , acquerelli di Giovanni Marghinotti e di Giuseppe Cominotti, litografie e disegni di costumi sardi del XIX secolo ed un'incisione su rame del Seicento.\nSala 7.\nNella sala sono presenti 136 vedute della Sardegna tra acquerelli, disegni e tempere originali, tra cui 4 disegni a sanguigna con panorami di Cagliari, Sanluri, Codrongianus e Sassari (XVIII secolo), 4 acquerelli di Giuseppe Cominotti con vedute di Sassari (1823) e le vedute dei 12 fari dell'isola, tratte dall\"'Album dei fari d'Italia\" (1873)."}
{"id": "556379", "revid": "729019", "url": "https://it.wikipedia.org/wiki?curid=556379", "title": "Puplinge", "text": "Puplinge (toponimo francese) \u00e8 un comune svizzero di 2\u00a0430 abitanti del Canton Ginevra.\nStoria.\nIl comune di Puplinge \u00e8 stato istituito nel 1851 per scorporo da quello di Presinge.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "556381", "revid": "251174", "url": "https://it.wikipedia.org/wiki?curid=556381", "title": "Giovanni Battista Bodoni", "text": ""}
{"id": "556385", "revid": "48344", "url": "https://it.wikipedia.org/wiki?curid=556385", "title": "Megan Griffin", "text": ""}
{"id": "556388", "revid": "1342360", "url": "https://it.wikipedia.org/wiki?curid=556388", "title": "Marco Lucchini", "text": "Ha esordito nel 1981 nella rubrica \"TG2 Sabato Sport\" e in molte rubriche sportive del TG2, tra cui: \"TG2 Sportsera\", \"Domenica Sprint\" in cui era l'inviato fisso del programma e \"TG2 Diretta Sport\"; nello stesso anno comment\u00f2 il Super Bowl XV per Canale 5.\nLucchini \u00e8 stato per molti anni l'inviato dallo Stadio Sinigaglia di Como per le partite del e in alternanza allo Stadio Zini di Cremona per le partite della Cremonese, nella trasmissione \"90\u00ba minuto\" condotta prima da Paolo Valenti e poi da Fabrizio Maffei.\nIn seguito \u00e8 stato il commentatore ufficiale del e del in \"Domenica Sprint\", a cura della Testata Giornalistica Sportiva. Da molti anni si dedica al mondo del pattinaggio su ghiaccio (sua la telecronaca del primo bronzo iridato di Carolina Kostner a Mosca nel 2005) e anche nella vela.\nCommenta tuttora il campionato italiano di baseball ed alcuni tornei di golf.\nA partire dal 1999 \u00e8 diventato il curatore di Rai Sport, insieme agli altri colleghi: Ignazio Scardina, Maurizio Vallone, Saverio Garaguso, Duccio Guida e Amedeo Verduzio.\nDal 2003 Lucchini \u00e8 il curatore di \"Domenica Sprint\"; in precedenza aveva seguito, sempre da curatore anche \"Stadio Sprint\" e \"La Domenica Sportiva\"."}
{"id": "556391", "revid": "963244", "url": "https://it.wikipedia.org/wiki?curid=556391", "title": "Tarquinio Merula", "text": "Biografia.\nGiovinezza.\nTarquinio nacque, come recita l'atto di battesimo conservato nell'Archivio Capitolare della Parrocchia di San Bartolomeo, a Busseto, allora facente parte della diocesi di Cremona, il 24 novembre del 1595 da Giovanni Merula e Ortensia Rinaldi. Egli non era il solo dei figli Merula, oltre a lui vi erano Pellegrino, di 25 anni pi\u00f9 vecchio, Pietro Martire e Ottavio, nati rispettivamente nel 1578 e nel 1598, come ci rivela proprio il suddetto Pellegrino in un libro di conti domestici da lui segnato \"Libro di casa di me\", oggi conservato nell'Archivio di Stato di Cremona. Data la notevole differenza d'et\u00e0 \u00e8 da presumere che i fratelli Merula non fossero tutti figli della stessa madre, fatto che sembra avvalorato anche da alcune annotazioni fatte a proposito di questioni finanziarie da Pellegrino nel suo registro di conti. Sempre dal \"Libro di casa di me\" si evince come Giovanni Merula sia morto il 21 febbraio 1602 a 60 anni, mentre Ortensia Rinaldi sia deceduta solo 12 anni pi\u00f9 tardi.\nAlla morte del padre Tarquinio and\u00f2 forse ospite del fratello Pellegrino, parroco della chiesa di San Nicol\u00f2 in Cremona, un personaggio ormai di spicco nell'ambito culturale dell'epoca che, nel 1627, si far\u00e0 notare per la pubblicazione di un volume dal titolo \"Santuario di Cremona\" in cui egli descriver\u00e0 le bellezze di tutti gli edifici sacri della citt\u00e0. Proprio nella chiesa di San Nicol\u00f2 Tarquinio venne cresimato il 25 aprile 1607 dal vescovo Cesare Speciano, come risulta dagli atti conservati nell'Archivio Storico Diocesano di Cremona e, successivamente, nel 1614 a 19 anni, si spos\u00f2, stavolta nella chiesa di San Vincenzo, con Valeria Bordigallo insieme alla quale compr\u00f2 una casa in contrada Borghetto nella parrocchia di San Sepolcro a Cremona.\nFortuna.\nNel 1616 sappiamo che lasci\u00f2 l'incarico di organista presso la chiesa di San Bartolomeo dei Carmelitani per trasferirsi con la moglie a Lodi ove divenne fino al gennaio 1621 organista della chiesa di Santa Maria Incoronata. Nel frattempo la famiglia si era accresciuta come risulta dagli atti di battesimo della parrocchia dei Santi Siro e Sepolcro in Cremona: nel 1615 nasce Giovanni Pellegrino, nel 1616 Clara Ortensia, nel 1619 un altro maschio cui fu imposto il nome del primo che doveva, a quel punto, essere morto. Agli inizi del 1621 i Merula fecero rientro a Cremona, dove nel giugno nacque la figlia Camilla Isabella che in seguito diverr\u00e0 monaca col nome di suor Francesca Valeria. Tarquinio dovette per\u00f2 restare poco in patria perch\u00e9 gi\u00e0 nel 1622-23 si era probabilmente trasferito in Polonia (ove non lo segu\u00ec la famiglia) in qualit\u00e0 di musico da camera del principe ereditario Vladislao e organista di chiesa e camera del re Sigismondo III. Al 1626 risale il rientro a Cremona dove, nel 1627, i Fabbriceri della Cattedrale gli conferirono l'incarico di maestro di Cappella delle Laudi. In questi anni sono testimoniate le nascite di altri tre figli Claudio Nicol\u00f2 (1627), Giovanni Tarquinio (1629) e Giovanni Battista (1630) e la morte della moglie, avvenuta il giorno successivo alla nascita di Giovanni Battista. Quello fu un anno durissimo per la vita del compositore perch\u00e9 la peste caus\u00f2 la morte di molti dei suoi figli e del fratello Pellegrino.\nPoco dopo la perdita della prima moglie Tarquinio dovette sposarsi con una certa Lucia di cui nulla si sa di preciso da cui nel 1631 ebbe due gemelle Margherita e Francesca Valeria morte poco dopo il parto. Il nuovo lutto colp\u00ec il musicista mentre si trovava gi\u00e0 a Bergamo in qualit\u00e0 di maestro di Cappella della Basilica di Santa Maria Maggiore gestita dal Consiglio della Misericordia con il quale nel '32-'33 ebbe motivi di discordia piuttosto pesanti che andarono anche per vie legali, questioni che gli fecero optare per un rientro a Cremona dove ritorn\u00f2 a essere maestro di Cappella delle Laudi. Negli stati d'anime degli anni '36-'37 la casa di contrada Borghetto risulta, al contrario che negli anni precedenti, \u201cvota\u201d il che fa pensare a una partenza del compositore. Nel 1638 lo troviamo a Bergamo maestro di Cappella del Duomo e a quegli stessi anni risalgono le nascite di altre due figlie avute da Lucia, Clara (1638) e Teresa (1641). Al 1643 risale invece la partenza da Bergamo alla volta di Padova ove fu nominato maestro della Cappella privata del vescovo Giorgio Cornaro. Nel 1646 il musicista fece definitivo ritorno a Cremona ove rester\u00e0 per il resto della vita ricoprendo gli incarichi di maestro di Cappella e maestro di Cappella delle Laudi e componendo parallelamente musica per l'Accademia degli Animosi, come dimostrano diversi pagamenti. Il 27 novembre 1646, a seguito certo della morte di Lucia, contrasse in Duomo un nuovo matrimonio con Caterina Quinzani.\nMorte.\nIl Merula morir\u00e0 a Cremona all'et\u00e0 di 70 anni, il 10 dicembre 1665, seguito, l'8 dicembre dell'anno successivo, dalla moglie Caterina; fu sepolto nella chiesa di Santa Lucia all'altare del Crocefisso come si legge nella lista delle spese sostenute per le sue esequie.\nComposizioni.\nCompositore raffinato e attento all'aspetto drammaturgico della musica strumentale (fu tra coloro che pi\u00f9 contribuirono nel secondo quarto del Seicento a rendere ben differenziati aria e recitativo) di lui si conosce un solo lavoro teatrale, \"La finta savia\" (rappresentato a Venezia intorno al 1636 con libretto di Giulio Strozzi).\nDi lui si conoscono:\nPer tastiera:"}
{"id": "556392", "revid": "768068", "url": "https://it.wikipedia.org/wiki?curid=556392", "title": "Th\u00f4nex", "text": "Th\u00f4nex (toponimo francese) \u00e8 un comune svizzero di 14\u00a0091 abitanti del Canton Ginevra; ha lo status di citt\u00e0.\nStoria.\nIl comune di Th\u00f4nex \u00e8 stato istituito nel 1869 con la soppressione del comune di Ch\u00eane-Th\u00f4nex e la sua divisione nei nuovi comuni di Ch\u00eane-Bourg e Th\u00f4nex.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Th\u00f4nex sono:\nInfrastrutture e trasporti.\nTh\u00f4nex \u00e8 servito dalla rete tranviaria di Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "556398", "revid": "4506", "url": "https://it.wikipedia.org/wiki?curid=556398", "title": "Contadino", "text": ""}
{"id": "556405", "revid": "308552", "url": "https://it.wikipedia.org/wiki?curid=556405", "title": "Pietro Chanel", "text": "Biografia.\nDi origini umili, fu un prete zelante, M. Trompier, ad occuparsi della sua istruzione. Ordinato sacerdote nel 1827, and\u00f2 a fare il curato ad Amb\u00e9rieux e pi\u00f9 tardi il parroco a Crozet.\nIl suo desiderio di servire nelle missioni straniere lo port\u00f2, nel 1831, ad entrare nella neo-fondata Societ\u00e0 di Maria cui venne affidata, a seguito del suo riconoscimento formale il 29 aprile 1836, l'evangelizzazione dell'Oceania Occidentale: dopo aver preso i tre voti religiosi per mano del sacerdote Colin, fondatore e padre superiore dei Maristi, Chanel si imbarc\u00f2 quello stesso anno per la sua lontana missione sotto la guida del vescovo Pierre Bataillon e fu mandato sull'isola di Hoorn, che i geografi chiamano Allofatu ed i nativi Futuna.\nLe guerre tribali e la pratica del cannibalismo avevano ridotto la popolazione a qualche migliaio di persone quando Chanel approd\u00f2 alle sue coste.\nChanel si impegn\u00f2 fedelmente tra grandi difficolt\u00e0, imparando la lingua dei nativi, occupandosi dei malati, battezzando i morenti e conquistandosi l'appellativo di \"uomo dal cuore gentile\".\nNiuliki, regnante all'epoca, inizialmente ebbe un atteggiamento amichevole verso il missionario, chiamandolo persino \"tab\u00f9\", ovvero sacro e inviolabile, ma quando vide che i suoi sudditi venivano allontanati dai loro idoli verso la religione dell'uomo bianco, emise un editto contro di lui per scongiurare le conversioni al Cristianesimo. In quello stesso periodo suo figlio Meitala si convert\u00ec al cattolicesimo.\nIn seguito Musumusu, primo ministro di Niuliki e ostile al Cristianesimo, ide\u00f2 una congiura insieme a vari capitrib\u00f9 contro i cristiani, che fu portata a termine con grande crudelt\u00e0.\nIl martirio.\nAll'alba del 28 aprile 1841 i cospiratori si ritrovarono insieme e, dopo aver ferito molti neofiti sorpresi nel sonno, proseguirono verso la capanna di Chanel. Uno di loro gli fece a pezzi un braccio e lo fer\u00ec alla tempia sinistra con un randello. Un altro lo butt\u00f2 a terra con una baionetta. Un terzo lo picchi\u00f2 pesantemente con una mazza.\nMentre il missionario pronunciava parole di gentile rassegnazione \"Malie fuai\" (vale a dire: bene per me), Musumusu stesso, adirato per la morte tardiva, spacc\u00f2 il cranio del martire con un'ascia.\nI resti del missionario, seppelliti frettolosamente, furono in seguito reclamati da M. Lavaux, comandante francese della stazione navale di Tahiti, e riportati in Francia con un mezzo di trasporto del governo, nel 1842.\nIl culto.\n\"Protomartire dell'Oceania\" \u00e8 il titolo ufficiale attribuito al Pietro Chanel dalla Congregazione dei riti nel decreto che dichiara: \"tuto procedi posse ad solemnem Ven. servi Dei P. M. Chanel beatificationem\".\nIl processo di beatificazione di Chanel, iniziato nel 1857, si concluse il 16 novembre del 1889 col Rito Abbreviato \"Quemadmodum\". Il rito solenne, presieduto da papa Leone XIII, ebbe luogo il giorno successivo a Roma, nella basilica di San Pietro in Vaticano.\nFu canonizzato il 13 giugno 1954 da papa Pio XII."}
{"id": "556406", "revid": "228587", "url": "https://it.wikipedia.org/wiki?curid=556406", "title": "Isacco Mariani", "text": "Carriera.\nVinse numerose corse internazionali correndo soprattutto con moto Garelli nella classe 350, tra cui il Gran Premio di Svizzera del 1923, a Meyrin (Canton Ginevra) e il Gran Premio di Spagna del 1924 a Barcellona. Si piazz\u00f2 al secondo posto nel Gran premio delle Nazioni dello stesso anno a Monza. \nSempre nel 1923 e nel 1924 si piazz\u00f2 secondo nel Campionato Italiano Velocit\u00e0.\nMor\u00ec ad Asso in seguito ad incidente avvenuto ad Oliveto Lario, localit\u00e0 Onno, nel 1925 durante le prove del Circuito del Lario: la sua Sunbeam 350 si scontr\u00f2 frontalmente con la Moto Guzzi di Primo Moretti, che rientrava ai box. In sua memoria, l'anno successivo, fu inaugurato un monumento ad Onno. "}
{"id": "556413", "revid": "125535509", "url": "https://it.wikipedia.org/wiki?curid=556413", "title": "Moschettone", "text": "Il moschettone \u00e8 un anello di metallo incompleto per permettere l'apertura e la chiusura dello stesso. Di forma diversa, presenta un lato apribile tramite una leva che pu\u00f2 essere fermata da una ghiera. Pu\u00f2 essere di acciaio oppure leghe leggere.\nViene usato laddove c'\u00e8 necessit\u00e0 di unire due elementi in maniera rapida sicura e riutilizzabile, per questo \u00e8 usato spesso per sport quali arrampicata, alpinismo, parapendio, speleologia ma anche, ad esempio, in edilizia nelle imbracature anticaduta.\nNelle pi\u00f9 moderne trattazioni arrampicatorie e alpinistiche (per esempio il \"Manuale di Alpinismo su Roccia\" edito nel 2008 dal CAI), cos\u00ec come in tutte le normative italiane e comunitarie, il termine \"moschettone\" lascia il posto al pi\u00f9 corretto \"connettore\".\nStoria.\nIl moschettone nacque intorno al 1800 per poter chiudere in maniera rapida la bandoliera dei fucili (appunto i moschetti, da cui deriva il nome). Successivamente, venne utilizzato in agricoltura, in oreficeria, nonch\u00e9 dai pompieri; fu probabilmente dai pompieri che l'utilizzo dei moschettoni si estese all'alpinismo.\nI primi utilizzi dei moschettoni in campo alpinistico e di arrampicata risalgono ad inizio Novecento, ma non vi sono date certe. Si sa che nel 1912 Hans D\u00fclfer ne utilizz\u00f2 uno sulla parete est della Fleishbank, e nel 1913 furono Hans Fiechtl e Otto Herzog ad utilizzarli; sembra che si debba proprio ad Otto Herzog la loro diffusione.\nNegli anni tra le due guerre mondiali i moschettoni, ancora in acciaio e con forma a pera od ovale, furono utilizzati soprattutto nell'arrampicata, mentre l'utilizzo su scalata classica era limitato a causa del peso.\nLe maggiori innovazioni avvennero dopo la fine della seconda guerra mondiale. Un primo grosso passo avanti fu la nascita di moschettoni studiati appositamente per uso arrampicatorio e alpinistico, ad opera di Riccardo Cassin e di Felice Bonaiti, che per primi studiarono anche a livello teorico i carichi sul moschettone, ed inventarono i moschettoni asimmetrici e con forma a \"D\". Altra grande innovazione fu l'utilizzo di lega leggera (essenzialmente ergal di derivazione aeronautica) per i moschettoni; in questo campo, il precursore fu il francese Pierre Allain, gi\u00e0 famoso per le pedule da arrampicata ed il discensore ad otto.\nDa allora non vi furono grosse innovazioni nei materiali, mentre vi furono ancora notevoli sviluppi nella forma (moschettoni a leva curva, \"a pancia\", etc.) ed in alcuni dettagli (leva a chiusura automatica a scatto).\nSpecifiche tecniche.\nI moschettoni per arrampicata e alpinismo, cos\u00ec come quelli per uso lavorativo e civile, sono considerati dispositivi di protezione individuale e sono certificati secondo le norme del CEN (norma EN 12275),; i moschettoni per arrampicata e alpinismo, inoltre, possono fregiarsi anche di una certificazione UIAA: quest'ultima prevede, in alcuni casi, carichi di rottura leggermente maggiori (ponendo dunque vincoli maggiormente restrittivi alle case produttrici). Resta inteso che, per il fabbricante, la marcatura CE (nome EN) \u00e8 obbligatoria, mentre quella UIAA \u00e8 del tutto facoltativa.\nSecondo la norma UIAA 121, il carico di rottura longitudinale (cio\u00e8 nella stessa direzione del lato lungo del moschettone) a leva chiusa pu\u00f2 variare tra 18 e 25 kN, quello longitudinale a leva aperta tra 5 e 7\u00a0kN, e quello in direzione trasversale tra 7 e 10\u00a0kN, a seconda del tipo di moschettone. Vi sono comunque moschettoni con carichi di rottura diversificati, secondo le esigenze.\nTipologia.\nMoschettoni a ghiera.\nI moschettoni si possono dividere in due gruppi: \"senza ghiera\" e \"con ghiera\".\nLa ghiera pu\u00f2 essere a vite oppure con chiusura a scatto, comandata da una molla; questo sistema serve, una volta chiuso, ad impedire un'apertura accidentale della leva del moschettone. Ci\u00f2 risulta vantaggioso per l'auto assicurazione in sosta e nelle manovre di cordata.\nInfatti se il moschettone fosse posizionato rivolgendo il braccio con la leva a contatto con la parete rocciosa (cosa sconsigliata), con il movimento del moschettone stesso, la leva potrebbe aprirsi, generando una situazione di rischio o addirittura di caduta dell'utilizzatore. Una leva bloccata con ghiera permette di superare questo problema.\nIl moschettone senza ghiera, pi\u00f9 leggero, \u00e8 preferito in quei casi in cui si \u00e8 ragionevolmente sicuri che non si avr\u00e0 rischio di apertura accidentale, oppure se quest'ultima \u00e8 un evento poco rischioso. Viene utilizzato ad esempio per appendere oggetti allo zaino o all'imbragatura, ma si utilizzano anche sui rinvii da arrampicata.\nMoschettoni a pera o HMS.\nUn tipo di moschettoni \u00e8 detto \"a pera\" perch\u00e9 la loro forma trapezoidale ricorda questo frutto.\nHMS \u00e8 l'acronimo del termine tedesco \"Halbmastwurf-Sicherung\", che significa \"Assicurazione tramite tecnica del mezzo barcaiolo\". Questo tipo di moschettone \u00e8 infatti l'unico che permette di utilizzare con agilit\u00e0 questo nodo per fare sicura, in quanto la parte larga ha sufficiente spazio per far scorrere la corda e \"ribaltare il nodo\" (il mezzo barcaiolo si ribalta quando si inverte il senso di scorrimento della corda). La parte stretta invece consente una buona stabilit\u00e0 del moschettone stesso, che si traduce in una manovrabilit\u00e0 maggiore del nodo."}
{"id": "556416", "revid": "228587", "url": "https://it.wikipedia.org/wiki?curid=556416", "title": "Valve", "text": ""}
{"id": "556422", "revid": "61051", "url": "https://it.wikipedia.org/wiki?curid=556422", "title": "Premiership (Irlanda del Nord)", "text": "La Premiership, nota precedentemente come \"Irish Premier League\" e \"Irish Football League\", ed ora nota anche come Danske Bank Premiership per ragioni di sponsorizzazione, \u00e8 la prima divisione del campionato nordirlandese di calcio ed \u00e8 il massimo torneo calcistico dell'Irlanda del Nord. Vi partecipano 12 squadre.\n\u00c8 la seconda lega nazionale del mondo per anno di fondazione, essendo stata creata una settimana prima della Scottish Football League e due anni dopo la Football League di Inghilterra.\nStoria.\nLe origini.\nOriginariamente, dal 1890, fu la lega calcistica dell'intera Irlanda, bench\u00e9 molti dei club ad essa affiliati avessero sede nel nord. Divenne la lega dell'Irlanda del Nord nel 1921 dopo la Guerra d'indipendenza irlandese, in virt\u00f9 della quale furono create una lega ed una federazione calcistica a parte (la Football Association of the Irish Free State - oggi Football Association of Ireland), costituita per il Libero Stato irlandese (oggi Repubblica di Irlanda), nel sud e nell'ovest poich\u00e9 in futuro potrebbe di nuovo essere assegnata al intera Irlanda perch\u00e9 l'acronimo tradotto in inglese deriva da \"Calcio Irlandese\".\nLa riorganizzazione del 2008-2009.\nPer la stagione 2008-09, il sistema dei campionati dell'Irlanda del Nord \u00e8 stato riorganizzato. La massima divisione \u00e8 stata rinominata IFA Premiership, e ridotta a dodici squadre, selezionate non solo in base ai risultati della stagione 2007-08, ma anche delle due stagioni precedenti, ed altri criteri, illustrati di seguito.\nPer stabilire la composizione del nuovo campionato a ciascun club \u00e8 stato assegnato un punteggio basato sui seguenti criteri:\nLa squadra del \u00e8 stata retrocessa nella seconda divisione (IFA Championship) per aver consegnato in ritardo la documentazione necessaria per l'ammissione nella IFA Premiership.\nNIFL Premiership.\nNell'estate 2013 la Northern Ireland Football League (NIFL) si stacc\u00f2 dal controllo della IFA per l'organizzazione della Premiership e della Championship, primi due livelli del campionato nordirlandese.\nLe squadre.\nSono 45 le squadre che hanno preso parte ai 121 campionati dal 1890-1891 al 2021-2022 (in grassetto).\nAlbo d'oro.\nIrish Football League\nIrish Premier League\nIFA Premiership\nNIFL Premiership"}
{"id": "556424", "revid": "344503", "url": "https://it.wikipedia.org/wiki?curid=556424", "title": "Jimmy Olsen", "text": "James Bartholomew \"Jimmy\" Olsen \u00e8 un personaggio dei fumetti pubblicato dalla DC Comics.\n\u00c8 un giovane fotografo del \"Daily Planet\", grande appassionato di computer e aspirante giornalista. Amico di Clark Kent, nonch\u00e9 l'unico in grado di fotografare Superman durante le sue imprese."}
{"id": "556428", "revid": "38120", "url": "https://it.wikipedia.org/wiki?curid=556428", "title": "Ippovia del Gran Sasso", "text": "L'ippovia del Gran Sasso \u00e8 un lungo itinerario escursionistico ad anello intorno al massiccio del Gran Sasso d'Italia, interamente compreso nel Parco Nazionale del Gran Sasso e Monti della Laga, adatto per essere percorso a tappe a piedi, a cavallo o in mountain bike.\nDescrizione.\nPercorso.\nL'itinerario \u00e8 stato inizialmente progettato dagli architetti Alfonso de Albentiis e Paolo Lucchese e dagli ingegneri Luigi Alessiani e Gennaro Pirocchi, mentre le strutture sono state realizzate per intervento dell'ente parco e della Comunit\u00e0 montana Gran Sasso zona \"O\". I versanti attraversati sono quello aquilano, teramano e pescarese. Il percorso ricalca quasi sempre vecchie mulattiere, carrarecce e sentieri gi\u00e0 esistenti, utilizzati nel passato dagli abitatori di questi luoghi. Dal percorso principale si diramano circuiti alternativi e rami secondari che conducono a diversi paesi, per un totale di circa 300\u00a0km di sentieri opportunamente ripristinati. Sono presenti aree di sosta o di tappa attrezzate con ricoveri per i cavalli.\nCriticit\u00e0 e rilancio.\nAttualmente utilizzata a tratti parziali di decine di chilometri per passeggiate organizzate da maneggi locali o da cavalieri molto esperti che si avventurano per tutto il tracciato senza servizi di accompagnamento e di eventuale assistenza e soccorso, l'assenza di programmazione ecomico gestionale ed attuativa di un soggetto gestore ha rimesso la fruizione dei percorsi quasi unicamente all'iniziativa privata senza economie di mantenimento; per questo ad oggi gran parte degli investimenti sostenuti per il tracciato risultano oramai desueti e l'ippovia non \u00e8 in grado di essere attraversata in tutto il tracciato progettato. \nIl 24 luglio 2020 una startup a vocazione sociale nel settore dei beni storici ambientali e culturali ha presentato uno studio per l'organizzazione di tutto il percorso in un sistema di rete di accoglienza, guida e soccorso attraverso 4 punti hub di servizio in ogni lato del Gran Sasso (nord sud est ovest) e 58 punti di sosta e di pernottamento a distanze variabili tra 7 e 10 chilometri. Lo studio, sviluppato dai ricercatori Giovanbattista Galeota e Giuseppe Pace ha portato alla firma di un accordo di programma per l'attuazione del progetto mediante un soggetto di rete partecipato dai Comuni toccati dal tracciato e da operatori nel settore del Turismo equestre sotto il controllo di un comitato formato da esperti designati dalla Federazione sport Equestre, federazione Turismo Equestre, Ente Parco nazionale del Gran Sasso e Monti della Laga, Fondo Ambiente Italiano. \nIl progetto che prende il nome di NEXUM EQUUM ha dunque come obiettivi economici la realizzazione di un sistema integrato di servizi idoneo a garantire sviluppo turistico alla zona per ca. 110 addetti, finalizzato al rilancio dell'ippovia stessa grazie ad una gestione unitaria per il mantenimento dell'intero percorso mediante un sistema integrato di servizi di guida, accompagnamento ed ospitalit\u00e0 turistica.\nLocalit\u00e0 attraversate.\nIl percorso \u00e8 un anello, quindi lo si pu\u00f2 percorrere partendo da qualsiasi luogo."}
{"id": "556436", "revid": "1005847", "url": "https://it.wikipedia.org/wiki?curid=556436", "title": "Bortolo Belotti", "text": "Fu inoltre raffinato poeta ed \u00e8 considerato una delle figure pi\u00f9 rappresentative della Val Brembana nel XX secolo. Bortolo Belotti deve la sua fama soprattutto alla sua \"Storia di Bergamo e dei Bergamaschi\", il pi\u00f9 importante trattato sulla storia di Bergamo e della sua provincia.\nBiografia.\nNacque il 26 agosto 1877 a Zogno, localit\u00e0 della Valle Brembana, da Cesare Belotti e Maria Offredi, in una famiglia borghese di tradizioni liberali. Dopo gli studi elementari nel paese di nascita, fu iscritto presso il Collegio Vescovile Sant'Alessandro di Bergamo, vincendo a 14 anni una distinzione nel concorso Barca Vitalba con un'opera sulla storia dei Longobardi. Frequent\u00f2 l'ultimo anno del liceo Classico \"Paolo Sarpi\" di Bergamo. Fu ammesso al \"Collegio Ghislieri\" dell'Universit\u00e0 degli Studi di Pavia e si laure\u00f2 in Giurisprudenza nel 1899, con una tesi sulle Gallerie Fedecommissarie di Roma. Si trasfer\u00ec in seguito a Milano, per esercitare la professione d'avvocato presso il Tribunale; qui continu\u00f2 l'attivit\u00e0 scientifica, insegnando diritto commerciale e finanziario in alcuni istituti e collaborando direttamente con alcune riviste di diritto e giurisprudenza.\nFece parte della Massoneria.\nNel 1907 inizi\u00f2 l'attivit\u00e0 politica nel Partito Economico, movimento della destra liberale. Fu eletto consigliere e assessore al comune di Zogno, e successivamente consigliere comunale a Milano dal 1909 al 1914. Dal 1914 fu anche Consigliere provinciale per il mandamento di Zogno, carica che mantenne per circa 10 anni. Nel 1913 venne inoltre eletto deputato al Parlamento nazionale per il collegio di Zogno, dopo un duello all'ultimo voto con il candidato cattolico Carugati: 49,7 contro il 49,4 %.\nLa sua politica fu tesa allo sviluppo economico e industriale della Val Brembana, battendosi ad esempio per il prolungamento della ferrovia fino a Piazza Brembana e per la realizzazione delle opere di sfruttamento dell'energia idroelettrica. Rieletto deputato nelle elezioni del 1919, nel 1921 fu nominato sottosegretario al Tesoro, passando in seguito a ricoprire le funzioni di ministro dell'Industria e del Commercio nel successivo primo Governo Bonomi, in carica fra il 1921 e il 1922. Di quest'ultima esperienza si ricorda soprattutto la cessione della villa del Cargnacco a Gabriele D'Annunzio per realizzarvi il complesso del Vittoriale.\nLa politica non imped\u00ec a Belotti la ricerca nel campo del diritto, della storia e della letteratura: nel 1919 pubblic\u00f2 un trattato, pressoch\u00e9 unico al mondo, sul \"Diritto Turistico\", preparato durante la sua amministrazione del Touring Club Italiano. Tra il 1919 e il 1921 Belotti promosse una serie di partiti liberali quali il Partito Liberale Riformatore, il Partito Liberale Italiano e il Partito Liberale Democratico Italiano, mentre nel 1922 ader\u00ec definitivamente al PLI. Nel partito Liberale Belotti apparteneva al gruppo della destra cavouriana.\nRispetto al fascismo assunse in un primo momento un atteggiamento moderatamente favorevole e vot\u00f2 in parlamento a favore del Governo Mussolini. La critica sempre pi\u00f9 serrata all'alleanza tra PLI e PNF gli imped\u00ec la ricandidatura alle elezioni del 1924 culminando nel discorso pronunciato al congresso liberale di Livorno dell'ottobre del 1924. Torn\u00f2 dunque alla professione d'avvocato impegnandosi nella ricerca storica e nella produzione poetica. Il 27 ottobre 1930 venne arrestato a Milano con l'accusa di voler fondare con Ivanoe Bonomi una rivista politica (in realt\u00e0 per ostinato antifascismo) e venne mandato al confino a Cava dei Tirreni, dove rimarr\u00e0 fino al giorno di Pasqua del 1931.\nNel 1940 pubblic\u00f2 la sua opera pi\u00f9 famosa: la \"Storia di Bergamo e dei Bergamaschi\", presso l'editore Ceschina di Milano, ancora oggi l'opera pi\u00f9 completa e dettagliata mai scritta sull'argomento. Nel 1942 venne seguita dalla \"Storia di Zogno\" e di alcune terre vicine. Dopo la caduta del fascismo nel luglio del 1943, riprese i contatti con gli uomini del liberalismo italiano e guid\u00f2 la transizione di Bergamo verso la democrazia, ma dopo gli eventi dell'8 settembre fu costretto a fuggire in Svizzera. Qui partecip\u00f2 alle organizzazioni degli esuli moderati italiani e con Ettore Janni e Luigi Einaudi fond\u00f2 il periodico \"L'Italia e il Secondo Risorgimento\" e tenne conferenze su Cavour e sulla prima guerra mondiale.\nMor\u00ec il 24 luglio 1944 a Sonvico, vicino a Lugano. Pochi mesi prima, i bombardamenti alleati avevano distrutto la sua casa di Milano, assieme alla ricca biblioteca e al suo studio professionale.\nDopo la guerra, le sue spoglie furono traslate da Lugano a Zogno il 22 settembre 1945, dove ebbero luogo solenni funerali.\nRiconoscimenti.\nBergamo e Milano intitolarono ognuna una via in suo nome mentre a Zogno nel 1954, nella ricorrenza del decennale della morte, venne eretto un monumento ad opera dello scultore Piero Brolis e dell'ingegner Luigi Angelini. Sempre Zogno dedic\u00f2 a Belotti un busto opera dei gemelli Carlo e Luigi Rigola, eseguito nel 1921 in occasione dell'inaugurazione del Monumento ai Caduti di Zogno ; un esemplare del busto fu donato nel 1960 alla Biblioteca Civica Angelo Mai di Bergamo da Bernardino Belotti, fratello dell'illustre personaggio . \nA Bergamo gli \u00e8 stato intitolato l'\"Istituto Tecnico Commerciale\".\nOpere letterarie.\nBortolo Belotti \u00e8 ricordato anche come illustre storico e poeta: concentrandosi nella sua produzione sulle tradizioni e sulle vicende storiche della sua terra nat\u00eca.\nTra le sue opere possiamo citare:\nNel 1959 fu curata una seconda edizione della sua \"Storia di Bergamo e dei Bergamaschi\", stampata in 6 volumi con immagini e illustrazioni a cui nel 1990 \u00e8 seguita una terza edizione in 9 volumi con pagine di aggiornamento, nuove note e fotografie.\nNel 1965 vi fu una seconda edizione de \"Il Dramma di Gerolamo Olgiati\" con il titolo \"Storia di una congiura (Olgiati).\"\nLa sua ricca produzione poetica, di cui buona parte in dialetto bergamasco, \u00e8 raccolta nei volumi \"Poesie della montagna del fiume e della valle\", \"Poesie bergamasche\" e \"Val Brembana\".\nPubblic\u00f2 anche decine di scritti giuridici, sul diritto di famiglia e sul diritto economico."}
{"id": "556441", "revid": "765341", "url": "https://it.wikipedia.org/wiki?curid=556441", "title": "Discografia di Madonna", "text": "La discografia di Madonna \u00e8 composta da 14 album registrati in studio, 6 raccolte, 3 colonne sonore, 5 album dal vivo e 11 extended play. Ad oggi Madonna ha venduto 300 milioni di album e 120 milioni di singoli.\nAlbum.\nAlbum non ufficiali.\nNel corso degli anni sono usciti album con demo e canzoni registrate agli esordi. I pi\u00f9 conosciuti sono:\nSingoli.\nSingoli locali.\nDi seguito la lista dei brani pubblicati come singoli solo in determinati paesi:\nSingoli promozionali.\nInoltre sono stati realizzati anche dei singoli promozionali:\n(*): Non distribuiti per le vendite ma solo per le discoteche (e certificati solo nelle classifiche di musica dance).\nB-Side.\nDi seguito \u00e8 disponibile la lista delle canzoni pubblicate solo come b-side dei singoli di Madonna:\nCompilation.\nQuesta \u00e8 una lista delle canzoni inserite nelle compilation di vari artisti:\nBonus Track.\nLista dei brani pubblicati come bonus tracks nelle versioni speciali o estere degli album:\n(*): Inserite successivamente nel CD \"SuperPop\"\nVideografia.\nLa videografia di Madonna comprende 67 video musicali, nove video live, due cofanetti, due documentari, quattro video singoli, quattro video promozionali e quattro video compilation.\nTour.\nTour promozionali.\nInoltre sono stati realizzati anche dei minitour promozionali:\nCollaborazioni con altri artisti e apparizioni.\nCollaborazioni/apparazioni con altri artisti.\nUn elenco delle collaborazioni (solo come cantante) non presenti nei suoi album/singoli con altri artisti:\nCollaborazioni di altri artisti.\nElenco delle collaborazioni di altri artisti noti presenti nei suoi album o singoli:"}
{"id": "556449", "revid": "1318658", "url": "https://it.wikipedia.org/wiki?curid=556449", "title": "Arrondissement di Dax", "text": "L\"arrondissement\" di Dax \u00e8 una suddivisione amministrativa francese, situata nel dipartimento delle Landes e la regione dell'Aquitania.\nComposizione.\nL'arondissement di Dax raggruppa 153 comuni in 13 cantoni:"}
{"id": "556450", "revid": "1318658", "url": "https://it.wikipedia.org/wiki?curid=556450", "title": "Arrondissement di Saumur", "text": "L\"arrondissement\" di Saumur \u00e8 un \"arrondissement\" dipartimentale della Francia situato nel dipartimento del Maine e Loira, nella regione dei Paesi della Loira.\nComposizione.\nL\"arrondissement\" \u00e8 composto da 112 comuni raggruppati in 10 cantoni:"}
{"id": "556452", "revid": "78273", "url": "https://it.wikipedia.org/wiki?curid=556452", "title": "Stacanovista", "text": ""}
{"id": "556460", "revid": "84184", "url": "https://it.wikipedia.org/wiki?curid=556460", "title": "Argan", "text": ""}
{"id": "556466", "revid": "599013", "url": "https://it.wikipedia.org/wiki?curid=556466", "title": "Segreto bancario", "text": "Il segreto bancario \u00e8 un istituto di diritto bancario che mira a tutelare la riservatezza dei clienti di una banca.\nStoria.\nMolti stati del mondo, come Lussemburgo, Austria, Principato di Monaco, San Marino, Liechtenstein, Andorra, Svizzera e in forma diversa anche in Gran Bretagna ed anche alcuni piccoli stati americani (Bahamas e Panama in particolare) si sono dotati di tale istituto nel corso del tempo. In Asia, il segreto bancario \u00e8 poco regolamentato e in cui le banche occidentali hanno massicciamente aperto affiliate estere per sfruttarne i vantaggi finanziari (come ad esempio la possibilit\u00e0 di effettuare operazioni back-to-back o di aprire Trust e fondazioni che complicano le possibilit\u00e0 di risalire ai nominativi dei titolari di una societ\u00e0 in caso di rogatorie internazionali e che permettono operazioni di elusione fiscale).\nLa Svizzera, in particolare, ha modificato molte delle convenzioni di doppia imposizione per permettere, su richiesta specifica e motivata, la trasmissione all'estero dei dati dei propri clienti anche in caso di evasione fiscale e non solo frode fiscale. La ragione di questa differenza trae origine dal fatto che l'evasione nell'ordinamento elvetico, a differenza della frode, non \u00e8 considerata un reato ma un illecito amministrativo.\nQuasi tutte queste nazioni, a seguito della crisi finanziaria internazionale iniziata nel 2008 e delle forti pressioni internazionali, hanno nel 2009 annunciato la rinuncia o il depotenziamento delle proprie norme tutelanti il segreto bancario.\nCaratteri generali.\nEsso vieta ad altri soggetti diversi dalla banca stessa di fornire informazioni a terzi circa i conti correnti bancari dei cittadini stessi clienti della banca. Spesso tuttavia il segreto bancario costituisce un incentivo al deposito di denaro in istituti di credito che lo sostengono favorendo per\u00f2 fenomeni illeciti come il riciclaggio di denaro e l'evasione fiscale.\nNel mondo.\nSvizzera.\nDal 1\u00ba gennaio 2017, in seguito a una serie di scandali e sotto pressioni di Unione Europea, Stati Uniti e Organizzazione per la cooperazione e lo sviluppo economico (OCSE), la Svizzera, insieme ad altri 100 paesi, ha abrogato il segreto bancario, aderendo cos\u00ec al nuovo accordo sulla fiscalit\u00e0 del risparmio tra Svizzera e UE, che introduce lo scambio automatico di informazioni fiscali. Fino ad allora tutte le grandi banche private e di investimento come UBS erano tenute a fornire informazioni bancarie solo sotto richiesta specifica. Lo scambio di dati rimarr\u00e0 comunque confidenziale e potr\u00e0 avvenire solo a scopo fiscale.\nLa Svizzera ha beneficiato del segreto bancario per pi\u00f9 di 80 anni, dal 1934. Questo beneficio le ha permesso di attrarre e allo stesso tempo nascondere grandi patrimoni provenienti da diverse parti del mondo, appartenenti a milionari che desideravano mantenere l'anonimato. Con la fine del segreto bancario il 25% del patrimonio straniero trasferito nei conti di 266 banche svizzere sar\u00e0 minacciato. Questo dato dimostra anche come le banche elvetiche abbiano avuto un ruolo importante nella gestione dei patrimoni privati di clienti stranieri, che alla fine del 2015 raggiungevano i 10 miliardi di dollari, e che non a caso la Svizzera \u00e8 sempre stata considerata come un paradiso fiscale.\nLa pressione che gli Stati Uniti d'America hanno esercitato sulle banche svizzere, che dal 2008 si sono rifiutate di consegnare alle autorit\u00e0 statunitensi tutte le informazioni riguardanti i clienti USA con conti in Svizzera, \u00e8 sicuramente uno dei fattori che ha portato o obbligato la Svizzera a rinunciare al suo segreto bancario. Infatti, una volta che il Dipartimento di giustizia statunitense ricatt\u00f2 UBS di ritirarle la licenza per operare nel paese, la Svizzera non ha avuto altra possibilit\u00e0 che accettare il nuovo accordo."}
{"id": "556474", "revid": "1226", "url": "https://it.wikipedia.org/wiki?curid=556474", "title": "Giuseppe Maddaloni", "text": ""}
{"id": "556475", "revid": "2015336", "url": "https://it.wikipedia.org/wiki?curid=556475", "title": "Tribuno consolare", "text": "I tribuni militum consulari potestate (\"tribuni militari con potest\u00e0 consolare\") o pi\u00f9 brevemente tribuni consolari, erano eletti con potere consolare durante il cosiddetto \"conflitto degli ordini\" che si scaten\u00f2 nella Repubblica romana nell'anno 444 a.C. e poi si riaccese dall'anno 398 a.C. al 394 a.C. e, dopo un breve interludio, dall'anno 391 a.C. fino al 367 a.C.\nSecondo Tito Livio e Dionigi di Alicarnasso la magistratura dei \"tribuni militum consulari potestate\" fu creata nel periodo del conflitto degli ordini assieme alla carica di censore allo scopo di permettere all'ordine plebeo l'accesso alle pi\u00f9 alte cariche del governo senza per questo dover riformare la carica di console che il patriziato difendeva come riservata al suo ordine. Con l'introduzione della figura del tribuno consolare si oltrepassava il problema formale pur dando alla plebe l'accesso al massimo potere.\nNonostante la prima nomina sia avvenuta nel 444 a.C. occorre aspettare il 400 a.C., perch\u00e9 si possa registrare la nomina di un plebeo, Publio Licinio Calvo Esquilino, alla magistratura del tribunato consolare.\nSembra che la scelta della forma di governo di un dato anno - consoli o tribuni consolari - fosse affidata al popolo al momento delle elezioni e quindi si osservano anni in cui Roma era guidata da consoli e altri in cui la guida era affidata ai tribuni consolari. Molto probabilmente la scelta avveniva scegliendo le \"persone\" pi\u00f9 che i \"tipi di carica\" in relazione alla capacit\u00e0 dei singoli candidati di attrarre i voti delle trib\u00f9.\nIl numero dei tribuni consolari vari\u00f2 da 3 a 6. Inoltre, poich\u00e9 venivano considerati anche colleghi dei censori, talvolta si parla di \"otto tribuni\".\nL'elezione dei tribuni consolari ebbe termine quando, nel 367 a.C. con l'approvazione delle \"leges Liciniae Sextiae\", la plebe riusc\u00ec ad ottenere l'accesso alla carica di console, accesso che fu poi regolamentato dalla \"lex Genucia\" approvata nel 342 a.C."}
{"id": "556476", "revid": "15756", "url": "https://it.wikipedia.org/wiki?curid=556476", "title": "Grottesca", "text": "Le grottesche sono un particolare tipo di decorazione pittorica parietale, che affonda le sue radici nella pittura romana di epoca augustea e che fu riscoperto e reso popolare a partire dalla fine del Quattrocento.\nLa decorazione a grottesca \u00e8 caratterizzata dalla raffigurazione di esseri ibridi e mostruosi, chimere, spesso ritratte quali figurine esili ed estrose, che si fondono in decorazioni geometriche e naturalistiche, strutturate in maniera simmetrica, su uno sfondo in genere bianco o comunque monocromo.\nLe figure sono molto colorate e danno origine a cornici, effetti geometrici e intrecci, ma sempre mantenendo una certa levit\u00e0 e ariosit\u00e0, per via del fatto che in genere i soggetti sono lasciati minuti, quasi calligrafici, sullo sfondo. L'illustrazione prevalentemente fantasiosa e ludica, non sempre persegue una funzione puramente ornamentale, ma riveste talvolta anche uno scopo didascalico ed enciclopedico, riproducendo inventari delle arti e delle scienze o raffigurazioni a carattere eponimo.\nEtimologia.\nIl nome, come spiega Benvenuto Cellini nella sua \"autobiografia\", deriva dalle \"grotte\"\ndel colle Esquilino a Roma che altro non erano che i resti sotterranei della Domus aurea di Nerone, scoperti nel 1480 e divenuti immediatamente popolari tra i pittori dell'epoca che spesso vi si fecero calare per studiare le fantasiose pitture rinvenute. Tra questi vi furono Filippino Lippi, il Pinturicchio, Raffaello, Giovanni da Udine, il Morto da Feltre, Bernardo Poccetti, Marco Palmezzano, Gaudenzio Ferrari e altri che in seguito diffusero questo stile dando vita a quella che il Longhi definisce la \"curiosa civilt\u00e0 delle \"grottesche\"\".\nFasi storiche.\nLe grottesche erano utilizzate nell'antichit\u00e0 romana e stando agli scavi delle ville imperiali del Palatino i primi esempi noti risalgono alla seconda met\u00e0 del I secolo a.C. (42-36 a.C. per la casa di Augusto, 30 a.C. per l\"'Aula Isiaca\" che si distingue per l'uso di preziosi inserti a foglia d'oro).\nVitruvio, nel suo \"De architectura\" libro VII, cap. V, \u00a7\u00a73-4, condann\u00f2 la moda di questi ornamenti. La polemica vitruviana si affida tanto ad un criterio estetico (le creazioni ibride contravvenendo alle leggi di Natura sono contrarie al canone della \"mimesis\"), quanto ad un criterio morale (le pitture fantasiose sono puro pretesto a sfoggio di ricchezza smodata in quanto privilegiano l'uso di colori costosi quali il blu di Armenia o il porpora ed il cinabro, in contrasti cromatici violenti tesi ad impressionare lo sguardo secondo un gusto alieno alla sobriet\u00e0 dell'arte ufficiale che vuole opporsi allo stile dell'Oriente ellenistico). Ma allora, come nel Cinquecento, la loro diffusione fu inarrestabile, essendo adottata dalla stessa famiglia imperiale.\nNel 1480, in seguito al ritrovamento di questo genere di decorazione nella Domus Aurea di Nerone, le grottesche vennero riproposte sotto pretesto della \"imitatio antiquitatis\". Il Vasari dedica loro il capitolo XXVII della sua \"Introduzione alle tre arti del disegno\". e seguendo l'esempio vitruviano le defin\u00ec \"pitture licenziose e ridicole molto\", traendo tuttavia motivo di orgoglio dal fatto che il modello antico sia stato reinterpretato dai moderni con esiti superiori all'archetipo neroniano.\nDi fatto, pittori illustri come Filippino Lippi, il Pinturicchio, Amico Aspertini e il Sodoma furono tra i primi a utilizzare queste stravaganze antiche. Secondo il Vasari il primo fu il pittore chiamato \"Morto da Feltre\". Lo storico dell'arte Giorgio Vasari nelle sue \"Vite\" afferma che Morto fu il primo a riuscire nell'intento di riproporre lo stile delle grottesche dopo averle studiate a fondo calandosi all'interno della Domus Aurea. Egli poi si rec\u00f2 per mesi a Tivoli nella villa di Adriano, percorse la via Campana e arriv\u00f2 fino a Pozzuoli alla ricerca delle tracce di questo tipo di decorazioni che erano visibili solo nel sottosuolo. Ne propose poi a Firenze nel talamo di Agnolo Doni e nella stanza di mastro Valerio nel convento dei Serviti. Nel 1990 ne sono state ritrovate durante una ristrutturazione anche a Feltre nel talamo di casa de' Mezzan a Feltre. Il Morto lasci\u00f2 traccia di se' specialmente nei suoi dipinti.\nFu la bottega di Raffaello Sanzio ad effettuare una vera e propria riforma di questo genere aumentando cos\u00ec il numero di richieste da parte dei committenti e instaurando una sorta di canone che sar\u00e0 ripreso dal manierismo. Giovanni da Udine, contrariamente a Morto da Feltre, diede vitalit\u00e0 e vivacit\u00e0 a questo genere, ponendo l'accento sugli aspetti pi\u00f9 naturalistici ed eliminando le componenti pi\u00f9 fantastiche e le inquietanti mostruosit\u00e0 pagane.\nCon la fine del Manierismo non si estinse del tutto la grottesca. Il criticato ornamento si nascose per riapparire nel Seicento sotto forma di geroglifico, arabesco o \"chinoiserie\".\nSignificato metaforico.\nIl termine grottesco col tempo ha cambiato significato, passando dalle arti figurative alla letteratura fantastica: da l\u00ec \u00e8 entrato nel linguaggio comune ed oggi indica qualcosa di bizzarro e inconsueto, assumendo poi la connotazione di \"ridicolo\", ironizzante e caricaturale.\nLa critica estetica vi individuava, gi\u00e0 nei secoli scorsi, i caratteri della fantasia, dell'assenza di proporzioni e della comicit\u00e0, con una linea di confine assai tenue con il tragico."}
{"id": "556478", "revid": "174925", "url": "https://it.wikipedia.org/wiki?curid=556478", "title": "Senatus Consultum Ultimum", "text": ""}
{"id": "556479", "revid": "116450501", "url": "https://it.wikipedia.org/wiki?curid=556479", "title": "Polski Fiat 125p", "text": "La Polski Fiat 125p \u00e8 la versione polacca della Fiat 125 prodotta su licenza dalla FSO.\nEra disponibile in versione berlina, kombi, limousine, sportiva e pick-up, mentre una versione coup\u00e9 inizialmente prevista non fu mai prodotta.\nEra spinta da un motore di derivazione Fiat 1300 e la differenza pi\u00f9 evidente dalla versione italiana era la presenza di caratteristici fari rotondi.\nLa Polski Fiat 125p fu costruita in 1.445.699 esemplari dal 1967 fino al 26 giugno 1991. Venne prodotta con il marchio Polski Fiat fino al 1983, anno in cui termin\u00f2 la licenza FIAT, e prosegu\u00ec la sua carriera sotto il marchio FSO 1500.\nSulla base di questo modello FSO costru\u00ec anche la sua erede designata, la Polonez, che fu prodotta tra il 1978 e il 2000 utilizzando lo stesso telaio e meccanica, ma una carrozzeria aggiornata alla moda degli anni ottanta.\nMeccanica.\nIl propulsore del 1968 era il 4 cilindri in linea da 1.295cm\u00b3 (alesaggio 72,0 mm - corsa 79,5\u00a0mm) della Fiat 1300 in grado di sviluppare 70 CV, dotato di valvole in testa, aste e bilancieri e albero a camme laterale. L'alimentazione era assicurata da un carburatore doppio corpo Weber e il raffreddamento era a liquido.\nLa configurazione prevedeva il motore posto in posizione longitudinale anteriore con la trazione posteriore, frizione monodisco a secco e cambio a 4 marce. Per quanto riguarda il reparto sospensioni, all'avantreno erano a ruote indipendenti mentre al retrotreno ad assale rigido. L'impianto frenante presentava freni a disco all'anteriore.\nLe prestazioni dichiarate erano di una velocit\u00e0 massima di 145 km/h con un consumo medio di 9,5 l per 100 km.\nNel 1969 entr\u00f2 in produzione anche un nuovo propulsore con cilindrata di 1.481\u00a0cm\u00b3, che era quello dell'anziana Fiat 1500.\nLa Polski Fiat 125p venne anche assemblata presso la Zastava, consociata Fiat in Jugoslavia, per il mercato locale."}
{"id": "556481", "revid": "1634976", "url": "https://it.wikipedia.org/wiki?curid=556481", "title": "Sinistra Unita (San Marino)", "text": "Sinistra Unita \u00e8 stato un partito politico sammarinese, nato come coalizione il 2 agosto 2006 e come partito nel 2012 dalla fusione di Rifondazione Comunista Sammarinese con il Partito della Sinistra - Zona Franca. \nHa celebrato il suo primo Congresso il 23 e 24 gennaio 2015 in cui si \u00e8 sancita definitivamente l'unione delle due parti fondative. \nIl titolo del Congresso \u00e8 \"La Forza delle Persone e delle Idee\".\nDal Congresso sono stati eletti il Presidente di Sinistra Unita, Gastone Pasolini e il Coordinatore di Sinistra Unita, Vanessa D'Ambrosio. Il Consiglio Direttivo \u00e8 formato da 30 persone. \nDal 2016 \u00e8 impegnata in Sinistra Socialista Democratica per creare il Partito che racchiude la storia e le esperienze migliori della sinistra e del socialismo sammarinese. Alle elezioni del 2016 Sinistra Socialista Democratica si \u00e8 presentata come lista unica.\nStoria.\nSinistra Unita nasce dall'incontro tra Rifondazione Comunista e Zona Franca. Dopo un patto federativo, le due parti sono confluite nel progetto politico di Sinistra Unita, appunto. \n\u00c8 un partito di sinistra progressista, che si \u00e8 presentato alle Elezioni politiche del 2006 ha raccolto voti (l'8,67% delle preferenze), conquistando 5 seggi al Consiglio Grande e Generale. \u00c8 quindi entrata nella maggioranza di governo, insieme al Partito dei Socialisti e dei Democratici e all'Alleanza Popolare dei Democratici Sammarinesi, ottenendo due suoi rappresentanti nel Congresso di Stato (il Governo della Repubblica):\nAlle elezioni politiche del 2008 ha aderito alla coalizione di centrosinistra Riforme e Libert\u00e0 assieme al Partito dei Socialisti e dei Democratici e al Movimento dei Democratici di Centro raccogliendo voti pari all'8,57% (-0,1% rispetto alle elezioni del 2006), mantenendo inalterata la propria rappresentanza nel Parlamento sammarinese, ma passando all'opposizione.\nAlle elezioni politiche del 2012 si \u00e8 presentata insieme al movimento Civico10 nella coalizione Cittadinanza Attiva; ha ottenuto il 9,1% dei voti, conquistando nuovamente 5 seggi in parlamento.\nAlle elezioni politiche del 2016 si \u00e8 presentata nella lista unica di Sinistra Socialista Democratica (SSD), che si \u00e8 attestata come primo partito della sinistra sammarinese. \nIl 10 novembre 2017 il partito si scioglie e confluisce nel nuovo partito Sinistra Socialista Democratica."}
{"id": "556482", "revid": "486946", "url": "https://it.wikipedia.org/wiki?curid=556482", "title": "Arcipelago Britannico", "text": ""}
{"id": "556485", "revid": "78273", "url": "https://it.wikipedia.org/wiki?curid=556485", "title": "Isabella Gonzaga", "text": ""}
{"id": "556487", "revid": "45951", "url": "https://it.wikipedia.org/wiki?curid=556487", "title": "All'indice", "text": ""}
{"id": "556493", "revid": "36426", "url": "https://it.wikipedia.org/wiki?curid=556493", "title": "Villa Medici di Careggi", "text": ""}
{"id": "556494", "revid": "77358", "url": "https://it.wikipedia.org/wiki?curid=556494", "title": "Madonna/Discografia", "text": ""}
{"id": "556498", "revid": "1713445", "url": "https://it.wikipedia.org/wiki?curid=556498", "title": "Memmingen", "text": "Memmingen (in dialetto svevo \"Memmenge\") \u00e8 una citt\u00e0 extracircondariale tedesca di abitanti, situata nel distretto governativo della Svevia in Baviera, al confine con il \"Land\" del Baden-W\u00fcrttemberg.\n\u00c8 il principale centro commerciale, scolastico ed amministrativo della regione del Danubio - Iller. Appartenente alla Svevia superiore, con circa 40.000 abitanti, \u00e8 la quinta citt\u00e0 pi\u00f9 grande nel distretto governativo. Il territorio della citt\u00e0 confina ad ovest con l'Iller, che segna il confine con il Baden-W\u00fcrttemberg, ed \u00e8 circondato a nord, est e sud dal circondario della Bassa Algovia. Per i buoni collegamenti stradali, ferroviari ed aerei, Memmingen \u00e8 il principale snodo delle comunicazioni della Svevia superiore, della Media Svevia e dell'Algovia.\nLe origini della citt\u00e0 risalgono al periodo romano. La parte antica, con le sue numerose piazze e case patrizie, i borghi, i palazzi e la fortificazione, \u00e8 tra le meglio conservate della Germania meridionale.\nPer la succitata vicinanza con l'Algovia, la citt\u00e0 \u00e8 denominata anche \"\"Porta dell'Algovia\". Lo slogan della citt\u00e0 \u00e8 \"Memmingen, citt\u00e0 con prospettive\". In tempi pi\u00f9 recenti, viene anche chiamata \"Citt\u00e0 dei Diritti dell'Uomo\", in riferimento ai Dodici Articoli, ed il \"Premio della Libert\u00e0 1525\", istituito nel 2000 nel 475\u00ba anniversario dei Dodici Articoli. Ogni quattro anni, ai giochi della festa di Wallenstein, che ricorda l'entrata in citt\u00e0 di Albrecht von Wallenstein nel 1630, la citt\u00e0 viene denominata anche \"Memmingen di Wallenstein\"\".\nStoria.\nCentro militare di origine romana, fu conosciuta come \"Cassiliacum\" finch\u00e9 divenne centro degli Alemanni e successivamente corte reale dei Franchi. Fu importante snodo commerciale per i traffici con la Boemia, la Baviera e l'Austria, essendo posta su un'importante via del sale e sulle direttrici commerciali cisalpine della Svizzera e dell'Italia. Divenuta citt\u00e0 nel 1158, dal 1286 si vide riconosciuto lo statuto di citt\u00e0 libera dell'Impero entrando nella lega sveva. Il suo potere politico si estendeva anche sui villaggi di Erkheim, Lauben e Dankelsried, i cosiddetti \"Liberi villaggi imperiali\". Nel corso del XVI secolo ader\u00ec alla fede protestante evangelica accettando la Confessione di Augusta. Fu occupata pi\u00f9 volte dagli eserciti durante la Guerra dei Trent'anni, e il generale imperiale Wallenstein ne fece il proprio quartier generale. Alla fine del XVIII secolo la cittadina raggiunse i 9.000 abitanti, impegnati nelle attivit\u00e0 del tabacco, lana, cotone, pellame e ferro. Entrata nel banco svevo del Collegio delle Citt\u00e0 imperiali, ebbe voto al Reichstag fino alla sua mediatizzazione del 1802 quando pass\u00f2 alla Baviera.\nNel 1802, a seguito delle guerre Napoleoniche, Memmingen entr\u00f2 a far parte del Regno di Baviera.\nDopo la Seconda guerra mondiale, durante la quale la citt\u00e0 fu gravemente danneggiata dai bombardamenti degli Alleati, Memmingen ha conosciuto un notevole sviluppo economico e gode oggi di un elevato livello di benessere.\nRacconti e leggende.\nIl pi\u00f9 famoso racconto della citt\u00e0 narra della \"luna di Memmingen\", da cui deriva il nomignolo della citt\u00e0 di Memmingen, come \"citt\u00e0 della Luna\" :\n\u00abUna volta, una coppia di Memmingen del Leone d'oro, stava tornando verso casa, durante una chiara notte di luna piena. Improvvisamente i due videro la luna, chiamata localmente Mau, invece di Mond, specchiarsi in un grosso tino situato sotto le grondaie dei tetti, utilizzati con lo scopo di spegnere eventuali incendi. Ad uno dei due venne all'improvviso l'idea geniale di pescarvi proprio la luna, affinch\u00e9 la citt\u00e0 potesse avere a disposizione la sua luce in qualsiasi momento. Il pescatore di citt\u00e0 fu ad un certo punto colto sul fatto mentre si avvicinava rapidamente, con reti di ogni sorta ed il suo garzone, mentre stava iniziando la sua opera. Dalle finestre tutt'intorno, i cittadini guardavano trasaliti che cosa stesse accadendo l\u00e0 fuori, e di persona uscirono dai vicoli vicini come vagabondi, ma...\u00bb Con ci\u00f2, la storia termina qui.\nUn altro aneddoto viene volentieri raccontato ancora sulla luna, per descrivere la storia di una provincialotta ignorante della fine del XVIII secolo:\n\u00abUn giorno una giovane ragazza and\u00f2 a Lindau. Quando vide la sera tardi splendere la luna, esclam\u00f2: \"Ma va'? La luna di Memmingen illumina anche Lindau?\"\u00bb\nUna storia relativamente nuova esiste dal tempo del primo atterraggio sulla luna:\n\u00abDopo il primo atterraggio sulla luna, coronato da successo, con fare semischerzoso, il borgomastro (sindaco) di allora invi\u00f2 una lettera alla NASA, in cui trovava da ridire sul fatto che si sarebbe dovuto chiedere prima, e con calma, agli abitanti di Memmingen, se si potesse passeggiare sulla loro luna. La NASA rispose prontamente con la richiesta di un permesso postumo (a sanatoria). Fu promessa una roccia lunare, che per\u00f2 fino ad oggi non \u00e8 arrivata\u00bb.\nNon vi \u00e8 alcuna leggenda invece sul cratere lunare Walther, che fu denominato cos\u00ec dall'astronomo Bernhard Walther, morto nel 1430 circa a Memmingen. La \"leggenda dello Specchio Svevo\", una delle sette sveve, ebbe origine a Memmingen. A questo puliva il suo naso con una manica tanto lunga, fino a derivarne una liscia superficie riflettente.\nInfrastrutture e trasporti.\nMemmingen \u00e8 servita dall'Aeroporto di Memmingen, situato a 3,8 km dalla citt\u00e0.\nCuriosit\u00e0.\n\"Memmingen\" \u00e8 anche il titolo di un brano strumentale dei Blackmore's Night, contenuto nell'album Shadow Of The Moon."}
{"id": "556505", "revid": "1652635", "url": "https://it.wikipedia.org/wiki?curid=556505", "title": "Natrix tessellata", "text": "La biscia tassellata (Natrix tessellata ()) \u00e8 un serpente europeo non velenoso della famiglia Natricidae.\nDescrizione.\nLa natrice tassellata ha una livrea dal colore abbastanza variabile che pu\u00f2 andare dal marrone-verdastro a tonalit\u00e0 tendenti al grigio, con macchie irregolari pi\u00f9 scure.\nIl ventre \u00e8, invece, di colore chiaro, biancastro.\nLa natrice tassellata si differenzia dalla natrice o biscia dal collare (\"Natrix natrix\") per l'assenza del collarino chiaro, per la testa pi\u00f9 stretta e allungata e per la presenza di due placche poste anteriormente all'occhio anzich\u00e9 una. Solitamente un individuo adulto raggiunge una lunghezza totale di 70\u201380\u00a0cm, potendo eccezionalmente superare anche il metro (raramente possono osservarsi esemplari di 120\u2013130\u00a0cm).\nDistribuzione e habitat.\n\u00c8 diffusa in tutta l'Italia peninsulare (dunque non \u00e8 presente in Sicilia e Sardegna), in Austria, nella parte meridionale della Svizzera, nell'Europa orientale fino all'Asia.\n\u00c8 la specie pi\u00f9 acquatica tra le 3 del genere \"Natrix\"; tutte, comunque, abbastanza legate all'acqua. Per questo vive presso le rive di corsi d'acqua e laghi dove, spesso, \u00e8 facile da individuare data la possibile presenza di molti individui nello stesso sito.\nBiologia.\n\u00c8 un'abilissima nuotatrice sia in profondit\u00e0 che in superficie e trascorre moltissimo tempo in acqua, dove trova le sue prede abituali, raggiungendo la terra ferma solo per riprodursi, per mangiare e per termoregolarsi al sole. Ovviamente, di tanto in tanto esce dall'acqua, o, per lo meno, tira fuori la testa e parte del suo corpo per respirare. \nSe disturbata fugge e, molto difficilmente tenta di mordere. \u00c8 molto pi\u00f9 probabile che si finga morta (tanatosi), o che tenti di difendersi spruzzando dalla cloaca un misto di feci ed altre sostanze maleodoranti dall'odore molto pungente e persistente.\nEssendo un animale eterotermico (come tutti i rettili) non resiste alle temperature troppo basse. Ecco perch\u00e9 \u00e8 solita cadere in letargo da fine ottobre ai primi di marzo nascondendosi tra le rocce e gli anfratti nei pressi delle rive. A volte, data la scarsezza di luoghi adatti per il letargo, moltissimi individui possono trascorrere tale periodo nascosti negli stessi rifugi. Per questo motivo, in primavera, pu\u00f2 capitare di imbattersi in grovigli di serpenti che escono tutti insieme dalle tane nelle quali hanno passato l'inverno.\nAlimentazione.\nPredano anfibi (rane, rospi, tritoni) e, soprattutto, pesci. Le bisce tassellate sono le bisce pi\u00f9 acquatiche del genere \"Natrix\" presenti in Europa, non allontanandosi mai dagli specchi d'acqua.\nRiproduzione.\nLe bisce tassellate vanno in letargo durante l'inverno e si accoppiano poco dopo il risveglio ad aprile o maggio. Le uova dalla pelle in cuoio vengono deposte in gruppi di 8 - 40 in giugno e luglio e si schiudono dopo circa 10 settimane. Poich\u00e9 le uova richiedono una temperatura di almeno 21 gradi per schiudersi, la vegetazione in putrefazione, incluso i cumuli di compost, sono postazioni preferite. I giovani sono lunghi circa 18\u00a0cm quando le uova si schiudono e sono subito indipendenti. \nPoich\u00e9 non sono velenosi, le loro uniche difese sono la produzione di un fluido dall'odore aspro dalle ghiandole anali o la finzione della morte. A volte fingono anche degli attacchi, colpendo senza veramente aprire le loro bocche. Si difendono raramente mordendo."}
{"id": "556506", "revid": "289247", "url": "https://it.wikipedia.org/wiki?curid=556506", "title": "Watford FC", "text": ""}
{"id": "556512", "revid": "339392", "url": "https://it.wikipedia.org/wiki?curid=556512", "title": "FIAT 6616 autoblindo", "text": ""}
{"id": "556516", "revid": "27723", "url": "https://it.wikipedia.org/wiki?curid=556516", "title": "Polidoro Caldara", "text": ""}
{"id": "556517", "revid": "1573940", "url": "https://it.wikipedia.org/wiki?curid=556517", "title": "Stjepan Radi\u0107", "text": "Nel 1905 fond\u00f2 insieme al fratello Ante Radi\u0107 il Partito Contadino Croato (HSS, \"Hrvatska Selja\u010dka Stranka\"), uno dei maggiori partiti politici dell'epoca ed ancora esistente ai giorni nostri. Il programma del suddetto partito si incentrava sulla realizzazione di un'avanzata riforma agraria che tutelasse le masse contadine contro gli interessi dei grandi proprietari terrieri.\nNel 1918 con la fine dell'Impero austro-ungarico e la formazione di quello che verr\u00e0 chiamato Regno dei Serbi, dei Croati e degli Sloveni, fu il sostenitore di una federazione nella quale venisse riconosciuta un'ampia autonomia alla Croazia. Il suo progetto venne per\u00f2 deluso dalla costituzione approvata il 28 giugno 1921 (cosiddetta \"Costituzione del giorno di San Vito\"), che di fatto limitava fortemente i poteri del parlamento, accrescendo contemporaneamente quelli dell'esecutivo e della corona, e limitando tra l'altro le autonomie locali. Radi\u0107 a questo punto inaugur\u00f2 una politica decisamente anti-monarchica, rendendosi protagonista di alcune iniziative clamorose, come quella di abbandonare il parlamento, o come quella di aderire nel 1923 a Mosca all'Internazionale contadina (\"Krestintern\"), iniziative queste che nel 1924 portarono al suo arresto. Nel 1925 venne liberato, e con l'ennesima clamorosa svolta politica form\u00f2 un'alleanza di governo direttamente con il nazionalista serbo Nikola Pa\u0161i\u0107 assumendo anche un incarico ministeriale. Tuttavia gi\u00e0 nel 1927 ruppe l'alleanza, tornando all'opposizione.\nNel 1928 mor\u00ec in seguito alle ferite riportate nell'attentato di cui fu vittima all'interno del parlamento a Belgrado insieme ai compagni di partito Pavle Radi\u0107 (suo fratello) e \u0110uro Basari\u010dek, morti sul colpo. A sparare fu un deputato nazionalista serbo, Puni\u0161a Ra\u010di\u0107.\n\u00c8 sepolto nel Cimitero Mirogoj a Zagabria."}
{"id": "556520", "revid": "287204", "url": "https://it.wikipedia.org/wiki?curid=556520", "title": "Accademia dei Pugni", "text": "LAccademia dei Pugni (anche chiamata \"Societ\u00e0 dei Pugni\") fu un'istituzione culturale fondata nel 1761 a Milano.\nSorta ad opera di Pietro e Alessandro Verri, vi parteciparono molti degli intellettuali illuministi lombardi dell'epoca, tra i quali anche Cesare Beccaria, Luigi Lambertenghi, Giuseppe Visconti di Saliceto, Pietro Francesco Secchi Comneno, Giambattista Biffi. In seguito si aggiungeranno l'abate Alfonso Longo e il barnabita Paolo Frisi.\nLa spinta del movimento illuministico viene a incontrarsi, dopo la fine della guerra dei sette anni, con il rilancio della politica riformatrice di Maria Teresa d'Asburgo. La maggior parte degli esponenti dell'Illuminismo lombardo si misero in contatto col governo cercando di farlo scendere a compromessi.\nL'Accademia, che si riuniva in casa di Pietro Verri in contrada del Monte (oggi via Monte Napoleone), deve il curioso nome all'animosit\u00e0 delle discussioni che vi si svolgevano che metaforicamente venivano descritte \"come se si facesse a pugni\u201d.\nL'animosit\u00e0 era l'espressione di contrasti di tipo ideologico metodologico, politico religioso e sociologico. Il fine era trovare un sistema pacifista per sostituire quello del violento dispotismo.\nDall'accademia fu fondata la rivista \"Il Caff\u00e8\" la cui sospensione nel 1766 segn\u00f2 la fine delle attivit\u00e0 dell'Accademia."}
{"id": "556521", "revid": "1448629", "url": "https://it.wikipedia.org/wiki?curid=556521", "title": "Momento meccanico", "text": "Il momento meccanico, o momento della forza, indicato con formula_1 o, in ambito anglosassone, con formula_2 (dall'inglese \"torque\"), esprime l'attitudine di una forza a imprimere una rotazione a un corpo rigido attorno a un asse quando questa non \u00e8 applicata al suo centro di massa, altrimenti si avrebbe moto traslatorio. Costituisce quindi il momento della forza.\nIl momento meccanico \u00e8 uno pseudovettore, non uno scalare come l'energia o il lavoro. Per questo motivo l'unit\u00e0 di misura del momento meccanico nel SI \u00e8 N\u00b7m (\"newton per metro\"), non il joule, anche se le due unit\u00e0 hanno le stesse dimensioni fisiche.\nL'analisi dei momenti meccanici determina la condizione di equilibrio dei corpi estesi e serve allo studio dei moti rotazionali, infatti compaiono nella seconda equazione di Eulero.\nDefinizione.\nIl momento meccanico rispetto a un determinato punto formula_3, detto \"polo\" o \"centro di rotazione\", \u00e8 definito in meccanica newtoniana come il prodotto vettoriale tra il vettore posizione, rispetto al polo stesso, e la forza:\nIl modulo di formula_5 \u00e8 quindi definito da\nIl vettore formula_7 \u00e8 perpendicolare al piano definito da formula_8 e da formula_9 e il verso, come espresso dalla regola della mano destra, \u00e8 quello di un osservatore che vede ruotare formula_8 in senso antiorario. La grandezza formula_11, distanza dell'asse di rotazione dalla retta su cui giace formula_8, \u00e8 detta braccio formula_13 della forza formula_8.\nSe formula_15 e formula_16 sono ortogonali tra loro il braccio \u00e8 esattamente pari al modulo di formula_16 e il modulo del momento \u00e8 massimo (vedi leva). Il momento pu\u00f2 essere nullo se la forza o il braccio sono nulli, oppure se formula_15 \u00e8 parallela a formula_16.\nSe il sistema \u00e8 composto di pi\u00f9 componenti puntiformi il momento meccanico totale \u00e8 la somma dei singoli momenti meccanici, ognuno dovuto alla forza sul singolo componente e al relativo braccio:\nNei sistemi continui si estende in modo naturale la definizione introducendo la densit\u00e0 formula_21 e il campo di accelerazioni formula_22:\nMomento meccanico assiale.\nSi definisce momento meccanico assiale di una forza rispetto a un asse formula_24 passante per un punto formula_3 la componente ortogonale del momento polare su un particolare asse formula_24, detto asse centrale:\ndove formula_28 \u00e8 un versore, vettore di lunghezza unitaria, che identifica l'asse. Il modulo sar\u00e0:\ndove formula_30 \u00e8 l'angolo formato dal vettore momento polare formula_31 con l'asse formula_32. In pratica \u00e8 la proiezione ortogonale del momento polare sull'asse formula_32. Per questo il momento assiale \u00e8 nullo se l'angolo formula_34 e massimo quando l'asse formula_24 coincide con l'asse di formula_31; in tal caso infatti: formula_37.\nTeorema di Varignon.\nIl teorema di Varignon afferma che il momento risultante dalla somma dei momenti meccanici applicati in uno stesso punto, o equivalentemente la somma dei momenti assiali posti alla stessa distanza da un asse di riferimento, corrisponde al momento meccanico della risultante:\nCi\u00f2 risulta di particolare utilit\u00e0 nelle equazioni di Eulero.\nLegame con il momento angolare.\nDerivando rispetto al tempo il momento angolare formula_39 rispetto a un polo formula_3 di un sistema di formula_41 punti materiali si ottiene:\ndove formula_43 \u00e8 la quantit\u00e0 di moto, e formula_44 \u00e8 la velocit\u00e0 del punto di applicazione, ma poich\u00e9:\nsegue che:\nNel caso in cui il polo formula_3 sia immobile il momento meccanico \u00e8 pari alla variazione del momento angolare attorno allo stesso centro o asse del primo:\nLegame con il moto rotatorio.\nPrendendo la relazione dimostrata nel precedente paragrafo, nel caso di un corpo rigido rotante, si pu\u00f2 osservare che formula_49 rappresenta la velocit\u00e0 tangenziale del corpo rotante, pertanto si ha che:\nin questo caso il momento angolare \u00e8 correlato al moto rotatorio. Infatti il momento angolare risulta proporzionale rispetto alla velocit\u00e0 angolare formula_51 attraverso il tensore d'inerzia formula_52:\nSostituendo si ottiene:\ndove formula_55 \u00e8 l'accelerazione angolare. Il momento angolare risulta proporzionale anche rispetto alla velocit\u00e0 areolare formula_56 attraverso la massa formula_57:\nSostituendo si ottiene:\ndove formula_60 \u00e8 l'accelerazione areolare.\nL'equazione che lega il momento meccanico con la velocit\u00e0 angolare pu\u00f2 essere riscritta attraverso la relazione di Poisson; infatti, il vettoriale del prodotto triplo pu\u00f2 essere convertito in prodotto ordinario servendosi della matrice antisimmetrica della velocit\u00e0 angolare, in analogia per esempio con la definizione del tensore di Kong, definita per esempio in uno spazio tridimensionale come:\nRisulta quindi che:\nSi nota allora che il momento meccanico ha in generale due componenti, una a velocit\u00e0 angolare nulla, l'altra ad accelerazione angolare nulla:\nCome esempio notevole si consideri un corpo \u00e8 vincolato a un asse fisso baricentrico in un riferimento in cui \u00e8 inclinato come l'asse formula_24, come per esempio una manovella:\nformula_5 risulta in generale:\nMomento di tensione.\nIn meccanica dei solidi un momento meccanico si traduce in una tensione a seconda che esso sia \"flettente\", ovvero orientato parallelamente alla sezione, o \"torcente\", se orientato perpendicolarmente alla sezione.\nIn una struttura planare su cui agiscano solo forze complanari ci sono solo \"momenti flettenti\".\nLavoro ed energia potenziale rotazionale.\nLavoro rotazionale.\nIl lavoro rotazionale compiuto dal momento meccanico risulta essere:\nCome nel caso traslazionale \u00e8 possibile quindi per un momento compiere anche lavoro negativo, se si oppone allo spostamento angolare reale, o nullo, nel caso sia normale allo spostamento angolare reale. \nEnergia potenziale rotazionale.\nUn momento meccanico, analogamente a una forza, pu\u00f2 essere conservativo e ammettere quindi un'energia potenziale in base al lemma di Poincar\u00e9:\nIn tale caso essa risulta per un sistema a un grado di libert\u00e0 angolare:\nIl valore dell'energia potenziale in formula_72 \u00e8 definito arbitrariamente dal punto di vista matematico; si impone solitamente una condizione al contorno di Dirichlet, a cui non \u00e8 applicabile la condizione di localit\u00e0 dato che in generale l'energia potenziale rotazionale risulta sempre periodica nelle sue variabili angolari con periodo massimo formula_73.\nInfine nel caso pi\u00f9 generale con i tre gradi di libert\u00e0 rotazionali:\nPotenza rotazionale.\nNel caso in cui il polo formula_3 sia immobile la potenza rotazionale posseduta dal momento meccanico risulta essere:\ndove formula_77 \u00e8 la velocit\u00e0 angolare del punto.\nCoppia di forze.\nUn problema molto comune \u00e8 misurare la forza che viene esplicata da qualcosa che gira. Il modo pi\u00f9 naturale \u00e8 fissare una sbarra al rotore e misurare la forza che questa esercita \"ortogonalmente\" a una certa distanza dal fulcro. Si potrebbe a questo punto definire, per convenzione, la \"forza di un rotore\" come quella misurata alla distanza, per esempio, di un metro dal fulcro. In tal modo sarebbe possibile confrontare le forze di rotori diversi.\nPer le leggi che regolano le leve il modulo del prodotto vettoriale fra la forza e la distanza dal fulcro, detta \"braccio della forza\", \u00e8 una costante. Se si misura la forza esercitata ortogonalmente alla sbarra alla distanza di mezzo metro si trova che essa \u00e8 pari al doppio di quella misurata a un metro; a 10\u00a0cm \u00e8 dieci volte pi\u00f9 grande; a due metri \u00e8 la met\u00e0 e cos\u00ec via. \u00c8 quindi, in sintesi, rilevante per un corpo rigido solo il prodotto: \"braccio \u00d7 forza\", e non i singoli valori delle due componenti.\nLa coppia \u00e8 spesso usata nell'industria meccanica per quantificare la potenza generata da un motore secondo la formula:\ndove:\nPer misurare la coppia viene utilizzato un estensimetro a ponte intero."}
{"id": "556522", "revid": "36426", "url": "https://it.wikipedia.org/wiki?curid=556522", "title": "Santa Maria Novella", "text": ""}
{"id": "556523", "revid": "173006", "url": "https://it.wikipedia.org/wiki?curid=556523", "title": "Numero poligonale centrale", "text": "Un numero poligonale centrale designa il numero massimo di pezzi in cui pu\u00f2 essere diviso un disco con n tagli (ad esempio, in quanti pezzi si divide una torta). \nLa formula generatrice \u00e8: formula_1. La seguenza dei numeri poligonali centrati si ottiene aggiungendo 1 alla sequenza dei numeri triangolari.\nLa sequenza generata \u00e8: 1, 2, 4, 7, 11, 16, \n22, 29, 37, 46, 56, 67, 79, 92, 106, 121, 137, 154, 172, 191, 211, 232, 254, 277, 301, 326, 352, 379, 407, 436, 466, 497, 529, 562, 596, 631, 667, 704, 742, 781, 821, 862, 904, 947, 991, 1036, 1082, 1129, 1177, 1226, 1276, 1327, 1379... \n\u00c8 anche chiamata sequenza del \"lazy caterer\" o \"organizzatore di banchetti pigro\"."}
{"id": "556528", "revid": "77358", "url": "https://it.wikipedia.org/wiki?curid=556528", "title": "Ds9", "text": ""}
{"id": "556535", "revid": "339392", "url": "https://it.wikipedia.org/wiki?curid=556535", "title": "Navy NCIS", "text": ""}
{"id": "556536", "revid": "834", "url": "https://it.wikipedia.org/wiki?curid=556536", "title": "Jag", "text": ""}
{"id": "556539", "revid": "1543377", "url": "https://it.wikipedia.org/wiki?curid=556539", "title": "Chloris sinica", "text": "Il verdone di Cina, detto anche verdone asiatico, o verdone testagrigia (\"Chloris sinica\" ()), \u00e8 un uccello passeriforme della famiglia dei fringillidi.\nEtimologia.\nIl nome scientifico della specie, \"sinica\", deriva dal latino e significa \"cinese\", in riferimento all'areale della specie: esso viene ripreso nel suo nome comune.\nDescrizione.\nDimensioni.\nMisura 12,4\u201314\u00a0cm, per un peso di 17-22 g.\nAspetto.\nSi tratta di uccelletti robusti e massicci, muniti di grossa testa con becco tozzo e conico, ali allungate e coda lievemente forcuta.\nIl piumaggio \u00e8 di color verde oliva sul corpo (con tendenza a scurirsi dorsalmente e ad assumere sfumature gialle su faccia e petto), mentre la testa e i fianchi sono grigiastri e remiganti e coda sono nere con barratura bianca, che nelle prime si accompagna a una barratura gialla. Il dimorfismo sessuale \u00e8 presente ma non nettissimo, con le femmine dalla colorazione pi\u00f9 scialba e quasi del tutto priva di giallo. In ambedue i sessi, il becco \u00e8 di color perla, le zampe sono di color carnicino chiaro e gli occhi sono bruni.\nBiologia.\nSi tratta di uccelli dalle abitudini essenzialmente diurne, che passano la maggior parte della giornata al suolo o fra i rami alla ricerca di cibo: molto miti e socievoli e tendenzialmente gregari, non esitano all'infuori del periodo degli amori a riunirsi in gruppi anche numerosi, talvolta in associazione ad altre specie affini.\nAlimentazione.\nI verdoni orientali sono uccelli quasi esclusivamente granivori: la loro dieta, infatti, si compone in massima parte di semi (principalmente di piante erbacee) e granaglie (girasole, grano saraceno, riso etc.), comprendendo per\u00f2 anche germogli, bacche e frutti, mentre \u00e8 pi\u00f9 raro che questi uccelli si cibino volontariamente di insetti e piccoli invertebrati.\nRiproduzione.\nIl periodo degli amori va da marzo ad agosto, durante il quale questi uccelli portano generalmente avanti due covate: i verdoni cinesi sono uccelli rigidamente monogami, coi maschi che in primavera competono aspramente cantando e svolazzando per trovare una compagna, che corteggiano a lungo seguendola, trillando ed arruffando le penne.\nIl nido viene costruito dalla sola femmina: esso ha forma a coppa, viene ubicato fra i rami di un albero o un cespuglio e si compone in massima parte di fibre vegetali intrecciate, con l'interno foderato di lanugine animale o vegetale. Al suo interno, la femmina depone 3-5 uova di colore bianco-azzurrino con sparse maculature bruno-rossicce al polo ottuso, che provvede a covare da sola (col maschio che staziona di guardia nei pressi del nido e si occupa di trovare il cibo per s\u00e9 e per la \"partner\") per circa due settimane, al termine delle quali schiudono \"pulli\" ciechi ed implumi. I nidiacei vengono accuditi da ambedue i genitori, ed attorno alle due settimane di vita sono pronti per l'involo, pur trattenendosi ancora per qualche giorno nei pressi del nido, chiedendo sempre pi\u00f9 sporadicamente l'imbeccata ai genitori, che nel frattempo in genere stanno dedicandosi a una seconda nidiata.\nDistribuzione e habitat.\nCome intuibile dal nome comune, il verdone orientale \u00e8 diffuso nell'estremo oriente asiatico, pur non essendo endemico della Cina come si potrebbe essere indotti a pensare: la specie \u00e8 infatti s\u00ec diffusa in tutta la cina centro e sud-orientale, oltre che in Manciuria, ma anche in Corea, Giappone e nel Tonchino. Durante l'estate, alcune popolazioni di questi uccelli si spingono anche a Hokkaid\u014d, Sakhalin e fino in Kamchatka per nidificare (con alcuni esemplari isolati rinvenuti addirittura alle Aleutine ed in Columbia Britannica), mentre durante l'inverno alcune si spostano su Taiwan: la specie \u00e8 tuttavia tendenzialmente stanziale in tutto il suo areale.\nL\"'habitat\" del verdone orientale \u00e8 rappresentato dalle aree vallive alberate e cespugliose non eccessivamente fitte, con presenza di boschi misti, radure ed acqua dolce permanente: questi uccelli si dimostrano per\u00f2 molto adattabili, colonizzando anche le aree urbane e suburbane alberate ed i campi coltivati.\nSistematica.\nDescritta scientificamente nel 1766 da Linneo col nome di \"Fringilla sinica\", questa specie \u00e8 stata in seguito ascritta a lungo al genere \"Carduelis\", venendo per\u00f2 recentemente segregata nel genere \"Chloris\", che condivide con gli altri verdoni e nel quale viene classificata ancor oggi.\nSe ne riconoscono 5 sottospecie:\nSecondo alcuni autori, le popolazioni settentrionali dalla sottospecie \"ussuriensis\" andrebbero elevate al rango di sottospecie a s\u00e9 stante col nome di \"C. s. chabarovi\", cos\u00ec come dalla sottospecie \"minor\" andrebbero scorporate le popolazioni delle isole Izu (\"C. s. sitchitoensis\") e dell'area di Kanzaki (\"C. s. tokumii\").\nLa sottospecie \"kittlitzi\", invece, appare piuttosto ben distinta e lontana dalle altre in termini filogenetici, facendo ritenere corretta ad alcuni autori la sua eventuale elevazione al rango di specie a s\u00e9 stante."}
{"id": "556541", "revid": "834", "url": "https://it.wikipedia.org/wiki?curid=556541", "title": "Gul", "text": ""}
{"id": "556544", "revid": "1516566", "url": "https://it.wikipedia.org/wiki?curid=556544", "title": "Costigliole d'Asti", "text": "Costigliole d'Asti (\"Costi\u00f2le d'Ast\" in piemontese) \u00e8 un comune italiano di abitanti della provincia di Asti in Piemonte. Si estende per circa 35\u00a0km\u00b2 in Astesana, tra Monferrato e Langhe.\nOrigini del nome.\nIl toponimo deriva da \"Corte Costeliolae\" e poi \"Costigliolis\" ma, non essendoci scritti precisi, si presume debba il nome alla sua posizione (su una costa) e ad un'essenza arborea diffusa nella zona, il tiglio.\nStoria.\nSecondo un'errata interpretazione dei cronisti Guglielmo Ventura ed Antonio Astesano, \"Casteglolis\" nacque in seguito alla distruzione della localit\u00e0 di Loreto ad opera degli astigiani nel (1255). Esistono, invece, notizie della localit\u00e0 gi\u00e0 nell'elenco dei dominii del vescovo di Asti nel 1041. \u00c8 indubbio che, in seguito alla distruzione di Loreto, la localit\u00e0 accrebbe la propria popolazione.\nDurante le guerre civili tra le famiglie astigiane, Costigliole pass\u00f2 pi\u00f9 volte in mano ai guelfi Solaro ed ai ghibellini De Castello, fino a che questi ultimi la vendettero alla famiglia Asinari nel (1315).\nNel 1382, Antonio Asinari, rimanendo unico proprietario della localit\u00e0, astutamente fece atto di sottomissione ad Amedeo VI di Savoia, sciogliendosi definitivamente dalla dipendenza del comune di Asti. Da quel momento in poi Costigliole venne sempre amministrata secondo le leggi sabaude, anche quando Asti, perdendo la propria indipendenza, pass\u00f2 prima sotto il dominio visconteo, poi monferrino ed infine orleanese.\nI castelli.\nIl feudo di Costigliole comprendeva (e in parte ancora comprende) alcuni castelli e luoghi di interesse storico:\nLaureti.\nLoreto (Laureti) \u00e8 una localit\u00e0 situata tra Costigliole ed il torrente Tinella, in direzione sud. Il luogo, carico di storia, \u00e8 sempre stato al centro di racconti leggendari, a testimonianza delle sue antiche origini.\nSecondo Quintino Sella, Loreto apparteneva gi\u00e0 nel 967 alla Marca Aleramica. Dopo la morte di Aleramo i suoi feudi passarono ai discendenti ed il feudo di Loreto, nome probabilmente derivante da una selva di lauri, tocc\u00f2 infine al famosissimo marchese Bonifacio del Vasto, pronipote di Aleramo, che lo lasci\u00f2 al figlio Oddone. Rimasto questi senza figli, il comitato di Loreto fu diviso fra i nipoti, fra cui in particolare Manfredi \"Lancia\", figlio cadetto del capostipite dei marchesi di Busca. Manfredi si era guadagnato il soprannome \"Lancia\" prestando il servizio di lancifero dell'imperatore Federico Barbarossa.\nNel 1231, durante una visita nell'Italia settentrionale, Federico II s'innamor\u00f2 di Bianca Lancia e da quest'unione nacque Manfredi, ricordato anche da Dante nella Divina Commedia \nLe dispute durarono fino al 1255, quando, alla morte di Federico II, gli astigiani recuperarono il castello e lo distrussero interamente, trasportandone gli abitanti nella vicina localit\u00e0 di Costigliole. Loreto \u00e8 ora una piccola borgata composta da una quarantina di abitazioni rurali, distribuite attorno alla chiesetta dedicata alla \"Madonna Lauretana\". La distruzione non lasci\u00f2 traccia alcuna, tranne che due piccole lastre di marmo celeste conservate nella chiesa sulle quali sono scolpiti una croce romana e un monaco benedettino.\nCultura.\nEventi.\nPalio di Asti.\nLa Confraternita di San Giovanni o della Misericordia di Costigliole partecip\u00f2 e vinse, con una spesa di 700 lire, alla corsa del Palio di Asti del 1785. Il sendallo vinto si conserva ancora nella chiesa parrocchiale; con il tessuto del palio si confezionarono un piviale, una pianeta ed una tunicella in velluto rosso. In epoca moderna, Costigliole ha preso parte a tutte le edizioni del Palio dell'era fascista, ad eccezione di quella del 1930. Successivamente, ha partecipato a tutte le edizioni dal 1967 al 1984.\nEnogastronomia.\n. Ha sede nel castello di Costigliole. La citt\u00e0 \u00e8 inoltre rinomata per i suoi vini.\nVini rossi.\nDal vitigno Barbera si ottengono tre vini rossi :\nInoltre si producono:\nVini bianchi.\nDal vitigno Moscato si producono:\nPiatti e prodotti tipici.\nTartufi bianchi, vitello tonnato, insalata di carne cruda battuta al coltello, peperoni in \"bagna c\u00e0uda\" (in salsa calda), arrosti o farciti, salumi e cotechini, fritto misto alla piemontese, finanziera, ravioli con \"il plin\" (pizzicotto), tajarin (tagliatelle), bolliti con bagnet (salsa verde), brasati e arrosti, bunet al cioccolato (dolce al cioccolato), zabaione al moscato, torte di frutta, tir\u00e0, turcet (torcetti).\nInfrastrutture e trasporti.\nNel comune di Costigliole esistono due stazioni ferroviarie:\nAttualmente \u00e8 attivo solo il traffico turistico, dopo essere state completamente in disuso dal 2012 per la soppressione delle linee, riattivate appunto per i treni turistici nel 2018.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCostigliole d'Asti \u00e8 gemellata con:\nCollegamenti esterni.\nSport e Associazioni.\nCostigliole d'Asti fa parte:"}
{"id": "556545", "revid": "277947", "url": "https://it.wikipedia.org/wiki?curid=556545", "title": "Chiostro Grande di Santa Maria Novella", "text": "Il Chiostro Grande fa parte del convento di Santa Maria Novella a Firenze ed \u00e8 il pi\u00f9 grande della citt\u00e0. \u00c8 completamente affrescato nelle lunette da alcuni dei maggiori artisti fiorentini del periodo 1580-1585. \u00c8 chiamato anche Secondo chiostro perch\u00e9 fu realizzato dopo il cosiddetto Chiostro Verde, attiguo alla basilica.\nStoria.\nIl chiostro fu edificato con gli ampliamenti del convento del 1340-1360 ed \u00e8 composto da 56 arcate interne a tutto sesto, alle quale corrispondono sessanta grandi lunette, delle quali 53 affrescate, pi\u00f9 le volte ai quattro angoli dipinte a grottesche e i ritratti di frati domenicani tra lunetta e lunetta. I pilastri sono in pietra serena mentre gli archi sono dipinti a strisce bianche e nere, in imitazione dei marmi policromi. La sua grandezza e maestosit\u00e0 rifletteva l'importanza dell'Ordine Domenicano in citt\u00e0. Fu realizzato anche grazie al contributo di alcune famiglie fiorentine i cui stemmi si possono vedere su alcuni pilastri. Attorno vi si aprivano i dormitori, sia al piano superiore che inferiore, e sul lato settentrionale quello che sarebbe diventato l'appartamento papale, usato dai pontefici in visita a Firenze. \nNegli anni 1562-1592 l'architetto Giulio Parigi su committenza di Eleonora da Toledo, moglie del Granduca Cosimo I, rimaneggi\u00f2 il chiostro e nello stesso periodo si procedette alla decorazione a affresco, commissionata a numerosi artisti fiorentini vissuti a cavallo tra il Cinque e il Seicento (tra i pi\u00f9 noti Bernardino Poccetti, Santi di Tito, Ludovico Cigoli, Alessandro Allori, ecc.). \nNel 1734 fu leggermente ammodernato, sistemando la lastricazione, rifacendo i basamenti delle colonne e facendo affrescare alcune lunette senza pitture. Al centro fu sistemato il prato e fu chiuso il pozzo, sopra al quale fu eretta una statua del fondatore del convento, il beato Giovanni da Salerno, oggi rimossa.\nDal 1920 fa parte della \"Scuola Marescialli e Brigadieri Carabinieri\". Nel 1966 le pitture furono danneggiate dall'alluvione di Firenze, quando l'acqua arriv\u00f2 a circa un metro di altezza. I restauri sono gi\u00e0 completati per i lati nord e ovest dove si trovano le pitture dei maestri pi\u00f9 importanti, mentre vengono gradualmente completati gli altri con un lavoro tuttora in corso.\nIl Chiostro Grande, con la Cappella dei Papi e altre parti del convento, faceva parte dal 1920 della Scuola Marescialli e Brigadieri dei Carabinieri, quindi essendo una zona militare non era aperta al pubblico. Dal 2012 \u00e8 stato reso accessibile al pubblico ed \u00e8 entrato a far parte del complesso museale di Santa Maria Novella.\nDescrizione.\nIl ciclo di affreschi fu in larga parte realizzato tra il 1581 e il 1584, se si escludono 5 lunette realizzate a integrazione verso il 1730. Per le pitture furono scelti alcuni tra i pi\u00f9 noti pittori dell'epoca attivi in citt\u00e0, come Bernardino Poccetti, Alessandro Allori, Santi di Tito, Cosimo Gamberucci, Ludovico Cigoli e altri nomi secondari che comunque hanno dato una prova importante della loro pittura, come Giovanni Maria Butteri, Ludovico Buti, Alessandro Fei, Simone Ferri da Poggibonsi, Lorenzo Sciorina, Benedetto Veli. La maggior parte di questi artisti sono gli stessi che lavorarono alla decorazione dello Studiolo di Francesco I in Palazzo Vecchio.\nIl tema del ciclo sono le \"Storie di Cristo e di santi domenicani\" e si dispiega dall'angolo sud-ovest, vicino alla cappella di San Niccol\u00f2, dove \u00e8 rappresentata la \"Nativit\u00e0\" e prosegue in senso orario con le \"Storie di san Domenico\", intervallate da qualche parallela \"Storia di Ges\u00f9\", per tutto il lato ovest e nord. Il lato est \u00e8 occupato dalle \"Storie di san Pietro Martire\" e \"di san Vincenzo Ferrer\", mentre il lato sud \u00e8 quello con le scene pi\u00f9 recenti, ciascuna dedicata a una santo domenicano diverso. In cima alle lunette al centro in genere \u00e8 dipinto un cartiglio con una descrizione delle scene, dal quale sono stati tratti i titoli semplificati delle opere. Salvo dove indicato diversamente, le lunette risalgono tutte al 1581-84.\nLato ovest.\nQuesto \u00e8 l'unico lato dove tutte e diciotto lunette sono affrescate. Il ciclo inizia all'estremit\u00e0 sinistra con la prima lunetta del lato sud ed \u00e8 dedicato a San Domenico con qualche parallelismo nella vita di Cristo.\nLato nord.\nProseguono fino alla conclusione le \"Storie di San Domenico\" e \"di Ges\u00f9\". Le dodici lunette del lato breve sono tutte affrescate. Su questo lato si aprono le finestre che illuminano le stanze retrostanti, perci\u00f2 gli artisti si sono sbizzarriti a inserirle nella composizione, chi dipingendo una parete dove la finestra sembra essere un elemento della scena dipinta, chi nel quadrato del frontone di un altare, chi semplicemente ignorandole e concentrando le scene sulle parti laterali. \nAll'angolo nord est l'unica lunetta dipinta da Alessandro Allori.\nLato est.\nIl lato est \u00e8 decorato dalle \"Storie di San Pietro Martire\", \"di Ges\u00f9\" (in continuazione dalle pareti precedenti), \"di San Tommaso d'Aquino\" e \"di San Vincenzo Ferrer\". Anche qui al centro di alcune scene si aprono delle finestre del convento. Questo \u00e8 il lato che conduce alla basilica, infatti al centro si apre un bel portale con architrave scolpita, ed \u00e8 anche quello con meno lunette dipinte: solo dodici su diciotto.\nLato sud.\nSul lato sud si trovano la prima e l'ultima scena del ciclo. In particolare qui sono rappresentati alcuni episodi su vari santi domenicani, come San Vincenzo Ferrer, Sant'Antonino, Santa Caterina da Siena e Santa Rosa da Lima. Agli angoli le due scene della vita di Cristo della \"Ascensione\" e la \"Nascita\". Sono state dipinte dieci lunette su dodici e in parte risalgono a lavori successivi alla primaria decorazione, al 1607 e il 1730. Al centro si apre l'antica porta della Farmacia di Santa Maria Novella, opera di Matteo Nigetti, affiancata da due lapidi che ricordano l'attivit\u00e0 farmaceutica dei frati ed alcuni privilegi concessi dal granduca."}
{"id": "556551", "revid": "1573940", "url": "https://it.wikipedia.org/wiki?curid=556551", "title": "Spinus pinus", "text": "Il lucherino delle pinete (Spinus pinus ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"pinus\", deriva dal latino \"pinus\", indicante i pini che rappresentano l\"'habitat\" di questi uccelli: il loro nome comune altro non \u00e8 che una traduzione di quello scientifico.\nDescrizione.\nDimensioni.\nMisura 11\u201313\u00a0cm di lunghezza, per un peso di 11-18 g di peso.\nAspetto.\nSi tratta di uccelletti dall'aspetto massiccio, muniti di testa squadrata, becco conico e piuttosto sottile, ali appuntite e coda dalla punta lievemente forcuta.\nLa livrea \u00e8 molto sobria e piuttosto simile fra i due sessi. Gola, petto, ventre e fianchi sono di colore bianco-grigiastro, con screziature brune dovute alla presenza di una banda di questo colore sulle singole penne, mentre il sottocoda \u00e8 di colore bianco puro: fronte, sopracciglio, guance e codione sono di colore bruno, mentre testa e dorso sono grigi screziati di bruno-nerastro. Ali e coda sono nere, con specchi bianchi sulle copritrici e gialli sulle remiganti e le rettrici.\nIl dimorfismo sessuale \u00e8 appena percettibile, con le femmine quasi completamente prive di giallo alare e caudale e di bruno cefalico: in ambedue i sessi il becco \u00e8 di colore grigio-nerastro, pi\u00f9 chiaro alla base, le zampe sono di colore carnicino-nerastro e gli occhi sono di colore bruno scuro.\nBiologia.\nSi tratta di uccelletti vispi e vivaci, che all'infuori della stagione riproduttiva si riuniscono in stormi anche consistenti, spesso in associazioni con altre specie affini (come i lucherini d'America e gli organetti): questi uccelli passano la maggior parte della giornata alla ricerca di cibo fra i rami o i cespugli, tenendosi in contatto mediante richiami cinguettanti.\nAlimentazione.\nIl lucherino delle pinete \u00e8 un uccello granivoro, la cui dieta si compone perlopi\u00f9 di piccoli semi, come quelli di cardo, tarassaco, centocchio, ambrosia, betulla e ontano, oltre che di pinoli di varie specie di conifere (soprattutto pecci), dei quali (come del resto tutti i lucherini) sono molto ghiotti: questi uccellini si nutrono anche di germogli e foglioline di piante erbacee ed arboree, bacche e, soprattutto durante il periodo riproduttivo (quando il fabbisogno energetico di questi animali risulta accresciuto) di insetti (in particolar modo afidi) ed altri piccoli invertebrati.\nMolti adattamenti del lucherino delle pinete sono volti alla sopravvivenza in climi freddi: questi uccelli possiedono infatti un tasso metabolico di circa il 40% maggiore rispetto ad altre specie affini di taglia simile, al fine di sviluppare calore durante gli inverni rigidi, oltre a tendere ad accumulare il grasso corporeo in misura molto maggiore (circa una volta e mezzo) rispetto a quanto riscontrabile nelle specie congeneri, e a poter accumulare nel ventriglio una quantit\u00e0 di cibo pari a circa il 10% del peso corporeo, da conservare per i periodi pi\u00f9 duri.\nRiproduzione.\nSi tratta di uccelli monogami, la cui stagione riproduttiva comincia verso la fine di febbraio e termina in settembre: durante questo periodo possono essere portate avanti (a seconda della disponibilit\u00e0 di cibo) anche due covate, con la seconda cova che generalmente viene espletata molto pi\u00f9 a nord rispetto alla prima.\nIl nido, a forma di coppa, viene edificato dalla sola femmina sulla parte distale di un ramo di conifera: la sua parte esterna \u00e8 costituita da materiale vegetale fibroso, mentre la parte interna \u00e8 abbondantemente foderata di materiale soffice (licheni, pelo e piumino) per essere isolata termicamente. Al suo interno, la femmina depone 3-6 uova azzurrine conrade maculature brune, che cova da sola (talvolta non alzandosi mai dalle uova, per non farle raffreddare) per circa due settimane, mentre il maschio staziona di guardia nei pressi del nido e si occupa di reperire il cibo per s\u00e9 e per la compagna. I \"pulli\", ciechi e implumi alla schiusa, vengono accuditi ed imbeccati abbondantemente da ambedue i genitori con semi ed insetti rigurgitati: in tal modo, essi sono in grado d'involarsi attorno alle due settimane di vita, tuttavia essi tendono a stazionare nei pressi del nido (chiedendo sempre pi\u00f9 sporadicamente l'imbeccata ai genitori) ancora per tre settimane circa prima di allontanarsene definitivamente ed in seguito disperdersi.\nLa specie subisce parassitismo di cova da parte del molotro nero.\nDistribuzione e habitat.\nIl lucherino delle pinete \u00e8 un uccelletto tipicamente nordamericano, residente nel New England, lungo la costa meridionale della penisola del Labrador, a Terranova, lungo gra parte della costa pacifica (dalla Catena dell'Alaska alla catena Costiera), lungo le Montagne Rocciose, nel Gran Bacino Artesiano e lungo la Sierra Madre Occidentale. Questi uccelli sono tuttavia molto mobili, spostandosi stagionalmente in gruppi anche molto consistenti che seguono \"pattern\" irregolari (similmente a quanto osservabile nel loro corrispettivo europeo, il lucherino comune), verosimilmente legati all'abbondanza di cibo: in tal modo, durante l'estate il lucherino delle pinete migra a nord per riprodursi raggiungendo lo Yukon, il Saskatchewan ed il Labrador, mentre durante la stagione fredda scende nelle Grandi Pianure sino al Golfo del Messico e al nord-est della Florida.\nL\"'habitat\" di questi uccelli, come intuibile dal nome comune, \u00e8 rappresentato dalle pinete submontane e montane a prevalenza di peccio, tollerando anche le aree miste a conifere e latifoglie o il \"chaparral\" e colonizzando anche le aree antropizzate, traendo vantaggio dalle conifere piantate a scopo ornamentale.\nTassonomia.\nSe ne riconoscono tre sottospecie:\nLa sottospecie \"perplexus\" appare piuttosto distante dalle altre due, rispetto alle quali presenta areale disgiunto: essa vive in simpatria con il lucherino del Guatemala, col quale si ibrida facilmente. Sebbene alcuni tendano a considerare \"S. p. perplexus\" una sottospecie proprio di \"S. atriceps\", gli studi pi\u00f9 recenti sembrerebbero suggerire che questi uccelli potrebbero addirittura rappresentare una specie a s\u00e9 stante, \"Spinus perplexus\", distinta dalle altre due."}
{"id": "556552", "revid": "126257", "url": "https://it.wikipedia.org/wiki?curid=556552", "title": "Nobile contrada San Magno", "text": "La nobile contrada San Magno \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata nella zona centro-sud della citt\u00e0. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nIl territorio della contrada comprende la maggior parte del centro storico della citt\u00e0 del Carroccio. Fin dall'epoca medioevale Legnano era infatti divisa in due parti: l'agglomerato pi\u00f9 grande e importante ubicato sulla riva destra dell'Olona e che corrisponde al moderno centro della citt\u00e0 (la cosiddetta \"Contrada Granda\", in dialetto legnanese) e un borgo pi\u00f9 piccolo, Legnanello (da cui \u00e8 derivato il nome della quasi omonima contrada), sulla riva sinistra del fiume.\nAll'epoca le due comunit\u00e0, che avevano un'esistenza indipendente, erano in comunicazione grazie alla presenza di alcuni ponti. I terreni compresi tra i due abitati erano attraversati dall'Olonella (una diramazione naturale del fiume) e dal corso principale dell'Olona, i quali formavano un'isola naturale che era conosciuta come \"Braida Arcivescovile\" essendo di propriet\u00e0 dell'arcidiocesi di Milano; la Braida Arcivescovile rest\u00f2 libera da costruzioni fino al XX secolo perch\u00e9 spesso allagata dalle acque dell'Olona. L'Olonella aveva origine dal corso principale del fiume poco prima del centro abitato e, dopo aver lambito il borgo maggiore vicino alla moderna basilica di San Magno, rientrava poco pi\u00f9 a valle nell'Olona. L'Olonella \u00e8 stata poi interrata nella prima parte del XX secolo.\nLa Legnanello dell'epoca era costituita da poche case che erano situate lungo la strada parallela al corso principale dell'Olona, il moderno corso Sempione, anticamente conosciuto come \"strada magna\", che riprende il tracciato di un'antica strada romana, la via Severiana Augusta. Il borgo principale era invece formato da un agglomerato di abitazioni che si sviluppava intorno a una piazza (la moderna piazza San Magno). I due centri abitati si sono poi saldati in un unico conglomerato urbano con l'espansione edilizia del XX secolo.\nIl centro storico di Legnano ha una forma allungata lungo la direttrice tracciata da un'antica strada che corrisponde ai moderni corso Magenta e Garibaldi, che fanno da confine tra le contrade di San Magno e Sant'Ambrogio. Questa strada proviene dalla Valle Olona e mette in comunicazione Castellanza con Legnano attraversando l'agglomerato urbano legnanese da nord a sud; all'ingresso e all'uscita da Legnano furono costruite due porte di accesso di cui una, quella meridionale, era conosciuta come \"Porta di Sotto\": fu demolita nel 1818 perch\u00e9 rendeva difficoltosa la circolazione dei carri degli agricoltori. A nord, nel rione Mugiato, era presumibilmente situata una \"Porta di Sopra\" della quale, per\u00f2, non sono rimaste testimonianze tangibili, dato che fu verosimilmente abbattuta in tempi pi\u00f9 remoti. Il tratto di corso Garibaldi che attraversa la contrada San Magno era anticamente conosciuto come \"contrada maggiore\".\nComprendendo il centro storico della citt\u00e0, il territorio della contrada di San Magno include diversi edifici di importanza storica ed artistica. Tra essi vanno senz'altro menzionati la basilica romana minore di San Magno, palazzo Leone da Perego e villa Jucker, sede dell'associazione locale Famiglia Legnanese. In periferia fanno parte della contrada San Magno il castello Visconteo (con annessa chiesetta di San Giorgio) ed il parco castello. Un tempo nella contrada era situato il castello dei Cotta, un maniero altomedievale che sorgeva nell'area occupata dal moderno palazzo Leone da Perego e che \u00e8 stata demolito tra il XIII e il XIV secolo: fu quindi testimone della battaglia di Legnano (29 maggio 1176), durante la quale fu utilizzato come avamposto militare dalla Lega Lombarda.\nUn documento del 1594 attesta la presenza, nella contrada San Magno, di cinque mulini lungo il fiume Olona nel centro cittadino e di due impianti molinatori nei pressi del castello. Questi mulini furono quasi tutti demoliti nel corso dei secoli: di questi impianti molinatori si \u00e8 salvato dall'abbattimento solamente il mulino Cornaggia, che si trova a sud del castello, poco lontano dalla fortificazione, anch'esso sull'isola dove sorge il maniero legnanese.\nIl territorio della contrada potrebbe essere stato teatro degli scontri decisivi della battaglia di Legnano. Il Carroccio venne posizionato sul bordo di un ripido pendio fiancheggiante l'Olona, cos\u00ec che la cavalleria imperiale, il cui arrivo era previsto da Castellanza lungo il corso del fiume, sarebbe stata obbligata ad assalire il centro dell'esercito della Lega Lombarda risalendo una scarpata. Federico Barbarossa sarebbe stato quindi costretto ad attaccare l'esercito comunale in una situazione di svantaggio, dato che avrebbe dovuto sferrare l'assalto dal basso. Questa scelta si rivel\u00f2 poi sbagliata: il Barbarossa arriv\u00f2 infatti da Borsano, cio\u00e8 dalla parte opposta, obbligando le truppe comunali, che avevano la strada di fuga sbarrata dall'Olona, a resistere intorno al Carroccio. Una delle cronache dell'epoca, gli Annali di Colonia, contiene infatti un'informazione che indica dove probabilmente fosse il Carroccio:\nCi\u00f2 potrebbe significare che le fasi decisive della famosa battaglia potrebbero essere state combattute nell'odierna contrada San Martino oppure in prossimit\u00e0 del quartiere legnanese della \"Costa di San Giorgio\", e quindi su un territorio ora appartenente alla contrada di San Magno, a quella di Sant'Ambrogio e al comune di San Giorgio su Legnano, non essendo in altra parte del Legnanese individuabile un'altra scarpata con queste caratteristiche: infatti, ancora oggi, tra il quartiere della Costa di San Giorgio e l'Olona, \u00e8 presente un ripido pendio che \u00e8 stato in seguito incluso nel parco castello.\nLa chiesa di riferimento.\nLa contrada fa riferimento alla gi\u00e0 citata basilica romana minore di San Magno. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nIntitolata a Magno di Milano, arcivescovo meneghino dal 518 al 530 e costruita con uno stile architettonico rinascimentale lombardo di scuola bramantesca, \u00e8 stata edificata dal 1504 al 1513. Si pu\u00f2 ragionevolmente ritenere che il progetto della basilica sia stato realizzato sulla base di un disegno tracciato personalmente da Donato Bramante. Il suo campanile \u00e8 stato costruito in seguito, dal 1752 al 1791. Il 29 marzo 1950 papa Pio XII ha elevato l'edificio sacro legnanese a basilica romana minore.\nL'interno della chiesa \u00e8 arricchito da varie opere d'arte, che sono state realizzate nei secoli mantenendo lo stile cinquecentesco lombardo - con influenze quattrocentesche - delle prime produzioni artistiche. Le decorazioni pi\u00f9 importanti conservate nella basilica sono gli affreschi della volta principale, che sono opera di Gian Giacomo Lampugnani, i resti delle pitture cinquecentesche della cappella di San Pietro Martire, che sono state realizzate da Evangelista Luini, figlio di Bernardino, gli affreschi delle pareti e della volta della cappella maggiore, che sono stati dipinti da Bernardino Lanino, e una pala d'altare del Giampietrino. Su tutte queste opere artistiche svetta, per la sua rilevanza, un polittico di Bernardino Luini, considerato unanimemente dagli storici dell'arte come uno dei capolavori dell'artista lombardo, se non la sua opera migliore.\nPrima della costruzione della basilica di San Magno, la comunit\u00e0 legnanese faceva riferimento alla chiesa parrocchiale di San Salvatore, la cui costruzione risalirebbe, secondo alcuni studi, al X oppure all'XI secolo: era situata nello stesso luogo dove ora sorge la basilica di San Magno.\nIl nome della contrada.\nL'appellativo \"nobile\" nel nome della contrada deriva dal territorio del rione, che include il centro storico di Legnano, e dal fatto che fin dai tempi pi\u00f9 antichi, all'interno dei confini della contrada, sono presenti diverse famiglie di nobile lignaggio: lo loro et\u00e0 dell'oro fu il XV secolo, epoca storica che vide l'erezione in citt\u00e0 di molte dimore gentilizie. Alcune delle famiglie pi\u00f9 in vista della citt\u00e0, i Clerici, i Castelli, i Del Monego, i Guerciotti, i Novara, i Pezzali, gli Schiatti ed i Sironi, fondarono poi la contrada San Magno.\nIl maniero.\nIl primo maniero della contrada fu la casa di donna Elda Novara Visconti, che diede ospitalit\u00e0 alle riunioni del rione in un locale della propria dimora di corso Magenta: il solaio dell'abitazione fungeva poi da magazzino per il materiale utilizzato nella sfilata. Negli anni sessanta si iniziarono a utilizzare alcuni locali del cinema teatro Galleria, il cui uso fu consentito dal proprietario dell'immobile. \nIn seguito il maniero della contrada si trasfer\u00ec all'interno di casa Guerciotti, dove rimase fino al 1986, quando un secondo trasloco port\u00f2 la sede del rione all'interno di un edificio storico di via Berchet, in seguito ristrutturato dai contradaioli di San Magno, dove ha domicilio tuttora. Il maniero possiede un cortiletto dov'\u00e8 presente un pozzo e un maestoso tiglio. Su una parete del salone d'onore \u00e8 collocato un ottagono dorato che riporta gli stemmi delle otto famiglie che hanno fondato la contrada di San Magno, ovvero i Clerici, i Castelli, i Del Monego, i Guerciotti, i Novara, i Pezzali, gli Schiatti ed i Sironi. Il salone d'onore ospita anche il gonfalone della contrada e i gioielli, gli scudi e le bandiere utilizzate durante la sfilata. Nel sottotetto sono presenti la selleria e i locali adibiti al cucito e al ricamo. Nel piano intermedio \u00e8 invece situata la sala del consiglio, che \u00e8 arricchita da mobili antichi. La sala del consiglio \u00e8 anche ornata da tendaggi di pregio, tappeti e quadri, oltre che da tre vetrate artistiche.\nI colori ed il gonfalone.\nLa leggenda pi\u00f9 famosa e conosciuta, tra quelle che narrano l'origine dei colori della contrada, racconta che molto tempo fa nell'odierna piazza San Magno si ergesse un grosso cerro. Nel giorno del santo patrono, il 5 novembre, un agricoltore si mise a contemplare l'albero ammirandone la capacit\u00e0 di sopportare il gelo e la neve. Il contadino espresse cos\u00ec il desiderio di poter resistere nella stessa maniera alle difficolt\u00e0 della vita. In quel momento compar\u00ec San Magno, che si offr\u00ec di soddisfare il desiderio dell'uomo donandogli il vigore, la temerariet\u00e0 e la potenza di un leone. Il Santo ordin\u00f2 all'agricoltore di uccidere un coniglio e avanzare sul terreno, ammantato di neve, dove era stato versato il sangue dell'animale. Il contadino esegu\u00ec gli ordini e quindi San Magno esaud\u00ec il suo sogno trasformandolo in leone. Compiuto il prodigio, il Santo spar\u00ec improvvisamente senza accontentare l'agricoltore che gli chiedeva di ritornare uomo, castigando cos\u00ec la sua superbia.\nIl bianco della neve ed il rosso del sangue del coniglio diventarono il simbolo della contrada. Questi colori, l'albero ed il leone furono anche inclusi nello stemma e nel gonfalone della citt\u00e0 di Legnano.\nIn base ad un'altra leggenda, il bianco ed il rosso sono associati al sangue lasciato sulla neve dai santi Sebastiano e Rocco, che si erano recati a Legnano per contemplare gli affreschi della basilica di San Magno.\nNello stemma della contrada \u00e8 presente, sopra il campo rosso di sinistra, la mitria di San Magno. Al centro, sopra il colore bianco, sono raffigurati il suo ombrello vescovile e le sue chiavi prepositurali, mentre sopra il campo rosso di destra \u00e8 rappresentato il suo bastone pastorale.\nAlbo d'oro delle reggenze.\nL'albo d'oro delle reggenze della contrada San Magno \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada San Magno ha conquistato 11 vittorie al palio: 1963, 1971, 1973, 1979, 1987, 1990, 1993, 1999, 2000, 2001 e 2011.\nLa contrada si \u00e8 anche aggiudicata il palio d'onore del 2005, organizzato nel cinquantesimo anniversario della fondazione del collegio dei capitani, e la vittoria al palio straordinario del 1976, disputato all'Arena Civica di Milano in occasione dell'VIII centenario della battaglia di Legnano. La contrada ha anche vinto sei edizioni della provaccia (1985, 2000, 2005, 2009, 2010 e 2018) realizzando in un'occasione il \"cappotto\" (2000)."}
{"id": "556553", "revid": "466539", "url": "https://it.wikipedia.org/wiki?curid=556553", "title": "Massimo Paganin", "text": "Biografia.\n\u00c8 il fratello minore di Antonio Paganin.\nCaratteristiche tecniche.\nDifensore rapido, combattivo e abile nel gioco aereo, si distinse per professionalit\u00e0 e affidabilit\u00e0.\nCarriera.\nGiocatore.\nInizia la sua carriera nel Bassano Virtus nel 1986, in Interregionale, dove sedicenne colleziona due presenze. L'anno successivo passa alla Fiorentina, dove milita per due stagioni nella squadra Primavera, senza mai scendere in campo con la prima squadra.\nNell'estate del 1989 passa alla , in Serie B, dove trascorre tre anni: nei primi due gioca tre partite la prima stagione e sei la seconda; nella terza diventa titolare della formazione emiliana e colleziona 36 partite con un gol. Passa cos\u00ec al Brescia, neopromosso nella massima serie, con cui gioca la stagione 1992-1993 che si conclude con la retrocessione della squadra bresciana, con Paganin che disputa 30 partite con un gol.\nNel dicembre del 1992 viene acquistato per la stagione successiva dall'Inter per 6 miliardi di lire, dove ritrova il fratello Antonio: saranno quattro le stagioni in maglia nerazzurra. In totale disputa 107 partite in campionato con un gol, vestendo anche la fascia da capitano, e festeggia la vittoria della Coppa UEFA 1993-1994, unica occasione in cui un trofeo calcistico europeo \u00e8 stato vinto contestualmente da due fratelli italiani. Nelle fasi pi\u00f9 brillanti della sua militanza nell'Inter viene accostato alla nazionale, in particolar modo alla vigilia del , vista la necessit\u00e0 di sostituire l'infortunato Ciro Ferrara: tuttavia, la scelta del commissario tecnico Arrigo Sacchi ricadr\u00e0 sul giovane Alessandro Nesta, e Paganin non vestir\u00e0 mai la maglia azzurra.\nNel settembre del 1997 lascia Milano e approda al Bologna, dove rimane per tre stagioni giocando 92 partite, di cui 70 in Serie A, 8 in Coppa Italia, 8 in Coppa UEFA e 6 in Coppa Intertoto, con un gol (contro il Brescia in campionato). Trentenne, nel luglio 2000 passa all'Atalanta, appena promossa in Serie A, dove raccoglie due salvezze e 48 presenze. Viene quindi acquistato dalla Sampdoria nel 2002, con la squadra genovese che alla fine della stagione 2002-2003 viene promossa nella massima serie: Paganin scende in campo in sei occasioni per un grave infortunio che lo blocca per gran parte della stagione.\nFa quindi ritorno a casa, passando nell'estate del 2003 al allenato da Iachini: 42 le sue partite in maglia biancorossa nel campionato di Serie B. Riconfermato anche per la stagione successiva, chiude la sua esperienza vicentina dopo 24 apparizioni e con una retrocessione (poi revocata) in Serie C1 al termine dei play-out contro la . Va quindi in Grecia, all'Akratitos, dove rimane fino al gennaio 2006, ritirandosi infine dal calcio giocato.\nAllenatore e dirigente.\nDopo aver cessato l'attivit\u00e0 agonistica come calciatore, Paganin svolse il ruolo di osservatore per il e si dilettava con il beach soccer. Nel 2012 diventa l'allenatore dei Juniores Nazionali del Real Vicenza. Nel giugno 2013 viene ingaggiato dall'Union Quinto, in Eccellenza Veneta ma viene esonerato il 27 gennaio 2014.\nDal 2015 al 2018 \u00e8 stato capo delegazione della Nazionale Under-19 di calcio dell'Italia e dal 2019 lo \u00e8 della Under 21. Dal 2021 \u00e8 capo delegazione dell\u2019Under 20 e dirigente accompagnatore dell\u2019Under 21.\nDopo il ritiro.\nDal 2015 \u00e8 opinionista per Mediaset Premium e ai Mondiali 2018 \u00e8 in Russia come commentatore delle partite.\nDal 2018 \u00e8 opinionista per i programmi di Sport Mediaset. Oltre a lavorare presso Mediaset, nel 2018 \u00e8 approdato a Inter TV. Nel 2021-22 affianca Riccardo Trevisani nella telecronaca delle partite Champions su e Massimo Callegari in quella della Supercoppa Italiana su Canale 5."}
{"id": "556554", "revid": "16157", "url": "https://it.wikipedia.org/wiki?curid=556554", "title": "Visitazione", "text": ""}
{"id": "556557", "revid": "1005847", "url": "https://it.wikipedia.org/wiki?curid=556557", "title": "Strada statale 202 Triestina", "text": "La strada statale 202 Triestina (classificata come SS 202) \u00e8 una strada statale che collega il porto di Trieste con l'entroterra carsico. Il suo itinerario \u00e8 stato oggetto di numerose revisioni che hanno variato il suo percorso da quello iniziale a quello attuale nell'ottica della cosiddetta Grande Viabilit\u00e0 Triestina: attualmente il suo termine \u00e8 posto nei pressi di Cattinara, e le sue caratteristiche sono quelle di strada a carreggiate separate di due corsie ciascuna, ci\u00f2 fa classificare l'intero percorso come superstrada.\nL'attuale itinerario della SS 202 \u00e8 stato definito con il decreto del ministero dei lavori pubblici del 6 agosto 1997 in via provvisoria e da allora non \u00e8 stato ancora variato.\nIl decreto legislativo 29 ottobre 1999 n. 461 ha definito la SS 202 anche come raccordo autostradale, in quanto collegamento con caratteristiche di superstrada tra Trieste e la rete autostradale.\nStoria.\nIl tracciato storico venne costruito dall'amministrazione angloamericana negli anni cinquanta per collegare Opicina con Sistiana. All'epoca era in uso chiamarla Camionale. Il tracciato usciva dal centro abitato di Trieste mediante l'attuale via Carnaro fino alla confluenza con l'attuale via Brigata Casale che precede di pochi metri l'innesto con il nuovo tracciato. Da qui la strada proseguiva per Padriciano, Trebiciano ed Opicina dove incrociava la strada statale 58 della Carniola; il percorso terminava poi in localit\u00e0 Sistiana.\nNel 1987 ebbe inizio il processo di ammodernamento del collegamento tra l'autostrada A4 e Trieste, da una parte con la sostituzione della SS 202 con un tracciato pi\u00f9 moderno a due corsie per senso di marcia (da Sistiana a Padriciano), e dall'altro con la costruzione della sopraelevata, comunemente nota come Grande Viabilit\u00e0 Triestina (GVT), che permettesse di raggiungere dal porto nuovo la valle a nord della citt\u00e0 e la stessa SS 202 senza attraversare il centro urbano, inaugurata nel 1988.\nAttualmente lungo alcuni svincoli della sopraelevata sono presenti segnali stradali di inizio e fine autostrada in quanto un tempo la sopraelevata era classificata come autostrada.\nNel 1997 con il gi\u00e0 citato decreto, quando il progetto di una nuova strada a doppia carreggiata difettava ancora della porzione compresa tra Cattinara e Padriciano, venne varata una nuova classificazione della viabilit\u00e0 triestina consistente, tra l'altro nella definizione di:\nIl 19 novembre 2008 si \u00e8 completata la GVT che conduce dal porto di Trieste alla A4 Torino-Trieste, mediante l'apertura del tratto mancante tra Padriciano e Cattinara, provvisoriamente indicato come nuova strada ANAS 344 Padriciano-Cattinara (NSA 344). A seguito di questa apertura il tratto finale della SS 202, dal termine della sopraelevata all'innesto sul RA 13 a Padriciano, non facente pi\u00f9 parte della GVT, \u00e8 stato declassificato e provvisoriamente definito come nuova strada ANAS 314 Raccordo con la SS 202 (NSA 314), successivamente SS202 dir.\nPercorso.\nInizia poco fuori dal porto di Trieste, e con tratto sopraelevato, lambisce i rioni di San Vito, Chiarbola, Servola e Valmaura (con l'uscita per lo stadio comunale Nereo Rocco). Tale tratto in viadotto misura 3.300 m, tanto da essere uno dei ponti pi\u00f9 lunghi d'Italia. Attraverso ulteriori viadotti passa poi per la zona industriale cittadina (con le uscite per l'Istria e il collegamento con l'ex strada statale 15 Via Flavia), raggiunge San Dorligo della Valle e lo stabilimento della W\u00e4rtsil\u00e4 (ex Grandi Motori). La strada statale 202 continua lambendo San Giuseppe della Chiusa, Altura e Rauteterminando a Cattinara, senza soluzione di continuit\u00e0 confluendo nel primo tronco dell'autostrada Sistiana-Rabuiese"}
{"id": "556558", "revid": "1543377", "url": "https://it.wikipedia.org/wiki?curid=556558", "title": "Cerro Tuzgle", "text": "Cerro Tuzgle \u00e8 uno stratovulcano situato nella parte nord-ovest dell'Argentina.\nDista 23 chilometri a nord-ovest di San Antonio de los Cobres nel dipartimento di Dipartimento di Los Andes della Provincia di Salta."}
{"id": "556565", "revid": "110157", "url": "https://it.wikipedia.org/wiki?curid=556565", "title": "Monte Cerro Escorial", "text": "Il Cerro Escorial \u00e8 uno stratovulcano situato lungo il confine tra Argentina e Cile."}
{"id": "556566", "revid": "1573940", "url": "https://it.wikipedia.org/wiki?curid=556566", "title": "Spinus psaltria", "text": "Il lucherino dorsonero o lucherino minore americano (Spinus psaltria ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"psaltria\", deriva dal greco \"\u03c8\u03b1\u03bb\u03c4\u03c1\u03b9\u03b1\" (\"psaltria\"), \"suonatrice d'arpa\", in riferimento al canto trillato di questi uccelli.\nDescrizione.\nDimensioni.\nMisura 9\u201311\u00a0cm di lunghezza, per un peso di 6-11,5 g.\nAspetto.\nSi tratta di uccelletti dall'aspetto minuto (fra i fringillidi di minori dimensioni), dalla corporatura affusolata, muniti di testa arrotondata con becco conico, ali appuntite e coda dalla punta lievemente forcuta.\nEsiste un dimorfismo sessuale ben evidente: il maschio adulto ha una colorazione inconfondibile, nera sulla parte dorsale del corpo (fronte, calotta, nuca, guance, dorso, groppa, ali e coda, queste ultime due con specchi bianchi) e gialla su quella inferiore (gola, zigomi, petto, ventre, fianchi e sottocoda, con quest'ultimo tendente al bianco), mentre la femmina \u00e8 di colore verde oliva uniforme su tutto il corpo, con decise sfumature giallastre sul petto e ali nerastre con orli delle singole penne bianchi. In alcune popolazioni (ad esempio nella sottospecie \"hesperophila\") il maschio presenta lati del collo, guance e dorso tendenti al verde anzich\u00e9 al nero.&lt;br&gt;\nIn ambedue i sessi il becco \u00e8 di colore grigio, con tendenza a scurirsi divenendo nerastro in punta e nella parte superiore, mentre le zampe sono anch'esse grigio-nerastre e gli occhi sono di colore bruno scuro.\nBiologia.\nI lucherini minori sono uccelletti molto vispi e vivaci, dalle abitudini essenzialmente diurne, i quali passano la maggior parte della giornata alla ricerca di cibo, fra i cespugli o le fronde degli alberi. Questi uccelli sono molto sociali e si riuniscono in stormi anche con altre specie affini all'infuori della stagione riproduttiva.\nAlimentazione.\nLa dieta del lucherino minore \u00e8 in massima parte granivora, componendosi perlopi\u00f9 di piccoli semi di una grande variet\u00e0 di piante, sia erbacee che arbustive ed arboree: questi uccelli si nutrono anche di germogli, bacche e frutti maturi, e, sebbene sporadicamente (ed in particolar modo durante la stagione degli amori, quando il fabbisogno energetico risulta aumentato per via degli sforzi connessi al'evento riproduttivo) anche di piccoli insetti. La specie inoltre \u00e8 stata sporadicamente osservata praticare la geofagia.\nRiproduzione.\nLa stagione degli amori va da aprile a ottobre, sebbene nelle aree a clima tropicale la specie sembrerebbe in grado di riprodursi durante tutto l'arco dell'anno: in ambedue i casi, viene portata generalmente avanti una singola covata l'anno. I lucherini minori sono uccelli monogami che sogliono nidificare in colonie sparse, nell'ambito delle quali ciascuna coppia mantiene e difende un proprio territorio di cova.\nIl nido viene costruito dalla sola femmina (col maschio che talvolta pu\u00f2 fornirle parte del materiale da costruzione, ma che generalmente staziona di guardia nei paraggi) fra i cespugli o fra i rami bassi di un albero: esso ha la forma a coppa tipica dei fringillidi e si compone di una parte esterna di radichette e strisce di corteccia e di una fodera interna di materiale soffice, come licheni e muschio. Al suo interno la femmina depone 3-4 uova bianco-azzurrine che provvede a covare per due settimane circa, al termine delle quali schiudono \"pulli\" ciechi ed implumi. Il maschio (che fino ad allora \u00e8 rimasto di guardia nei pressi del nido, cantando di tanto in tanto per delimitare il territorio) collabora con la femmina nelle cure parentali, avvicendandosi con essa nell'imbeccata: abbondantemente nutriti con piccoli insetti e semi rigurgitati, i nidiacei sono pronti per l'involo attorno alle due settimane dalla schiusa, pur non allontanandosi in maniera definitiva dal nido prima del mese e mezzo di vita, chiedendo sempre pi\u00f9 sporadicamente l'imbeccata ai genitori.\nDistribuzione e habitat.\nIl lucherino minore occupa un'ampia fetta di areale a cavallo fra l'America settentrionale e meridionale, risultando residente in un areale che (sebbene piuttosto discontinuo) va dalla costa californiana al Venezuela centro-occidentale e al Per\u00f9 nord-occidentale.&lt;br&gt;\nGeneralmente residente, le popolazioni delle aree settentrionali dell'areale tendono a migrare a sud per svernare, mentre quelle delle aree costiere del Messico (sia pacifiche che del golfo del Messico) si spostano verso l'interno durante l'estate.\nL\"'habitat\" di questi uccelli \u00e8 rappresentato dalle aree boscose a maggioranza di latifoglie, sia submontane che collinari e di pianura.\nSistematica.\nSe ne riconoscono cinque sottospecie:\nLa sottospecie \"hesperophilus\", per via della colorazione distintiva dei maschi, \u00e8 stata spesso ritenuta distante dalle altre, tuttavia oltre a mostrare vocalizzazioni identiche alle altre sottospecie si incrocia senza problemi con esse. Due presunte sottospecie, \"arizonae\" e \"mexicanus\", si sono rivelate popolazioni rispettivamente della sottospecie \"hesperophilus\" e della nominale, con la prima che forse rappresenta addirittura un caso di polimorfismo della sottospecie nominale."}
{"id": "556578", "revid": "1896180", "url": "https://it.wikipedia.org/wiki?curid=556578", "title": "Rifondazione Comunista Sammarinese", "text": "Rifondazione Comunista Sammarinese \u00e8 stato un partito politico della Repubblica di San Marino.\nIspiratosi e strutturatosi sul modello del movimento italiano Rifondazione Comunista, RCS \u00e8 nato nel 1992 per iniziativa di un gruppo di ex - iscritti, simpatizzanti ed elettori del disciolto Partito Comunista Sammarinese (PCS) che non si riconoscevano nel nuovo Partito Progressista Democratico Sammarinese (PPDS) nel quale era devoluto. Tra i primissimi fondatori e leader carismatico \u00e8 stato Giuseppe Amici, gi\u00e0 Capitano Reggente e Segretario di Stato per l'Industria.\nAmici ha ricoperto l'incarico di Presidente del Partito dal 2002 fino al 2006.\nNelle Elezioni politiche a San Marino del 2001 Rifondazione Comunista Sammarinese totalizza 738 voti, il 3,38% del totale; qualche anno dopo, l'8 maggio 2004, al congresso di Roma, \u00e8 uno tra i partiti fondatori del Partito della Sinistra Europea (SE).\nPer le elezioni politiche a San Marino del 4 giugno 2006 \u00e8 entrato a far parte, assieme a Zona Franca di un'alleanza politico-elettorale chiamata Sinistra Unita, alleanza che ha raccolto 1.911 voti ovvero l'8,67% delle preferenze, conquistando cos\u00ec 5 dei 60 seggi del Consiglio Grande e Generale.\nSegretario del Partito dal dicembre 1998 fino al luglio 2006 \u00e8 stato Ivan Foschi, membro della Delegazione Parlamentare Sammarinese presso l'Assemblea Parlamentare dell'OSCE, che dal 27 luglio 2006 ricopre la carica di Segretario di Stato alla Giustizia, ai rapporti con le Giunte di Castello, all'Informazione e alla Pace.\nA seguito delle dimissioni di Ivan Foschi per assumere l'incarico di Governo, il Partito \u00e8 stato retto da una Segreteria collettiva composta da Angelo Della Valle, Luca Lazzari e Vanessa Muratori fino al IV Congresso svoltosi nel marzo 2007; successivamente, segretario del partito divenne Angelo Della Valle, mentre fu nominata presidente Natalina Sapigni.\nNel 2012 il partito si \u00e8 sciolto confluendo definitivamente in Sinistra Unita.\nOrgano di stampa del movimento politico \u00e8 il notiziario \"Rifondinforma\"."}
{"id": "556581", "revid": "1429175", "url": "https://it.wikipedia.org/wiki?curid=556581", "title": "Associazione Guide e Scouts Cattolici Italiani", "text": "L'Associazione Guide e Scouts Cattolici Italiani (AGESCI), \u00e8 un'associazione giovanile educativa che si propone di contribuire alla formazione della persona nel tempo libero e nelle attivit\u00e0 extra-scolastiche secondo i principi ed il metodo dello scautismo adattati alla realt\u00e0 sociale italiana. L'AGESCI \u00e8 nata nel 1974 dalla fusione di due preesistenti associazioni, l'ASCI (Associazione scouts cattolici italiani), maschile, e l'AGI (Associazione guide italiane), femminile. Nella propria azione educativa l'associazione si propone di realizzare un impegno politico al di fuori dei legami o delle influenze partitiche. L'AGESCI \u00e8 diffusa in modo omogeneo sul territorio italiano.\nL'associazione.\nL'AGESCI nasce ufficialmente nel 1974, dall'unione di due organizzazioni, l'Associazione scouts cattolici italiani (ASCI) e l'Associazione guide italiane (AGI). \u00c8 riconosciuta dalla Conferenza Episcopale Italiana (CEI). L'AGESCI ed il Corpo nazionale giovani esploratori ed esploratrici italiani (CNGEI) formano assieme la Federazione italiana dello scautismo (FIS), appartenente all'Organizzazione mondiale del movimento scout (OMMS o WOSM) ed all'Associazione mondiale guide ed esploratrici (AMGE o WAGGGS).\nL'AGESCI \u00e8 riconosciuta dal Dipartimento di Protezione civile e fornisce supporto nelle situazioni di emergenza nazionale come calamit\u00e0 naturali o grandi eventi. L'associazione ha inoltre stipulato protocolli d'intesa con il Ministero dell'ambiente, il Ministero dell'istruzione, dell'universit\u00e0 e della ricerca e la Marina Militare Italiana. Aderisce inoltre al Progetto Policoro, una iniziativa della CEI rivolta ai giovani disoccupati e sottoccupati dell'Italia meridionale. Fa parte, infine, delle APS (Associazioni di Promozione Sociale), del Forum del Terzo Settore e di Libera. Mantiene relazioni con il Movimento Adulti Scout Cattolici Italiani (MASCI) e l'Associazione italiana guide e scouts d'Europa cattolici. L'organo di stampa ufficiale \u00e8 la testata \"Scout\".\nOrganizzazione.\nL'AGESCI ha un'organizzazione verticale suddivisa in quattro livelli: livello nazionale, livello regionale, livello di zona (che non segue una rigida divisione geografica e che non tiene conto di confini amministrativi come comuni e province), livello di gruppo. I gruppi sono indipendenti nelle attivit\u00e0 dalle organizzazioni di zona, regionali e nazionali. Ognuno di questi livelli possiede una complessa struttura il cui scopo \u00e8 comunque finalizzato all'educazione dei bambini, ragazzi e giovani adulti.\nGli associati si dividono in due categorie: i soci giovani, coloro che vivono la propria personale esperienza di crescita, ed i soci adulti, coloro che svolgono l'azione educativa proposta dall'associazione. I soci adulti sono distinti in capi che hanno conseguito la nomina a capo, adulti in formazione che stanno completando l'iter formativo durante il loro servizio educativo, assistenti ecclesiastici (sacerdoti nell'ordine del presbiterato o dell'episcopato) e capi temporaneamente non in servizio.\nAffiliata all'AGESCI \u00e8 la S\u00fcdtiroler Pfadfinderschaft, associazione scout cattolica di lingua tedesca operante nella provincia autonoma di Bolzano. \u00c8 stato sottoscritto anche un accordo di collaborazione tra AGESCI e Slovenska zamejska skavtska organizacija (SZSO), organizzazione scout della minoranza slovena, presente nelle province di Trieste e Gorizia.\nGruppo.\nIl gruppo \u00e8 la struttura che pi\u00f9 di ogni altra \u00e8 a contatto con gli educandi dopo l'unit\u00e0 (ulteriore suddivisione del gruppo) e che pi\u00f9 di ogni altra svolge l'azione educativa scopo dell'associazione. Essa \u00e8 composta dai capi e dagli adulti in formazione che formano la Comunit\u00e0 capi e che, su mandato dell'associazione nella sua interezza, hanno la responsabilit\u00e0 diretta dei ragazzi cui fanno servizio. La Comunit\u00e0 capi svolge la sua azione educativa prima di tutto attraverso la stesura e l'attuazione di un \"Progetto Educativo\".\nI componenti della Comunit\u00e0 capi devono, per poter svolgere il loro servizio educativo, prima di tutto aderire ad un Patto Associativo, che sancisce i principi etici e morali dell'adulto che risponde a tale peculiare vocazione al servizio, e nel corso di un certo numero di anni, compiere un iter di formazione, al termine del quale viene rilasciato un brevetto che riconosce sia a livello nazionale che internazionale il percorso svolto e la competenza acquisita. Solo da questo momento possono fregiarsi di una particolare insegna denominata Wood Badge ed essere considerati capi.\nAll'interno della Comunit\u00e0 capi possono esserci persone con diversi livelli di formazione che compiono servizio con i ragazzi: \u00e8 la Comunit\u00e0 capi che si assume la responsabilit\u00e0 del mandato che, ad ogni livello, \u00e8 fiduciario. I rappresentanti legali del gruppo, denominati Capi Gruppo, sono due, un uomo ed una donna, eletti secondo statuto dai componenti la Comunit\u00e0 capi.\nPer quanto riguarda gli associati, quindi gli educandi, bambini, ragazzi e uomini, esiste una suddivisione in base a tre fasce di et\u00e0 chiamate \"branche\":\nI bambini, I ragazzi e gli uomini svolgono le attivit\u00e0 in gruppi chiamati \"unit\u00e0\": per le coccinelle il \"Cerchio\", per i lupetti il \"Branco\", per gli esploratori e le guide il \"Reparto\", per i rover e le scolte il \"Clan/Fuoco\", con un primo momento chiamato \"Noviziato\". Nel reparto \u00e8 in realt\u00e0 predominante l'appartenenza alla \"squadriglia\".\nOgni unit\u00e0 pu\u00f2 essere mista (maschi e femmine), monosessuata o parallela (due diverse unit\u00e0 composte solo da maschi e solo da femmine che vivono una serie programmata di attivit\u00e0 durante l'anno). Le unit\u00e0 miste sono dirette da due capi, una donna ed un uomo, secondo il principio per il quale ogni ruolo, a qualsiasi livello, \u00e8 affidato congiuntamente a due persone di sesso differente (\"diarchia\"). Oltre a questi vi \u00e8 un assistente ecclesiastico, la cui presenza \u00e8 su mandato del Vescovo della Diocesi a cui il gruppo appartiene.\nI soci adulti esercitano la loro azione educativa attraverso un metodo scout, i cui principi generali sono delineati da Robert Baden-Powell ed una metodologia differente per ogni branca, che ne concretizza gli strumenti. Il gruppo, che pu\u00f2 essere appoggiato ad una parrocchia (ma non \u00e8 la regola), prende il nome della localit\u00e0 in cui si trova, seguito se necessario da un numero progressivo (per esempio: Roma 38).\nZona.\nLa Zona raccoglie, all'interno di una cornice territoriale che cambia in base alle esigenze individuate dal livello regionale, pi\u00f9 Gruppi: generalmente da un minimo di sei ad un massimo di venti. Compito precipuo della Zona \u00e8 quello di promuovere la crescita e la formazione delle Comunit\u00e0 capi attraverso eventi, incontri ed altri strumenti a sua disposizione. Ancora, essa deve agire affinch\u00e9 ci sia diffusione dello scautismo nel proprio territorio, attraverso l'apertura di altri gruppi, ha il compito creare collegamento con le autorit\u00e0 locali, quindi amministrazioni comunali e provinciali, altre associazioni, enti, le diocesi, ecc., deve stimolare l'incontro ed il confronto tra i vari Gruppi, ha la facolt\u00e0 di ideare e realizzare eventi per i ragazzi dei Gruppi che la compongono. Inoltre alla Zona, in collaborazione con la Formazione Capi del livello Regionale, \u00e8 demandato il compito di organizzare e realizzare il primo dei campi di formazione per i capi (\"Campo Formazione Tirocinanti\", CFT). Rappresentanti legali della Zona sono due responsabili (un uomo ed una donna), eletti da un'assemblea.La Zona \u00e8 strutturata nel modo seguente:\nognuna di queste strutture ha compiti e composizioni differenti. Gli obiettivi, le priorit\u00e0, le modalit\u00e0 ed i tempi per soddisfarle, sono i contenuti del \"Progetto di Zona\".\nRegione.\nA differenza della Zona la Regione \u00e8 una struttura che si identifica, a livello territoriale, con la regione amministrativa di appartenenza. Essa ha diversi compiti: attua un collegamento tra le diverse Zone, in collaborazione con la formazione capi del livello nazionale realizza il secondo dei tre campi di formazione per capi (\"Campo di Formazione Metodologica\", CFM), diffonde l'informazione attraverso la gestione del proprio sito e mezzo stampa, fa conoscere e valorizza l'esperienza regionale al livello superiore, si preoccupa, per il proprio livello, di curare i rapporti con gli organismi civili, se previsto realizza eventi per i soci giovani. Rappresentati legali della Regione sono due responsabili (un uomo ed una donna), eletti da un'assemblea.La Regione \u00e8 strutturata nel modo seguente:\nognuna di queste strutture ha compiti e composizioni differenti. Gli obiettivi, le priorit\u00e0, le modalit\u00e0 ed i tempi per soddisfarle, sono i contenuti degli \"Obiettivi prioritari regionali\".\nNazionale.\nIl livello nazionale \u00e8 il riferimento per tutti gli associati. Esso assicura, attraverso una moltitudine di strutture, il collegamento tra le Regioni. Compiti specifici del livello nazionale sono quelli di individuare le politiche di indirizzo dell'associazione, di aggiornare la metodologia utilizzata e preservare la ricchezza del metodo, curare i rapporti con gli organismi civili a livello statale, reperire le risorse materiali ed economiche per perseguire gli obiettivi prefissati, diffondere adeguata informazione attraverso gli strumenti pi\u00f9 idonei. La formazione capi nazionale organizza l'ultimo momento del percorso di formazione dei capi che \u00e8 il \"Campo di Formazione Associativa\" (CFA). I rappresentanti legali dell'associazione, in questo caso, sono il Presidente e la Presidente. La Capo Guida ed il Capo Scout hanno i compiti di rappresentare l'associazione nella sua interezza sia in Italia che all'estero, oltre che ad assicurare l'attuazione dei principi sanciti dallo Statuto AGESCI. Il livello nazionale \u00e8 strutturato nel modo seguente:\nOgnuna di queste cinque strutture ha compiti e composizioni differenti. Gli obiettivi, le priorit\u00e0, le modalit\u00e0 ed i tempi per soddisfarle, sono i contenuti delle \"Strategie nazionali d'intervento\". Ognuna delle tre branche e dei vari settori, in tutti i livelli associativi, vengono coordinati da due incaricati affiancati da un gruppo di collaboratori organizzati in una pattuglia. Gli Incaricati nazionali di Branca L/C prendono anche il nome tradizionale di Akela d'Italia e Arcanda d'Italia, mentre l'assistente ecclesiastico \u00e8 Baloo d'Italia.\nSettori.\nA livello nazionale, lo statuto prevede l'esistenza dei seguenti settori. \nConsente a tutte le unit\u00e0, nautiche e non, di utilizzare lo strumento acqua come ambiente educativo per tutti, trovando la sua massima espressione nella branca E/G, attraverso l'esperienza dei reparti nautici e ad indirizzo nautico, che scelgono il mare, il lago, il fiume come ambiente educativo privilegiato.\nSviluppa l'educazione alla pace, all'intercultura, alla mondialit\u00e0, attraverso progetti di collaborazione con il sud del mondo.\nOffre agli esploratori e alle guide occasioni particolarmente qualificate per sviluppare le loro competenze tecniche.\nPropone attivit\u00e0 educative riferite alla prevenzione; contemporaneamente si organizza in squadre tecniche pronte a intervenire nel caso di calamit\u00e0.\nPropone attivit\u00e0 educative verso la conoscenza e la valorizzazione della diversit\u00e0. Vive la spiritualit\u00e0 mariana secondo il messaggio di Lourdes, e si dedica al servizio dei malati sia nel corso dei pellegrinaggi sia nell'impegno quotidiano.\nSviluppa la fraternit\u00e0 scout attraverso le iniziative degli organismi internazionali scout, e sostiene la crescita dello scautismo nei paesi pi\u00f9 disagiati o in via di sviluppo.\nSviluppa la competenza e la sensibilit\u00e0 alla comunicazione e gestisce le riviste associative della testata \"Scout\".\nMetodo e proposta educativa.\nL'AGESCI utilizza un metodo educativo ispirato dall'esperienza e dagli scritti di Robert Baden-Powell. Tale metodo sostiene la crescita e lo sviluppo della persona abbracciandone la sua totalit\u00e0 toccando quelli che i capi educatori chiamano i \"quattro punti di B.-P.\": salute e forza fisica, abilit\u00e0 manuale, formazione del carattere e servizio del prossimo. Ci\u00f2 che in definitiva si proponeva Baden-Powell e che si propone tuttora lo scautismo \u00e8 di formare dei \"buoni cittadini\", persone in grado di \"lasciare il mondo almeno un po' migliore di come lo hanno trovato\".\nIl metodo scout fonda la sua forza sul valore dell'imparare facendo, attraverso un'esperienza concreta di vita all'aria aperta, di vita comunitaria, di sfida con s\u00e9 stessi. Sono svariati i \"pilastri\" del metodo che vengono esplicitati, insiemi agli strumenti pratici, nel Regolamento Metodologico dell'associazione.\nAltro elemento del metodo scout \u00e8 il linguaggio simbolico.\nLa proposta educativa si attua attraverso le attivit\u00e0 e le occasioni proposte nelle tre branche (vedi la sezione relativa all'organizzazione). Ogni branca ha peculiarit\u00e0 proprie per meglio adattarsi alle differenti fasce di et\u00e0 e quindi alle differenti esigenze che nascono nei bambini, negli adolescenti e nei giovani.\nInoltre \u00e8 importante la progressione personale, in cui ognuno cerca di migliorare dandosi degli obiettivi su quattro punti: me stesso, rapporto con gli altri, rapporto con il gruppo, e rapporto con la fede cattolica.\nBranca Lupetti e Coccinelle.\n La Branca L/C (8-11/12 anni) ha come elemento centrale della proposta educativa il gioco e l'ambiente fantastico. Per quanto riguarda i Lupetti/e l'ambiente \u00e8 quello della Giungla ed \u00e8 stato adattato da Robert Baden-Powell da \"Il libro della giungla\" di Rudyard Kipling cui lo stesso autore aveva dato il permesso per l'utilizzo e le necessarie modifiche. Per le Coccinelle l'ambiente fantastico \u00e8 quello del Bosco basato sul libro \"Sette punti neri\" scritto da Cristiana Ruschi del Punta e dalla Pattuglia Nazionale di Branca L/C dell'Agesci.\nNella branca L/C tutto ruota intorno al gioco, e quindi saper seguire delle regole precise e magari complesse, saper perdere e saper vincere, giocare di squadra e per la squadra, ed al \"clima di famiglia felice\" che i capi unit\u00e0 devono creare all'interno della piccola comunit\u00e0 all'interno della quale ognuno \u00e8 fratello dell'altro, in cui conta l'aspetto di orizzontalit\u00e0 delle esigenze dei bambini rispetto alla verticalit\u00e0 costituita dalle differenti et\u00e0. I bambini devono saper prendere degli impegni, che concordano con i capi che quasi sempre assumono dei nomi peculiari (ripresi dai libri di riferimento) dell'ambientazione: i capi branco avranno pertanto i nomi di Akela, Bagheera, Kaa e cos\u00ec via, mentre i Capi Cerchio potranno essere Arcanda, Mi e Scib\u00e0. Gli impegni presi sono poi verificati insieme ai Vecchi Lupi e alle Coccinelle Anziane e visualizzati nella sede dell'unit\u00e0.\nLa branca L/C ha come riferimento spirituale e come patroni San Francesco e Santa Chiara, due figure che risultano essere semplici e di immediata comprensione per un bambino che, attratto dal valore che il senso comune attribuisce a tali santi, incomincia a concepire la religione cristiana come inequivocabilmente vera e buona.\nBranca Esploratori e Guide.\nLa Branca E/G (11/12-16 anni) ha come elemento centrale della proposta educativa l'avventura. Essa \u00e8 l'esca educativa a disposizione dei capi reparto per offrire al ragazzo le occasioni di crescita. Il reparto \u00e8 formato da squadriglie (6/8 componenti dello stesso sesso); esse sono il primo luogo di crescita dei ragazzi. Le squadriglie prendono nomi di animali (secondo la tradizione espressa da Baden-Powell in \"Scautismo per ragazzi\"). Al loro interno non si parla di gerarchia ma di verticalit\u00e0: il pi\u00f9 grande aiuta il pi\u00f9 piccolo nel \"trapasso delle nozioni\" (la competenza e la conoscenza delle tecniche scout, delle abitudini, delle regole comportamentali vengono trasferite senza che ci sia un insegnamento di tipo nozionistico) incominciando a vivere, in questo modo, lo scautismo, con spirito di servizio che svilupper\u00e0 meglio nella Comunit\u00e0 R/S. Il pi\u00f9 grande ha inoltre responsabilit\u00e0 del pi\u00f9 piccolo.\n\u00c8 la squadriglia, quindi, il nucleo fondamentale del reparto, all'interno della quale i ragazzi vivono la maggior parte delle attivit\u00e0: uscite (solitamente con pernottamento e a cadenza mensile), campi invernali ed estivi, imprese, missioni. I pi\u00f9 grandi fanno parte spesso dell'Alta squadriglia, una struttura nata per soddisfare necessit\u00e0 dei pi\u00f9 grandi del reparto che spesso differiscono da quelle dei pi\u00f9 piccoli.\nIl Reparto nel suo insieme ha due strutture fondamentali per garantire il protagonismo dei ragazzi:\n\u00c8 compito dei capi reparto garantire durante l'anno un clima di Impresa permanente: significa che le imprese devono susseguirsi senza tempi morti. La Branca E/G ha come patrono San Giorgio, scelto dal fondatore B.-P. e comune a tutti gli scout del mondo.\nBranca Rover e Scolte.\nQuesta Branca (17-20/21 anni) si differenzia dalle altre per la presenza di due momenti distinti: il \"Noviziato\" ed il \"Clan/Fuoco\". Il Noviziato dura solitamente un anno ed \u00e8 un momento privilegiato per conoscere il differente modo di vivere lo scautismo in un'et\u00e0 in cui le scelte divengono fondamentali per la vita dell'adulto che sar\u00e0 poi. I punti fondamentali di questa branca sono la Comunit\u00e0, il Servizio, la Fede e la Strada.\nDopo il periodo di \"rodaggio\" del noviziato, durante il quale il ragazzo o la ragazza decide se proseguire o meno il proprio percorso scout, si entra in Clan/Fuoco. Generalmente, il periodo del Clan/Fuoco dura circa 3 anni e si concluder\u00e0 con la Partenza scout.\nIl Clan/Fuoco, differentemente dalle altre unit\u00e0 scout, viene sentito in modo profondamente comunitario, partecipe e presente, come mai prima, della vita del rover o della scolta. Il Clan/Fuoco ha alla sua base una carta scritta dalla comunit\u00e0 (generalmente ogni 3 o 4 anni, quando, cio\u00e8 si \u00e8 compiuto il ricambio delle persone nella comunit\u00e0): la Carta di Clan/Fuoco. I santi patroni di questa branca sono San Paolo e Santa Caterina.\nProposte a livello nazionale e regionale.\nAi ragazzi e ragazze di questa fascia d'et\u00e0 vengono proposti alcuni eventi a partecipazione individuale organizzati dalle Regioni o dal livello nazionale :\nROSS - Route di Orientamento alla Scelta di Servizio.\nROSS \u00e8 una sigla, un acronimo che indica la \"Route di Orientamento alla Scelta di Servizio\". Un evento promosso dall'associazione AGESCI per permettere ai ragazzi, in prossimit\u00e0 della partenza, di verificare e fare sintesi sul proprio percorso scout.\nLa Route di Orientamento della Scelta di Servizio \u00e8 un evento di una settimana, in cui riflette sulle tre scelte del partente (scelta di fede, scelta politica e scelta di servizio) e sul proprio percorso scout.\nLa settimana \u00e8 vissuta in stile R/S e si inserisce nel cammino di progressione personale come momento educativo e non formativo.\nLa partecipazione alla Route di strada \u00e8 riservata ai ragazzi che sono alla fine del loro percorso scout; solitamente, rover e scolte che sono ad un anno dal prendere la partenza (all'incirca 20/21 anni).\nI capi campo durante l'evento, differenti dai propri capi unit\u00e0, forniscono la voce dell'associazione e la loro personale esperienza riguardo l'adesione alle tre scelte.\nVengono proposte delle attivit\u00e0 che aiutano a riflettere su ognuna delle tre scelte (fede, servizio e politica), a capire i propri punti fermi e le proprie indecisioni, a riflettere sulla propria vita, a chiedersi a che punto si \u00e8, dove si vuole arrivare e come fare per arrivarci.\nLa ROSS ha come obiettivi:\nIncontri nazionali.\nL'associazione ad intervalli temporali non regolari propone degli incontri nazionali. Questi sono finora stati di quattro tipi:\nCampi nazionale esploratori e guide.\nFinora vi sono state due edizioni, nel 1983 e nel 2003. Inoltre, nel 1989, si sono svolti gli Alisei, a tutti gli effetti un campo nazionale sebbene organizzato a rete in numerose localit\u00e0.\nGi\u00e0 nel 1974 presso il Lago di Vico, a pochi mesi dalla nascita dell'Agesci, si svolse l'ultimo campo nazionale dell'ASCI che per\u00f2 accolse sia ragazzi che ragazze.\nDa notare che, a differenza di altre nazioni, non si usa la dizione di jamboree nazionale.\n1983.\nIl Campo nazionale 1983 si \u00e8 svolto dal 26 luglio al 4 agosto in Abruzzo, nei comuni di Barrea, Villetta Barrea e Civitella Alfedena, nei pressi del Parco nazionale d'Abruzzo, Lazio e Molise, e in Umbria in quello di Nocera Umbra.\nFu suddiviso nei tre sottocampi Acqua, Terra e Aria, ciascuno di essi focalizzato con attivit\u00e0 legate al suo titolo. Richiamava questa impostazione il canto del Campo, \"L'acqua, la terra, il cielo\", che negli anni a seguire divenne una delle canzoni pi\u00f9 amate delle attivit\u00e0 della Branca E/G, e pi\u00f9 in generale tra gli scout.\n2003.\nIl campo nazionale 2003 si \u00e8 svolto dal 28 luglio al 7 agosto in quattro localit\u00e0 italiane: Vialfr\u00e8 (Torino), Monteleone di Spoleto (Perugia), Montella (Avellino) e Assemini (Cagliari).\nHa visto la partecipazione, tra E/G ed R/S al servizio, di circa 20.000 scout distribuiti nelle 4 localit\u00e0, e il suo motto \u00e8 stato \"Squadriglia, un'avventura nel tempo\". Giovanni Paolo II, il 3 agosto, ha lasciato un messaggio ai partecipanti.\nCampo nazionale nautico esploratori e guide.\n\u00c8 un particolare campo estivo, non a scadenza prefissata, cui prendono parte reparti nautici, ad indirizzo nautico e anche terrestri provenienti da tutta Italia. In questo tipo di campo si privilegiano le attivit\u00e0 centrate sull'ambiente acqua in tutte le sue forme: dalla voga alla vela, dalla canoa al windsurf, dal nuoto alla carpenteria navale ecc.\nAd oggi, L'AGESCI ha organizzato due Campi Nazionali Nautici e un Evento Nazionale Nautico, di durata inferiore.\nCampo nazionale nautico \"San Salvador\".\nIl Campo nazionale nautico \"San Salvador\" si \u00e8 tenuto dal 23 luglio al 1\u00ba agosto 1993 sul lago di Bracciano. Vi hanno partecipato 26 reparti provenienti da tutta Italia e una delegazione di scout spagnoli per un totale di circa 600 scout e 80 capi.\nSecondo Campo nazionale nautico.\nIl secondo Campo nazionale nautico si \u00e8 tenuto nell'estate 2001 nuovamente presso la base nautica nazionale di Bracciano. Al campo presero parte circa 1.000 scout appartenenti a reparti nautici provenienti da tutta Italia. I reparti vennero gemellati tra loro e l'intero campo fu suddiviso in sottocampi. Tra le principali attivit\u00e0 rivolte ai partecipanti sono da ricordare corsi di vela, di canoa, di windsurf e di pallanuoto.\nEvento nazionale nautico \"Avanti tutta\".\nL'Evento nazionale nautico \"Avanti tutta\" si \u00e8 tenuto presso il lago di Barrea dal 29 luglio al 1\u00ba agosto 2010. L'evento \u00e8 stato organizzato per celebrare il centenario dello Scautismo nautico e vi hanno partecipato circa 1100 E/G.\nRoute nazionali rover e scolte.\nLa prima Route nazionale della branca rover e scolte si svolse a La Mandria (Piemonte) nel 1975, nel periodo immediatamente successivo alla fusione di ASCI e AGI nell'AGESCI La prima parte della Route fu di campo mobile itinerante, con pi\u00f9 unit\u00e0 raggruppate in comunit\u00e0 di formazione di circa 50 persone, con percorsi molto diversi. I giorni di campo fisso a La Mandria sono stati caratterizzati da numerosi laboratori e incontri tematici. Il tema \"Costruiamo il nostro tempo\" era dedicato alla torre di Babele; una delle canzoni caratteristiche era \"Costruiremo una torre alta fino al cielo\". La metafora significava che per essere costruttivi bisogna evitare la ricerca del potere ma essere una comunit\u00e0 solida e sapere confrontarsi anche quando si hanno linguaggi diversi quindi collaborare prendendosi carico ognuno della propria parte di impegno. \nSimboli fisici di questi concetti erano due strutture di cupole geodetiche di Fuller una in legno come le tipiche costruzioni scout ed una in materiali nuovi come quelli che costituivano i prototipi delle pi\u00f9 moderne tende da campeggio; queste costruzioni rappresentavano anche la contemporaneit\u00e0 e continuit\u00e0 tra vecchio e nuovo nello scautismo. A questa Route parteciparono circa 5000 Rover e Scolte riuniti in alcuni momenti comuni come la messa celebrata dal Cardinale Michele Pellegrino che vedendosi avvicinare un temporale disse: \"Noi siamo riparati ma vuol dire che il Cielo \u00e8 dalla vostra parte\". Si svolse anche un concerto che vide la partecipazione del cantautore Angelo Branduardi e del gruppo Napoli Centrale. Tra le personalit\u00e0 che visitarono La Mandria quei giorni ci fu anche Gianni Rodari.\nLa seconda Route nazionale si \u00e8 tenuta dal 1 al 10 agosto 1986. La prima parte della Route fu di campo mobile, con pi\u00f9 unit\u00e0 raggruppate in comunit\u00e0 di formazione di circa 50 persone, con percorsi molto diversi (le unit\u00e0 potevano tuttavia scegliere, all'atto dell'iscrizione, tre tipi di percorsi: \"facile\", \"difficile\" e \"in bicicletta\") ma ovviamente tutti nelle zone dell'Italia centrale prossime alla localit\u00e0 della seconda parte, di campo fisso, che si svolse in Abruzzo ai \"Piani di Pezza\". La canzone della Route, \"Il tesoro\", entr\u00f2 poi nella tradizione AGESCI, cos\u00ec come anche la \"seconda arrivata\" all'informale selezione - ovvero \"Pronti a servire (e ancora Scouting for Boys)\".\nTra le attivit\u00e0 memorabili della parte di campo fisso \u00e8 sicuramente da annoverare la celebrazione eucaristica presieduta da papa Giovanni Paolo II, che ebbe vasta eco anche nella stampa nazionale. Altrettanto degna di nota fu anche la serata di veglia/spettacolo, nello stesso anfiteatro naturale della messa, che lanci\u00f2 un'altra canzone molto amata dagli scout, \"Cenerentola\".\nL'ultima Route nazionale della branca R/S si \u00e8 svolta, considerando sia le parti regionali che quella nazionale, dal 1 al 10 agosto 2014 in Toscana, presso il parco di San Rossore, frazione di Pisa.\nRoute nazionali delle Comunit\u00e0 capi.\nLa prima Route nazionale delle Comunit\u00e0 capi si \u00e8 svolta nel 1979 a Bedonia, per fare una sintesi dei primi cinque anni dalla fusione.\nLa successiva si \u00e8 tenuta nel 1997, dal 2 al 9 agosto a Montella (Avellino).\nOnorificenze.\nConferita il 11/10/2010:"}
{"id": "556585", "revid": "99813168", "url": "https://it.wikipedia.org/wiki?curid=556585", "title": "Margine di immunit\u00e0 ai disturbi", "text": "In elettronica digitale, il Margine di immunit\u00e0 ai disturbi, spesso indicato con l'acronimo \"NM\", rappresenta il livello massimo di rumore che, sovrapponendosi al segnale d'ingresso, fornisce ancora il corretto valore del segnale di uscita.\n\u00c8 un importante parametro per giudicare la bont\u00e0 del sistema: pi\u00f9 \u00e8 ampio, maggiore \u00e8 l'immunit\u00e0 ai disturbi del sistema.\nNMH e NML.\nConsideriamo un invertitore reale, la cui caratteristica di trasferimento VOUT/VIN \u00e8 rappresentata nella figura laterale.\nSi definisce: \nPer trovare i valori di VILmax e di VIHmin, si identificano sulla caratteristica di trasferimento i punti A e B in cui la pendenza della curva \u00e8 -1.\nInfatti, la tangente alla caratteristica di trasferimento rappresenta l'amplificazione (a piccoli segnali) che un segnale subisce attraversando l'invertitore. I punti corrispondenti ad una pendenza pari a -1 separano quindi le zone in cui il guadagno \u00e8 minore di uno (attenuazione) da quelle con guadagno maggiore di uno (amplificazione).\nPerci\u00f2, un eventuale disturbo sovrapposto al segnale d'ingresso verr\u00e0 attenuato (e quindi soppresso da una catena di inverter) se VIN \u00e8 minore (maggiore) di VILmax (VIHmin); al contrario verr\u00e0 amplificato se VIN risulta compresa tra VILmax e VIHmin, portando gli inverter a valle in stati logici diversi da quelli previsti.\nPossiamo definire adesso:\n NMH = VOHmin - VIHmin\n NML = VILmax - VOLmax\nIl margine di immunit\u00e0 ai disturbi NM \u00e8 definito come il minimo tra i due valori:\nRelazione tra NM e Guadagno del sistema AV.\nDa definizione: \n NMH &gt; 0 \n NML &gt; 0\n \u0394VIN = VIHmin - VILmax\n \u0394VOUT = VOHmin - VOLmax\nSommiamo i due margini:\n NMH + NML = VOHmin - VIHmin + VILmax - VOLmax = \u0394VOUT - \u0394VIN &gt; 0\nOssia: \n AV = \u0394VOUT / \u0394VIN &gt; 1"}
{"id": "556586", "revid": "2128848", "url": "https://it.wikipedia.org/wiki?curid=556586", "title": "Heineken Jammin' Festival", "text": "L'Heineken Jammin' Festival \u00e8 stato uno dei principali festival musicali italiani ed europei ideato da Marco Balich. Il concerto era diviso in due o tre giornate, generalmente di met\u00e0 giugno, e fino al 2006 si \u00e8 svolto all'Autodromo Enzo e Dino Ferrari di Imola. Dal 2007 al 2011 si \u00e8 tenuto a Venezia al Parco San Giuliano. L'ultima edizione si \u00e8 svolta nel 2012 alla Fiera di Rho.\nStoria.\n1998.\nLa prima edizione del concerto si tenne il 20 e 21 giugno 1998 a Imola (BO). L'headliner della prima serata della manifestazione fu Vasco Rossi (da cui registr\u00f2 un disco dal vivo), capace di radunare, insieme ai Babyra Soul, ai Catherine Wheel, Anouk, agli Ash e ai The Jesus and Mary Chain, ben 120.000 fan. Evento principale della seconda serata furono i Kula Shaker che sostituirono i The Verve, non presentatisi per l'inaspettato scioglimento del gruppo. Gli altri ospiti furono i Bluvertigo, Elisa, Tori Amos, Natalie Imbruglia e Ben Harper.\n1999.\nIl festival pass\u00f2 per la prima volta da due a tre giorni (ci\u00f2 avverr\u00e0 anche nel 2000). La pioggia incessante e battente che affligge il circuito non riesce a rovinare lo spettacolo offerto, il primo giorno, dai Subsonica, da Max Gazz\u00e8, da Carmen Consoli, da Elio e le Storie Tese e dalle star Robbie Williams e Zucchero Fornaciari. Il giorno dopo suonarono sul palco i Garbage, gli attesissimi Skunk Anansie, i Goo Goo Dolls, i Bush, i Negrita, gli Stereophonics e gli Underworld. Il terzo giorno furono ospiti Marilyn Manson, i Verdena, i Bluvertigo, i Placebo, Hole e i Blur. La manifestazione radun\u00f2 un complessivo di centodiecimila persone.\n2000.\nIl concerto si apr\u00ec con Rage Against the Machine, Muse, Punkreas, Guano Apes e Primal Scream. Sabato suonarono Piero Pel\u00f9, Eurythmics, Prozac+, Eagle Eye Cherry, Morcheeba, Chemical Brothers. L'ultimo giorno furono ospiti HIM, seguiti da Gomez, Subsonica, Kelis, Elisa, Alanis Morisette, Counting Crows e gli attesissimi Oasis, ma senza Noel Gallagher.\n2001.\nNel 2001 si ritorn\u00f2 alla formula dei due giorni (16 e 17 giugno). Ospiti della prima serata furono Vasco Rossi, i Lifehouse, i Feeder, i Timoria, gli Stereophonics, Irene Grandi e Alanis Morissette, Marlene Kuntz che radunarono centocinquantamila fan. La seconda sera si esibirono i C.O.D, i Linea 77, gli Apocalyptica, i Queens of the Stone Age, gli Incubus, i Placebo e i The Offspring (il main act della seconda serata avrebbe dovuto essere il gruppo dei Guns N' Roses, ma poche settimane prima dell'evento fu diffusa la notizia del loro forfait).\n2002.\nLa quinta edizione ha avuto i Red Hot Chili Peppers come special guest nella prima serata, seguiti dalla discoteca dei Chemical Brothers fino a tardi. Dalle 14 invece vari gruppi si sono susseguiti sul palco: File, gli Zen, Kane, i Sneaker Pimps, i Meganoidi, gli Afterhours, i Lostprophets e Muse. La domenica furono invece ospiti i Rumorerosa, i Malfunk, i Cousteau, Man\u00e1, gli Articolo 31, i Subsonica, i Garbage, mentre il main act della serata \u00e8 stato Carlos Santana e la sua band, con i Planet Funk a chiudere l'edizione in notturna.\n2003.\nNel 2003 si torn\u00f2 alla formula dei tre giorni. Gli \"headliner\" del primo giorno furono i Metallica, entrati sul palco preceduti dai Karnea, dagli Extrema, dai Punkreas in sostituzione dei Limp Bizkit, dai Flint, dai Placebo e dagli Stone Sour. Il sabato gli \"headliner\" furono i Bon Jovi, con Feeder, The Music, i Live Lie, Dave Gahan a scandire la giornata, e Tricky a chiuderla. Ancora nel segno del metal fu l'ultima sera: ospiti i Domine, i Vision Divine, Lacuna Coil, Murderdolls, Cradle of Filth e soprattutto il main act, gli Iron Maiden, che radunarono circa 45.000 fan.\n2004.\nAnche nel 2004 ci furono tre giorni di rock, tra il 18 e il 20 giugno. Il primo giorno con Circoloco, Massive Attack, Timo Maas e Fatboy Slim. Il sabato suonarono Delta V, The Calling, Starsailor, PJ Harvey, Pixies, Ben Harper e The Cure. L'edizione si chiuse la domenica con Caparezza, Articolo 31, Nelly Furtado, Mary J. Blige e Lenny Kravitz.\n2005.\nDi nuovo il concerto si divise in tre giorni. Il 10 giugno si esibirono Vasco Rossi, Pia Tuccitto, Velvet, Simone, le Vibrazioni, Papa Roach (che non poterono esibirsi poich\u00e9 ufficialmente rimasti bloccati nel traffico autostradale, ma pi\u00f9 probabilmente per evitare il lancio di oggetti di ogni tipo che era capitato a le Vibrazioni da parte dei fan di Vasco). Sabato 11 giugno suonarono i Melon Rouge, i Succo Marcio, Miura, I am Kloot, Garbage, Green Day e R.E.M.. Domenica fu nel segno degli Oasis, dei Negramaro, Super Elastic Bubble Plastic, Mercury Rev, Billy Idol e dei Velvet Revolver.\n2006.\nNel 2006 si ritorna alla formula dei due giorni. Venerd\u00ec 16 giugno furono ospiti Kill The Young, Finley, Goldfrapp, Hard-FI, Morrissey, Negramaro e i Depeche Mode. Sabato fu il turno del rock e in particolare degli Amphitrium, dei Trivium, dei Living Things, dei Lacuna Coil, degli Avenged Sevenfold, dei The Darkness e dei Metallica. Prima dell'esibizione dei Metallica \u00e8 stata mostrata in diretta sui maxi-schermi la partita Italia-USA dei Mondiali di calcio.\n2007.\nPer i 10 anni della manifestazione erano previste 4 giornate, con la location spostata dall'Autodromo di Imola al Parco San Giuliano di Mestre. A causa di una tromba d'aria avvenuta nel pomeriggio del venerd\u00ec, gran parte del festival fu annullato (le restanti esibizioni di venerd\u00ec e l'intero cartellone di sabato e domenica). Le giornate furono divise in modo da avere una netta distinzione: il primo giorno tocc\u00f2 al Metal, con gli attesissimi Iron Maiden, i due giorni seguenti al rock e l'ultimo giorno al pop italiano. Ecco i gruppi che erano previsti:\nLa zona del festival venne colpita da un downburst, fenomeno simile ad una tromba d'aria ma di minore intensit\u00e0 e durata, nel pomeriggio del 15 giugno, tra l'esibizione di Le Mani e quella dei My Chemical Romance. Otto torrette dell'illuminazione e degli amplificatori crollarono a terra ferendo 30 persone. I danni causati agli impianti e al palco costrinsero gli organizzatori a cancellare la restante parte del festival..\n2008.\nPer l'edizione del 2008 si torna alla formula dei tre giorni, rispettivamente il 20, 21 e 22 giugno ancora al Parco San Giuliano di Mestre. Furono annunciati gli attesissimi Headliners: Vasco Rossi, alla sua quarta partecipazione al Festival, escludendo quella cancellata dell'anno precedente, The Police, nella unica data italiana del 2008 e in una delle loro ultime esibizioni dal vivo, i Sex Pistols, riunitisi per un tour celebrativo dell'anniversario del loro unico album studio, e i Linkin Park. Altri nomi annunciati sono quelli dei Queens of the Stone Age, Stereophonics, Counting Crows, Iggy &amp; the Stooges, Alanis Morissette, L'Aura, Yngwie J. Malmsteen, Marydolls e Paramore, i quali avrebbero dovuto esibirsi, come anche Chris Cornell, ma che poi furono cancellati all'ultimo minuto. Prima dell'esibizione dei Police \u00e8 stata mostrata in diretta sui maxi-schermi la partita Italia-Spagna degli Europei di Calcio.\n2009.\nL'edizione del 2009 prevista sempre al Parco San Giuliano di Mestre inizialmente per met\u00e0 giugno, poi per met\u00e0 luglio, infine non si \u00e8 tenuta. Molteplici le motivazioni addotte dagli organizzatori, che lasciarono comunque di stucco gli innumerevoli fan storici della manifestazione.\n2010.\nL'edizione del 2010 si \u00e8 svolta al Parco San Giuliano di Mestre, dal 3 al 6 luglio. Ancora una volta il maltempo \u00e8 stato protagonista dell'evento: un nubifragio il 4 luglio costringe i promotori a cancellare il concerto degli Headliner Green Day a causa delle condizioni meteo. Il cartellone dell'edizione era il seguente:\n2011.\nSi \u00e8 tenuto al Parco San Giuliano di Mestre dal 9 all'11 giugno con il seguente programma:\n2012.\nSi \u00e8 tenuto alla Fiera di Rho dal 5 al 7 luglio col seguente programma:\nLa cancellazione del 2013 e la fine del festival.\nL'edizione 2013 fu cancellata sia per problemi logistici (la nuova location del 2012 non aveva infatti soddisfatto gli organizzatori) che economici e infine per la difficolt\u00e0 nel mettere assieme una line-up adeguata all'evento. Anche l'edizione 2014 non ebbe luogo, mettendo di fatto fine alla storia del festival, andato in scena per ben 14 edizioni.\nLa polemica.\nAlcune associazioni ambientaliste/animaliste locali e non (ENPA, LIPU, Lega Anti Vivisezione, WWF, ecc.), hanno protestato contro la scelta dell'Amministrazione comunale di Venezia di mettere a disposizione il Parco di San Giuliano a Mestre per le grandi manifestazioni musicali come l'Heineken Jammin' Festival.\nViene, infatti, fatta presente la vicinanza del canile della citt\u00e0 e del disturbo che provocherebbero quattro giorni ininterrotti di musica assordante agli ospiti dello stesso, di cui alcuni vecchi e/o malati che difficilmente sopporterebbero questo tipo di stress.\nInoltre, la zona confina con un'area S.I.C. (Sito di Importanza Comunitaria) e Z.P.S. (Zona a Protezione Speciale) protetta dalla comunit\u00e0 europea, in cui molte specie faunistiche protette si sono stabilite, per di pi\u00f9 essendo stanziate anche nel parco stesso.\nVa comunque precisato che il Parco San Giuliano non \u00e8 un parco naturale in senso stretto, ma un'area precedentemente utilizzata come discarica di rifiuti urbani ed industriali, bonificata e riqualificata dal Comune di Venezia allo scopo di creare un'area per lo svolgimento di attivit\u00e0 sportive e culturali per il tempo libero."}
{"id": "556587", "revid": "1161730", "url": "https://it.wikipedia.org/wiki?curid=556587", "title": "Partito Operaio di Unificazione Marxista", "text": "Il Partito Operaio di Unificazione Marxista (in castigliano: \"Partido Obrero de Unificaci\u00f3n Marxista\", in catalano: \"Partit Obrer d'Unificaci\u00f3 Marxista\"), spesso abbreviato in POUM, \u00e8 stato un partito politico spagnolo di orientamento marxista, nato nel 1935 dalla fusione consensuale di due formazioni antistaliniste: la Sinistra Comunista di Spagna, di orientamento trockista, e il Blocco Operaio e Contadino, vicino all'opposizione di destra. Principalmente attivo durante la guerra civile spagnola, il POUM fu costretto all'esilio e alla clandestinit\u00e0 dal regime franchista. Ricostituitosi in Spagna nel 1975 durante la transizione, si sciolse nel 1980.\nStoria.\nLa nascita.\nAgli inizi degli anni trenta del XX secolo il Partito Comunista di Spagna (PCE) sub\u00ec una scissione a sinistra che port\u00f2 alla creazione della formazione Sinistra Comunista di Spagna (\"ICE\") semplicisticamente definita \"trotskista\" da Mosca. In effetti nessun legame organico vi fu mai fra il POUM ed il rivoluzionario russo. Il panorama politico della sinistra spagnola si trov\u00f2 cos\u00ec ancora pi\u00f9 diviso, tra partiti stalinisti e non, socialisti, nonch\u00e9 controparti localistiche dei partiti nazionali, rendendo imminente il pericolo, a diversi anni dalla caduta della monarchia, della perdita delle conquiste sociali e politiche ottenute nel 1931.\nIl primo tentativo di fare un fronte unico a sinistra avvenne nel 1933 con l'istituzione delle Alleanze Operaie (AO), portato avanti da tutti gli schieramenti politici e dai sindacati di ispirazione marxista e anarchica. Il progetto, per\u00f2, naufrag\u00f2 quasi ovunque, tranne che nella regione delle Asturie, dove l'AO acquis\u00ec un forte peso politico. Durante la rivolta dei minatori delle Asturie del 1934, l'AO ebbe un ruolo fondamentale nella organizzazione del sollevamento e pag\u00f2 un alto prezzo durante la repressione susseguitasi. In Catalogna si fece un altro tentativo ma le profonde divisioni ideologiche tra comunisti stalinisti, comunisti trotskisti e socialisti bloccarono il progetto: anzi, su ordine di Stalin, Ercole Ercoli (pseudonimo di Palmiro Togliatti), commissario del Komintern in Spagna, diede il via a una lotta serrata contro trotskisti, poumisti e anarchici.\nQuesti progetti iniziali, per\u00f2, portarono all'avvicinamento di due dei partiti politici che avevano preso parte a queste esperienze: il Blocco Operaio e Contadino (BOC), vicino alla Opposizione di Destra di Bukharin e Lovestone, e la Sinistra Comunista di Spagna. Il 26 settembre 1935, nasceva formalmente il POUM, dopo il voto consensuale delle due componenti, guidate dai leader Joaqu\u00edn Maur\u00edn del BOC e Andr\u00e9s Nin della ICE. La componente giovanile prendeva il nome di Giovent\u00f9 Comunista Iberica (JCI).\nPrincipi fondamentali.\nIl POUM si definiva un partito comunista e riconosceva la necessit\u00e0 di formare in Spagna una larga organizzazione politica in grado di portare avanti un processo rivoluzionario, senza la quale, con alle spalle l'esperienza delle Asturie, nessuna sollevazione democratico-socialista si sarebbe potuta compiere. Inoltre, a fianco del partito politico dovevano affermarsi le \"Alleanze Operaie\" come fronte unico dei lavoratori, oltre alla unificazione, mediante confederazioni, delle centrali sindacali che si riconoscevano nella lotta di classe.\nIl partito riteneva che la fase politica spagnola, con una borghesia al termine della sua fase propulsiva, poteva parimenti portare a una dittatura di destra, sul modello dell'Italia fascista o della Germania nazista, oppure a un'esperienza socialista. A causa della cessazione della funzione storica della borghesia, la funzione di una rivoluzione socialista, oltre che attuare un'economia pianificata, sarebbe stata quella di rilanciare istanze fortemente democratiche, con la formazione di una democrazia operaia. Per far questo, era necessario portare avanti un'azione politica convergente, sia nei confronti della classe proletaria, sia nel riguardi della piccola borghesia, dei contadini e della classe media.\nIl POUM riconosceva che il ruolo guida di forza politica organizzata non poteva spettare n\u00e9 al Partito Socialista Operaio Spagnolo (PSOE) n\u00e9 al PCE. Il PSOE, diviso in correnti, era giudicato troppo vicino alle istanze della piccola borghesia, anche nella importante corrente socialdemocratica, mentre la sinistra del partito, in larga parte composta da giovani militanti, aveva mantenuto posizioni molto ambigue sulle Alleanze Operaie e, in generale, era troppo vicina tatticamente alla Internazionale Comunista. Il PCE, invece, veniva visto come asservito ai voleri e alle strategie dell'Unione Sovietica, con poca o nessuna democrazia interna, e mancante di quella volont\u00e0 rivoluzionaria necessaria nella fase politica spagnola.\nLe Alleanze Operaie rappresentavano, in questo costrutto, il fronte unico, germe dei futuri soviet spagnoli. Dovevano contenere in s\u00e9 sia la funzione di riaggregare il proletariato, indipendentemente dal principio politico di riferimento, sia essere la base su cui costruire in futuro l'organo di potere della classe operaia. Il POUM, in altri termini, non considerava il partito l'organo che, sconfitto il fascismo, avrebbe preso e detenuto il potere, ma questo compito sarebbe spettato direttamente ai lavoratori organizzati, sotto forma delle Alleanze Operaie. In questo, era molto critico con il PCE, che invece tendeva a monopolizzare queste aggregazioni e puntava sulla strategia dei Fronti Popolari. Per il POUM, tattiche frontiste avrebbero portato le forze marxiste rivoluzionarie a compromettersi con la borghesia e ad appoggiare, come in Francia, politiche di guerra.\nIl POUM, riguardo alla questione sindacale, proponeva l'unificazione delle due principali centrali del lavoro, l'Unione Generale dei Lavoratori (\"Uni\u00f3n General de Trabajadores\", UGT), di ispirazione social-riformista, vicina al PSOE, e della Confederazione Nazionale del Lavoro (\"Confederaci\u00f3n Nacional del Trabajo\", CNT), anarchica, legata alla FAI. La divisione inconciliabile di questi due tronconi del sindacalismo spagnolo rappresentava, secondo il POUM, la principale causa della debolezza della classe operaia e per superarla proponeva un soggetto terzo di unit\u00e0 sindacale, un luogo dove ragionare sulla costruzione di una \"\"Centrale Unica\".\nIl concetto di rivoluzione socialista-democratica si applicava sui due fronti della produzione, quello agricolo e quello industriale. La terra, una volta preso il potere, sarebbe dovuta essere tolta ai latifondisti per essere ceduta direttamente agli agricoltori, secondo il principio che \"la terr\u00e0 \u00e8 di chi la lavora\"\". La propriet\u00e0 della terra sarebbe dovuta cadere nelle mani dello Stato operaio, mentre il possesso della stessa sarebbe andata direttamente ai contadini. Nell'industria, invece, il POUM proponeva la nazionalizzazione degli impianti produttivi, nonch\u00e9 dei servizi (banche, trasporti, comunicazioni).\nLa situazione internazionale e la guerra.\nIl POUM era convinto che il capitalismo mondiale, dopo la crisi economica del 1929, fosse sull'orlo del collasso e che, conseguentemente, il mondo si trovasse di fronte ad un prolungato periodo di guerra. Il sorgere dei fascismi ne era una riprova: la conseguenza dell'impotenza dei parlamenti liberaldemocratici nel sanare la crisi e la perdita dell'appoggio degli stessi da parte della classe capitalista, ora rivolta verso regimi dittatoriali di destra. Per questo, il POUM credeva che fosse inutile collaborare con le forze riformiste, incapaci di sanare le contraddizioni imposte dalla crisi economica, ma che anzi fosse necessario operare per costruire un fronte socialista apertamente rivoluzionario.\nQuesto ciclo di guerre poteva assumere l'aspetto di scontro tra le potenze imperialiste, con o senza il coinvolgimento dell'Unione Sovietica, di guerra di vari paesi capitalisti contro la stessa URSS oppure un susseguirsi di guerre coloniali. In ogni caso, il POUM avrebbe dovuto lavorare, secondo la parola d'ordine leniniana, per tramutare la guerra imperialista in guerra civile, rovesciando il regime attuale, appoggiando contemporaneamente l'URSS o la nazione del terzo mondo aggredita, senza al contempo aiutare nessuna potenza capitalista.\nIl POUM, quindi, avrebbe dovuto rovesciare la strategia dell'Internazionale Comunista, che imponeva prima la sconfitta del fascismo, in seguito la rivoluzione. Una strategia del genere non avrebbe giovato alla classe operaia, n\u00e9 sarebbe andata nella direzione dell'instaurazione di uno stato socialista, quindi sarebbe stata da rigettare. La strategia necessaria da adottare, secondo il POUM, sarebbe stata quella di combattere insieme fascismo, borghesie nazionali e stati imperialisti, senza distinzione o priorit\u00e0.\nLe Internazionali e l'URSS.\nIl POUM si poneva in aperto contrasto rispetto alla Seconda Internazionale, a cui imputava la colpa storica di essere capitolata allo scoppio della prima guerra mondiale. Inoltre, ne criticava gli aspetti di collaborazione di classe e la visione riformista della sua teoria e pratica politica.\nRispetto alla Terza Internazionale (\"Internazionale Comunista\"), il POUM tendeva a delineare tre fasi distinte, sia per metodi e contenuti, sia per giudizio storico-politico: una prima fase, dal 1919 al 1924, di costruzione dei movimenti e partiti comunisti, in cui l'Internazionale agiva attivamente e positivamente rispetto alle diverse sezioni, in maniera democratica e senza il predominio di nessuna componente; una seconda fase, dal 1924 al 1935, seguita alla morte di Lenin, in cui scompare la democrazia interna, si attiva un processo di burocratizzazione dell'organizzazione e la sezione sovietica diventa egemonica, conseguentemente alla scomparsa di una visione rivoluzionaria internazionale; una terza fase, dal 1935, in cui l'Internazionale diventa sostanzialmente null'altro che uno strumento dell'Unione Sovietica e la sua attivit\u00e0 \u00e8 piegata alle strategie di Stalin. Il POUM era molto critico rispetto alla strategia dei fronti popolari e accusava l'IC di aver abbandonato ogni prospettiva socialista ponendo la centralit\u00e0 della dicotomia fascismo-democrazia, favorendo in questo modo le socialdemocrazie e le classi borghesi. In questo modo, l'IC cessava di esistere come organizzazione rivoluzionaria del proletariato.\nIl POUM era parte del Centro Marxista Rivoluzionario Internazionale o \"Bureau di Londra\", come veniva comunemente chiamato, nel tentativo non di formare un'altra Internazionale, ma di porre le basi per una \"futura unit\u00e0 mondiale rivoluzionaria del proletariato\".\nNei confronti dell'Unione Sovietica, il partito si poneva in netto appoggio rispetto alla difesa della rivoluzione, riservandosi per\u00f2 al contempo il diritto, derivato dal principio fondamentale marxista di critica continua della realt\u00e0, di sottoporre allo strumento dell'analisi lo sviluppo della rivoluzione sovietica stessa e lo stato della rivoluzione mondiale. In questo, il POUM era convinto di agire negli interessi del proletariato stesso e non in contrapposizione con nessuna esperienza comunista specifica.\nOrganizzazione.\nIl POUM si basava sul principio di una democrazia interna assoluta, regolata nell'unit\u00e0 di azione dal centralismo democratico. Il \"Congresso\" era l'organismo sovrano, che eleggeva un \"Comitato Centrale\" di 41 membri ed il \"Segretario Generale\". Con una struttura progressivamente locale, gli organismi erano tenuti a mettere in pratica le decisioni degli organismi dirigenti centrali. Il frazionismo non era tollerato a nessun livello.\nOgni membro del partito era tenuto ad essere iscritto a un'organizzazione sindacale e a partecipare attivamente al Soccorso Rosso (\"Soccorso Rojo\") del POUM.\nL'organo centrale erano il settimanale \"La Batalla\", il \"Front\", pubblicazione locale della Catalogna, e \"La Nueva Era\", rivista teorica mensile.\nIl Frente Popular e la Guerra civile spagnola.\nI due anni di governo conservatore, a cui aveva partecipato anche la Confederaci\u00f3n Espa\u00f1ola de Derechas Aut\u00f3nomas (\"CEDA\", \"Confederazione Spagnola delle Destre Autonome\", formazione para-fascista), avevano effettivamente contribuito a smantellare le conquiste democratiche e sociali della Seconda Repubblica Spagnola e si temeva che un altro governo di destra avrebbe portato la Spagna su posizioni simili all'Italia fascista. Il POUM ader\u00ec al costituente \"Frente Popular\" (\"Fronte Popolare\"), a cui partecipavano il PSOE, il PCE, Izquierda Republicana (\"IR\", \"Sinistra Repubblicana\"), Uni\u00f3n Republicana (\"UR\", \"Unione Repubblicana\", partito di centro) e i sindacalisti del Uni\u00f3n General de Trabajadores (\"UGT\", \"Unione Generale dei Lavoratori\", sindacato socialista vicino al PSOE), nonostante non risparmiasse le critiche e definisse l'alleanza prettamente tattica. L'obiettivo era di far passare nel programma l'amnistia per i molti ancora imprigionati dopo la rivolta del 1934 nelle Asturie.\nIl 16 febbraio del 1936 il Frente Popular batt\u00e9 il Frente Nacional (\"Fronte Nazionale\"), ottenendo pi\u00f9 della met\u00e0 dei seggi nelle Cortes, mentre il POUM riusc\u00ec a far eleggere un deputato, Joaqu\u00edn Maur\u00edn. Il governo venne formato da Manuel Aza\u00f1a, leader dell'UR, mentre tutti i partiti della sinistra ne rimasero fuori.\nIl POUM continu\u00f2 nella sua linea rivoluzionaria e di unit\u00e0 della sinistra e chiese che quell'alleanza di governo venisse superata da un nuovo governo, questa volta formato solo da partiti socialisti e comunisti; denunci\u00f2 la violenza squadrista dei falangisti del Frente Nacional e obiett\u00f2 al governo di non far nulla per evitare un imminente colpo di Stato da parte dei generali.\nIl 18 luglio del 1936 Francisco Franco ed altri ufficiali tentarono il colpo di Stato ai danni del nuovo governo, ma alcune citt\u00e0 chiave, come Madrid, Barcellona, Bilbao e Valencia, rimasero nelle mani del governo repubblicano.\nL'esercito repubblicano si dissolse e le armi vennero distribuite a brigate popolari. La citt\u00e0 di Lerida venne direttamente gestita dal POUM, in quanto il governo centrale era talmente debole da perdere il controllo della quasi totalit\u00e0 delle municipalit\u00e0. A Barcellona, citt\u00e0 dove i sindacati e i movimenti anarchici erano molto forti, venne costituito il Comitato centrale delle milizie antifasciste, a cui il POUM prese parte, nominandone delegato il capo del comitato militare del partito, Josep Rovira. In questa citt\u00e0, pi\u00f9 che in altre, il POUM contribu\u00ec al superamento del frontismo e ad un'amministrazione radicalmente rivoluzionaria: le fabbriche vennero occupate e gestite direttamente dagli operai, i latifondi aboliti e gestiti per la met\u00e0 direttamente dai contadini (l'altra met\u00e0 dal Comitato), i servizi caddero in mano ai sindacati, le chiese vennero date alle fiamme od occupate ed adibite ad altri scopi. Dopo pochi mesi, il Partit Socialista Unificat de Catalunya (\"PSUC\", \"Partito Socialista Unificato della Catalogna\", molto vicino allo stalinista PCE) venne espulso dal Comitato, in quanto tent\u00f2 di riconsegnare il potere alla Generalitat, cio\u00e8 al governo autonomo catalano.\nA seguire questi primi vagiti rivoluzionari, fu formato un nuovo governo repubblicano alla cui guida venne posto Francisco Largo Caballero, leader della sinistra del PSOE. Al governo entrarono anche i comunisti del PCE. A causa del fatto che la Gran Bretagna e la Francia, impegnate nella loro politica di \"appeasement\" nei confronti della Germania nazista, si rifiutarono di spedire aiuti al governo spagnolo, l'Unione Sovietica, che invece si prodig\u00f2 in materiale e personale, accrebbe notevolmente il suo prestigio e, attraverso di esso, la linea controrivoluzionaria di Stalin ebbe la meglio, con la repressione delle socializzazioni e la formazione di un esercito popolare, controllato dal governo, in sostituzione delle milizie autonome.\nNel maggio del 1937, la tensione che si era creata a Barcellona tra il governo autonomo catalano (ormai controllato da Mosca) da un lato e gli anarchici e il POUM dall'altro, sfoci\u00f2 in uno scontro aperto che dur\u00f2 quattro giorni, lasciando sul terreno numerosi morti e feriti (le giornate di maggio). Il PCE richiese al primo ministro Caballero di mettere fuori legge il POUM, ma questi si rifiut\u00f2 e per tutta risposta venne messo al potere Juan Negr\u00edn.\nIl 16 giugno 1937, il nuovo governo decret\u00f2 la messa al bando del POUM, la chiusura del hotel Falkon a Barcellona, sede del POUM, la sua trasformazione in una prigione e la incarcerazione dei vari esponenti del partito, compreso Andr\u00e9s Nin. Le milizie del POUM si dissolsero, i combattenti si unirono principalmente agli anarchici o si dettero alla clandestinit\u00e0, continuando per\u00f2 a combattere, mentre alcuni fuggirono all'estero, ormai stretti tra due fuochi.\nIl processo che ne segu\u00ec dur\u00f2 quasi un anno. L'accusa era di alto tradimento: il POUM era accusato di essere una quinta colonna del generale Franco e da esso avrebbe preso direttamente gli ordini, come testimoniato da una lettera tra Nin e Franco stesso (poi rivelatasi falsa). Il verdetto che ne segu\u00ec fu pi\u00f9 leggero, in quanto l'accusa di alto tradimento cadde, ma comunque i dirigenti furono ritenuti colpevoli per i fatti del maggio dell'anno precedente a Barcellona. Andr\u00e9s Nin venne sequestrato, torturato e successivamente assassinato da emissari sovietici.\nDall'esilio fino alla dissoluzione.\nA seguito della vittoria di Francisco Franco e dei falangisti, molti aderenti al POUM, come del resto degli altri partiti di sinistra del Frente Popular, fuggirono all'estero, soprattutto in Francia, e furono imprigionati e soprattutto fucilati o garrotati in Spagna. Alcuni parteciparono alla resistenza in Francia, altri furono catturati o spediti nei campi di concentramento nazisti dopo l'occupazione della Francia da parte della Germania nella Seconda guerra mondiale e sotto il governo di Vichy.\nNel 1947, Wilebaldo Solano divenne il nuovo segretario del POUM, in esilio a Parigi, e il giornale \"La Batalla\" riprese le stampe, ma in un contesto molto difficile. La tendenza catalanista del partito, guidata da Josep Rovira, si stacc\u00f2 per andare a formare il Movimento Socialista della Catalogna (\"MSC\", \"Moviment Socialista de Catalunya\"). Nel 1950, in piena guerra fredda, le file del partito si assottigliarono sensibilmente per la fuoriuscita di alcuni esponenti storici, come Juli\u00e1n Gorkin, Ignacio Iglesias e V\u00edctor Alba, scelta motivata dalla volont\u00e0 di contrapporsi all'imperialismo sovietico, di cui ebbero amara riprova durante la Guerra Civile. Intanto, nel 1946, l'altro leader carismatico del POUM, Joaqu\u00edn Maur\u00edn, che nel mentre era stato catturato dai franchisti ma senza essere riconosciuto, era uscito di galera e fuggito a New York. Lasciata la politica attiva, critic\u00f2 duramente sia il PCE che il POUM per la loro conduzione della guerra.\nAgli inizi degli anni settanta, ci fu una rinascita di interesse nei confronti di questo partito, a causa del clima creatosi dopo il '68, nel tentativo della sinistra antifranchista di riconfigurarsi anche in funzione antisovietica, e si rivalut\u00f2 il valore storico del POUM durante la Guerra Civile. Dopo la morte del Generalissimo Francisco Franco, il partito si ricostitu\u00ec in Spagna e, rinfrancato soprattutto da una discreta partecipazione giovanile, tent\u00f2 di ritornare in auge promuovendo alleanze anche con partiti nazionalisti e socialisti, come Herri Batasuna. Nelle prime elezioni libere spagnole dopo il franchismo, per\u00f2, il partito ottenne scarsissimi consensi e non riusc\u00ec ad eleggere nessun rappresentante, sciogliendosi poi sul finire del 1980.\nAll'oggi, la memoria storica del POUM viene mantenuta viva grazie alla Fundaci\u00f3n Andreu Nin .\nOmaggio alla Catalogna.\nNelle file del POUM, durante la Guerra Civile, milit\u00f2 anche il famoso scrittore e giornalista britannico George Orwell. A questa esperienza dedic\u00f2 un libro di memorie, \"Omaggio alla Catalogna\", che contribu\u00ec in maniera determinante a rendere famosa questa formazione spagnola. Durante gli scontri, Orwell fu ferito ed in seguito fu costretto ad uscire clandestinamente dalla Spagna, a causa del clima di persecuzione perpetrato dal governo Negr\u00edn.\nIl film \"Terra e Libert\u00e0\", di Ken Loach, \u00e8 largamente ispirato all'opera di Orwell."}
{"id": "556588", "revid": "339392", "url": "https://it.wikipedia.org/wiki?curid=556588", "title": "POUM", "text": ""}
{"id": "556589", "revid": "77358", "url": "https://it.wikipedia.org/wiki?curid=556589", "title": "Chiesa del Ges\u00f9 Nuovo (Napoli)", "text": ""}
{"id": "556590", "revid": "339392", "url": "https://it.wikipedia.org/wiki?curid=556590", "title": "P.O.U.M.", "text": ""}
{"id": "556593", "revid": "339392", "url": "https://it.wikipedia.org/wiki?curid=556593", "title": "Frente Popular", "text": ""}
{"id": "556594", "revid": "345405", "url": "https://it.wikipedia.org/wiki?curid=556594", "title": "Chiesa del Ges\u00f9 Nuovo", "text": "La chiesa del Ges\u00f9 Nuovo, o della Trinit\u00e0 Maggiore, \u00e8 una chiesa basilicale di Napoli, sita in piazza del Ges\u00f9 Nuovo di fronte all'obelisco dell'Immacolata e alla basilica di Santa Chiara.\nSi tratta di una delle pi\u00f9 importanti e vaste chiese della citt\u00e0, tra le massime concentrazioni di pittura e scultura barocca, alla quale hanno lavorato alcuni dei pi\u00f9 influenti artisti della scuola napoletana.\nAll'interno \u00e8 custodito il corpo di san Giuseppe Moscati, canonizzato da papa Giovanni Paolo II nel 1987.\nStoria.\nPalazzo Sanseverino.\nIn origine insisteva in quell'area il palazzo Sanseverino, progettato e ultimato nel 1470 da Novello da San Lucano per espresso volere di Roberto Sanseverino principe di Salerno. Cita una targa posta nella facciata dallo stesso Novello:\nDa Roberto poi, l'edificio pass\u00f2 al figlio Antonello che, per contrasti con la Corte aragonese (essendosi posto a capo della congiura dei baroni nel 1485), in quello stesso anno sub\u00ec la confisca dei beni e fu pertanto costretto a fuggire da Napoli. Successivamente, suo figlio Roberto II ottenne il perdono dal re di Spagna e la famiglia pot\u00e9 tornare nel palazzo dove tenne in seguito le celebri \"accademie\", che ne furono vanto. Ospite del palazzo fu Pietro Aretino, che vi incontr\u00f2 i letterati napoletani Scipione Capece ed Antonio Mariconda.\nAi tempi del figlio di Roberto II, Ferrante Sanseverino, e della moglie Isabella Villamarina, il palazzo era celebre per la bellezza dei suoi interni, le sale affrescate e lo splendido giardino. Era inoltre un punto di riferimento per la cultura napoletana rinascimentale e barocca nella persona di Bernardo Tasso, segretario di don Ferrante. Quando nel 1536 Carlo V venne a Napoli, reduce dalle sue imprese d'Africa (conquista di Tunisi), Ferrante lo accolse nel suo palazzo, organizzando in suo onore una festa sfarzosissima rimasta celebre nelle cronache dell'epoca.\nSotto il viceregno di don Pedro di Toledo, nel 1547 fu tentato di introdurre a Napoli l'inquisizione spagnola. Il popolo si ribell\u00f2 e Ferrante Sanseverino sostenne l'opposizione popolare. Pur riuscendo ad impedire questa grave iattura per Napoli, tuttavia egli non pot\u00e9 evitare la vendetta degli spagnoli, che gli confiscarono tutti i beni e lo obbligarono nel 1552 ad andare in esilio.\nI beni dei Sanseverino (almeno riguardo al ramo dei principi di Salerno), passarono allora al fisco e furono messi in vendita per volont\u00e0 di Filippo II. Nel 1584 il palazzo con i suoi giardini fu venduto ai gesuiti, grazie anche all'interessamento del nuovo vicer\u00e8 spagnolo, don Pedro Gir\u00f3n, duca di Osuna. I gesuiti, tra il 1584 ed il 1601, riadattarono l'edificio civile a chiesa, istituendo poi, in quell'area, la cosiddetta \"insula gesuitica\", cio\u00e8 il complesso di edifici ospitanti la compagnia di Ges\u00f9, composta, oltre che dalla chiesa, anche dal palazzo delle Congregazioni (1592) e dalla casa Professa dei Padri Gesuiti (1608).\nChiesa.\nEntrati in possesso del palazzo, i gesuiti incaricarono della ristrutturazione di tutto il complesso i loro confratelli Giuseppe Valeriano e Pietro Provedi. Essi sventrarono completamente il sontuoso palazzo, non risparmiando n\u00e9 le splendide sale n\u00e9 i giardini; le uniche parti che si salvarono furono la facciata a bugne (riadattata alla chiesa) ed il portale marmoreo rinascimentale. I lavori furono finanziati dalla principale benefattrice dei gesuiti di Napoli: Isabella Feltria Della Rovere, principessa di Bisignano (in quanto moglie di Niccol\u00f2 Bernardino Sanseverino, ultimo esponente del ramo dei Sanseverino principi di Bisignano). Il nome della principessa, insieme a quello di Roberto I Sanseverino, \u00e8 ricordato nell'iscrizione racchiusa in un cartiglio marmoreo presente sull'architrave del portale principale. Il cartiglio fu apposto nel 1597, come indica la data in fondo alla stessa iscrizione, che corrisponde all'anno in cui la chiesa fu aperta al culto. La consacrazione avvenne invece il 7 ottobre 1601 e la chiesa fu intitolata alla Madonna Immacolata, patrona del casato del vicer\u00e8 don Pedro Gir\u00f3n, come riconoscimento per la sua mediazione nella vendita dell'antico palazzo ai gesuiti. Tuttavia, la nuova chiesa venne fin da subito chiamata correntemente \"del Ges\u00f9 Nuovo\", per distinguerla dall'altra gi\u00e0 esistente, divenuta per l'occasione \"del Ges\u00f9 Vecchio\".\nTra 1629 e il 1634 venne eretta la prima cupola con lavori diretti dal gesuita Agatio Stoia su progetti del Valeriano e del Provedi e nel 1635-1636 Giovanni Lanfranco affresc\u00f2 la cupola con uno stupefacente \"Paradiso\" da tutti ammirato. Nel 1639 la chiesa, a causa di un incendio, fu sottoposta a lavori di restauro che furono diretti da Cosimo Fanzago. Nel 1652, Aniello Falcone fu incaricato di affrescare la volta della grande sacrestia.\nNel 1688 un terremoto caus\u00f2 il crollo della cupola ed il danneggiamento degli interni. Tra il 1693 e il 1695 si procedette cos\u00ec ai lavori di ricostruzione e completamento della chiesa: la cupola fu ricostruita da Arcangelo Guglielmelli.\nInoltre, nel 1695, l'originale portale marmoreo rinascimentale fu arricchito con due colonne, un frontone spezzato, quattro angeli e lo stemma della Compagnia di Ges\u00f9. \nNel 1717 tutto il complesso fu rinforzato, su progetto di Ferdinando Fuga, con l'erezione di contropilastri e sottarchi. Paolo De Matteis inoltre dipinse nella cupola ricostruita una \"Gloria della Vergine\", affresco che tuttavia fece rimpiangere il perduto \"Paradiso\" del Lanfranco. Nel 1725 il cantiere del Ges\u00f9 Nuovo si pu\u00f2 dire concluso. \nNel 1767, dopo che i gesuiti furono banditi dal regno di Napoli, la chiesa pass\u00f2 ai francescani riformati, provenienti dai conventi di Santa Croce e della Trinit\u00e0 di Palazzo, che diedero alla chiesa il nome di Trinit\u00e0 Maggiore. I francescani, per\u00f2, rimasero poco per l'incerta statica dell'edificio. Infatti, nel 1774, a causa di un secondo parziale crollo della cupola, questa venne totalmente abbattuta, mentre la chiesa rimase chiusa per circa trent'anni. Nel 1786 l'ingegnere Ignazio di Nardo si dedic\u00f2 alla copertura della chiesa: la cupola venne sostituita con una falsa cupola a calotta schiacciata (\"scodella\") che oggi si presenta dipinta con un cassettonato prospettico. La copertura della chiesa invece venne provvista con un tetto a capriate.\nNel 1804 i gesuiti furono riammessi nel regno, ma nuovamente espulsi durante il periodo napoleonico, dal 1806 al 1814. Rientrati i Borbone, nel 1821 la chiesa torn\u00f2 in possesso della Compagnia di Ges\u00f9. Tuttavia, nel 1848 e 1860 i gesuiti furono nuovamente allontanati. L'8 dicembre del 1857, l'altare maggiore ideato dal gesuita Ercole Giuseppe Grossi fu ultimato e la chiesa dedicata all'Immacolata Concezione. Nel 1900 l'ordine dei gesuiti pot\u00e9 rientrare definitivamente.\nLa chiesa sub\u00ec gravi danni durante la seconda guerra mondiale a causa di alcuni attacchi aerei. Durante uno di questi bombardamenti, una bomba cadde proprio sul soffitto della navata centrale e rimase miracolosamente inesplosa. Oggi la bomba \u00e8 esposta nei locali attigui alla navata destra della chiesa, dedicati a san Giuseppe Moscati.\nNel 1975 la chiesa \u00e8 stata nuovamente restaurata sotto la direzione di Paolo Martuscelli. I lavori sono stati seguiti anche dal padre gesuita Antonio Volino, che ha provveduto, tra l'altro, all'ennesima riparazione della pseudocupola.\nDescrizione.\nEsterno.\nLa facciata di palazzo Sanseverino divenne la facciata della chiesa. Essa \u00e8 caratterizzata da particolari bugne, una sorta di piccole piramidi aggettanti verso l'esterno, normalmente usate dal rinascimento veneto. Queste presentano degli strani segni incisi dai \u201ctagliapietra\u201d napoletani che avevano sagomato la durissima pietra di piperno, segni che tradizionalmente sono interpretati come caratterizzanti le diverse squadre di lavoro in cui essi erano suddivisi.\nAnche il portale marmoreo \u00e8 di palazzo Sanseverino e risale agli inizi del XVI secolo. Tuttavia, nel 1695 i gesuiti apportarono alcune modifiche ai fini bassorilievi, alle mensole su cui poggia il fregio superiore e al cornicione: prolungando la cornice del portale, aggiunsero lateralmente due colonne corinzie di granito rosso, un frontone spezzato sormontato dallo stemma della Compagnia di Ges\u00f9 - con due cherubini in marmo nell'atto di sorreggere lo stemma - e altri due angeli pi\u00f9 grandi, sempre in marmo, uno su ciascun lato del frontone. Ciascuno di questi due angeli tiene un braccio alzato e poggia l'altro braccio sul frontone. L'angelo di sinistra tiene alzato il braccio sinistro con la mano aperta, quasi in segno di saluto, mentre l'angelo di destra tiene alzato il braccio destro, indicando con l'indice lo stemma dei gesuiti. Gli angeli e il frontone furono realizzati da Pietro e Bartolomeo Ghetti. L'emblema, dei gesuiti, all'interno di uno scudo ovale, comprende la croce con la famosa abbreviazione \"IHS\" del nome di Ges\u00f9 e, al di sotto di essa, i tre chiodi della crocifissione di Cristo. Al centro del frontone, appena sotto il basamento dello stemma gesuitico, che \u00e8 ornato da volute, venne realizzata una decorazione marmorea in altorilievo, raffigurante una testa di cherubino con ai lati due grandi ali. Alle ali sono sovrapposte delle volute, che racchiudono la testa dell'angioletto, mentre appena sotto ciascuna ala si trova un motivo decorativo in forma di mucchio di frutta. Il fregio \u00e8 poi completato lateralmente da volute molto pi\u00f9 grandi. Venne inoltre scolpita una testa di cherubino con due piccole ali su ciascuno dei due basamenti che sorreggono il frontone, e che poggiano su altri due basamenti, a loro volta sovrapposti ai capitelli corinzi delle colonne. Sui due stipiti del portale, accanto ai capitelli delle due colonne, furono apposti gli stemmi dei Sanseverino e dei Della Rovere che, in dimensioni maggiori, sono riprodotti anche sulla sommit\u00e0 dell'estremo margine destro e sinistro della facciata, nelle parti prive di bugne, mentre sull'architrave venne aggiunto un altro fregio con cinque testine che sorreggono quattro festoni di frutta. Da ogni testina si dipartono dei nastri che formano curve e volute, mentre i quattro festoni sono sormontati da altrettanti emblemi, corrispondenti sempre agli stemmi dei Della Rovere e dei Sanseverino (ma in versione ridotta), alternati da due corone (la testina centrale, purtroppo, \u00e8 ormai completamente scomparsa).\nI finestroni e le porte minori furono disegnati da un altro architetto gesuita, il Provedi. Il Valeriano, del palazzo patrizio, riusc\u00ec a preservare solo la facciata a bugne, sacrificando il cortile porticato, le ricche sale affrescate e i giardini. In effetti, sebbene il bugnato della chiesa si presenti di particolare bellezza, non armonizza in pieno con il portale classico. Di conseguenza, la combinazione dei due elementi determina un duplice effetto architettonico: disomogeneo sul piano puramente formale, ma estremamente originale sul piano dell'esito artistico.\nI portali minori sono cinquecenteschi: la decorazione dei battenti con lamina metallica fu eseguita a cavallo tra il XVII e il XVIII secolo.\nSulla sommit\u00e0 della facciata, appena sopra il grande finestrone centrale, si trova un riquadro con la scritta \"NON EST IN ALIO ALIQUO SALUS\" (\"Non c'\u00e8 salvezza in nessun altro [all'infuori di Ges\u00f9 Cristo]\").\nIl mistero dei segni sul bugnato.\nNel Rinascimento esistevano a Napoli alcuni maestri della pietra che si credeva fossero in grado di caricarla di energia positiva per tenere lontane le energie negative. Gli strani segni incisi che si riconoscono sulla facciata ai lati delle bugne \"a punta di diamante\" (disposti in modo che sembrasse si ripetessero secondo un ritmo particolare che lasciasse intuire una \u201cchiave\u201d di lettura occulta) hanno dato luogo ad una curiosa leggenda.\nLa leggenda vuole che chi fece edificare il palazzo (che a questo punto bisogna presupporre sia stato Roberto Sanseverino), avesse voluto servirsi in fase di costruzione di maestri pipernieri che avevano anche conoscenza di segreti esoterici, segreti tramandati solo oralmente e sotto giuramento dai maestri agli apprendisti, capaci di caricare la pietra di energia positiva. I segni misteriosi graffiti sulle piramidi della facciata, secondo la leggenda, avevano a che fare con queste arti magiche o conoscenze alchemiche; essi dovevano convogliare tutte le forze positive e benevole dall'esterno verso l'interno del palazzo. Per imperizia o malizia dei costruttori, queste pietre segnate non furono piazzate correttamente, per cui l'effetto fu esattamente opposto: tutto il magnetismo positivo veniva convogliato dall'interno verso l'esterno dell'edificio, attirando cos\u00ec ogni genere di sciagure sul luogo.\nQuesta sarebbe la ragione per cui nel corso dei secoli tante sventure si sono abbattute su quell'area: dalle confische dei beni ai Sanseverino, alla distruzione del palazzo, dall'incendio della chiesa, ai ripetuti crolli della cupola, alle varie cacciate dei Gesuiti, e cos\u00ec via.\nNel 2010 per\u00f2, lo storico dell'arte Vincenzo De Pasquale e i musicologi ungheresi Csar Dors e L\u00f2r\u00e0nt R\u00e9z hanno identificato nelle lettere aramaiche incise sulle bugne, note di uno spartito costituito dalla facciata della chiesa, da leggersi da destra verso sinistra e dal basso verso l'alto. Si tratta di un concerto per strumenti a plettro della durata di quasi tre quarti d'ora, cui gli studiosi che l'hanno decifrato hanno dato il titolo di \"Enigma\". In questo lavoro certosino, allo storico dell'arte sono stati di supporto le conoscenze matematiche di Assunta Amato, quelle architettoniche di Tullio Pojero e quelle legali di Silvano Gravina.\nQuesta interpretazione \u00e8 stata messa in discussione dallo studioso di ermetismo e simbologia esoterica Stanislao Scognamiglio, che ha sostenuto che i segni sulle bugne non siano caratteri dell'alfabeto aramaico, ma che invece possano essere sovrapponibili ai simboli operativi dei laboratori alchemici in uso fino al Settecento.\nInterno.\nNavata centrale.\nL'interno, ricco di decorazioni marmoree realizzate da Cosimo Fanzago nel 1630, \u00e8 a croce greca con braccio longitudinale lievemente allungato. Presenta una cupola in corrispondenza del centro del transetto e dieci cappelle laterali, cinque per lato, delle quali due collocate di fianco all'abside lungo la parete presbiteriale.\nSulla controfacciata, in corrispondenza della navata centrale, sopra il portale principale, \u00e8 presente il grande affresco di Francesco Solimena con la \"Cacciata di Eliodoro dal Tempio\" (episodio biblico narrato al capitolo 3 del Secondo libro dei Maccabei e gi\u00e0 descritto in un celebre affresco di Raffaello), firmato e datato 1725. Nelle due semilunette del finestrone della controfacciata, sono presenti affreschi di Belisario Corenzio: a sinistra, \"Sant'Elena ritrova la Croce\" e, a destra, \"Conversione di San Paolo\", quest'ultimo firmato e datato 1638. Sempre sulla controfacciata, al livello delle navate laterali e sopra i due portali minori, si trovano due affreschi pi\u00f9 piccoli, riconducibili alla scuola del Solimena, che raffigurano, rispettivamente, San Luigi Gonzaga e San Stanislao Kostka. Questi due affreschi furono eseguiti probabilmente entro il 1726, per celebrare la canonizzazione dei due giovani santi gesuiti. Le volte a botte della chiesa sono intervallate da cornici dorate, che, riccamente decorate e dotate di piccoli rosoni, delimitano e, allo stesso tempo, pongono in risalto i vari gruppi di affreschi. La volta della navata centrale e quella del transetto furono dipinte da Belisario Corenzio tra il 1636 e il 1638. Alcuni di questi affreschi furono poi ridipinti da Paolo De Matteis circa cinquant'anni dopo, a causa dei danni provocati dal terremoto del 1688. Il ciclo pittorico che occupa la volta della navata centrale \u00e8 dedicato a scene bibliche e miracoli compiuti nel nome di Ges\u00f9. I due affreschi centrali pi\u00f9 grandi, opera di Paolo De Matteis, rappresentano \"Il trionfo dell'Immacolata e di san Michele sui demoni\" e \"La circoncisione e l'imposizione del nome di Ges\u00f9\". Negli otto riquadri laterali troviamo, sul lato destro, dalla controfacciata verso la cupola: \"Episodio della vita di San Giuliano da Cuenca,\" \"San Paolo libera un'ossessa\", \"L'Agnello dell'Apocalisse sul libro dei Sette Sigilli\" e \"Davide abbatte Golia.\" Sul lato sinistro, sempre dalla controfacciata alla cupola: \"Sant'Ignazio di Antiochia dato in pasto ai leoni\", \"San Pietro e san Giovanni risanano il paralitico\", \"Ges\u00f9 tra i martiri\" e \"Giosu\u00e8 ferma il sole e conduce alla vittoria il popolo d'Israele\".\nLa cupola, ricostruita da Ignazio di Nardo nel 1786 e consolidata nel 1975 da una struttura in calcestruzzo armato, presenta una calotta sferica scandita dalle finestre lunettate. Le decorazioni in stucco riprendono il motivo del cassettonato, mentre sui pennacchi si trovano gli affreschi che rappresentano i quattro evangelisti, unici resti del ciclo realizzato da Giovanni Lanfranco nel primo Seicento.\nAbside e presbiterio.\nIl ciclo di affreschi dell'abside \u00e8 interamente dedicato alla Vergine Maria, e venne realizzato da Massimo Stanzione in un tempo brevissimo tra il 1639 e il 1640, per consentire ai gesuiti di celebrare al meglio il centenario della loro fondazione. Gli affreschi sulle due semilunette della parete di fondo, che danno inizio al racconto della vita di Maria, sono, a sinistra, \"Anna e Gioacchino cacciati dal tempio\" e, a destra, \"Gioacchino riceve in sogno l'annuncio della nascita di Maria\". La narrazione prosegue con gli otto riquadri pi\u00f9 piccoli presenti sulla volta: la \"Nativit\u00e0 di Maria\", la \"Presentazione di Maria al Tempio\", lo \"Sposalizio della Vergine\", l\"Annunciazione,\" la \"Visitazione,\" il \"Sogno di Giuseppe,\" la \"Dormitio Virginis\" e le \"Esequie della Vergine.\" Infine, i due grandi affreschi al centro della volta rappresentano l\"Assunzione e l'Incoronazione della Vergine\".\nLa parete di fondo dell'abside venne realizzata a cavallo dei secoli XVII e XVIII su progetto di Cosimo Fanzago, ed \u00e8 caratterizzata da un'architettura in marmi policromi con sei colonne corinzie di alabastro, al cui centro si apre una nicchia che ospita la grande statua della \"Madonna Immacolata\", scolpita nel 1859 da Antonio Busciolano. La statua, in marmo bianchissimo, poggia su un globo blu in lapislazzuli, attraversato in diagonale da una fascia dorata e circondato da un gruppo marmoreo di cherubini. I cherubini e il globo poggiano su un piedistallo in marmo grigio, ornato da foglie stilizzate e da due grandi volute laterali in marmo bianco. Ai lati del piedistallo si trovano due angeli grandi e due cherubini, anche questi in marmo bianco come i precedenti. Il tutto poggia infine su un basamento in marmi policromi, che sovrasta l'altare. Sia il globo che il piedistallo risalgono al XVIII secolo e fanno parte di un progetto di Domenico Antonio Vaccaro, come pure gli angeli e i cherubini ai lati del piedistallo, realizzati tra il 1742 e il 1743 da Matteo Bottiglieri e Francesco Pagano Non sono invece noti gli autori materiali degli angioletti che circondano il globo. Del progetto originario del Vaccaro non si sono purtroppo conservati i due gruppi scultorei principali, raffiguranti la Trinit\u00e0 e l'Immacolata, entrambi in argento e datati 1742, anno in cui, per poterli accogliere, fu allargata la nicchia centrale della parete di fondo dell'abside. I due gruppi furono infatti requisiti, consegnati alla zecca e fusi per regio decreto borbonico nel 1798, durante il periodo di assenza dei gesuiti, insieme a tutte le statue e gli oggetti in metallo prezioso delle chiese di Napoli (escluso il Duomo) per ricavare risorse finanziarie da impiegare nella guerra contro i francesi. Ai lati della statua dell'Immacolata si trovano due altorilievi marmorei, riconducibili alla scuola dello stesso Domenico Antonio Vaccaro, che rappresentano \"Sant'Ignazio di Loyola\" e \"San Francesco Saverio\". Sotto di essi sono presenti due statue del Busciolano, sempre in marmo bianco, raffiguranti \"San Pietro\" e \"San Paolo\". Le due statue si trovano davanti a ciascuna delle due nicchie laterali della parete di fondo, e poggiano su basamenti sporgenti, appena sopra i due lati estremi dell'altare maggiore. Infatti, per le loro grandi dimensioni, queste statue non potevano essere ospitate nelle nicchie, la cui capienza, peraltro, \u00e8 ridotta ulteriormente da due delle quattro colonne laterali, che ne coprono parzialmente uno dei due lati (il lato destro della nicchia di sinistra e il lato sinistro della nicchia di destra). La posizione leggermente anomala di queste colonne \u00e8 dovuta allo spostamento delle quattro colonne interne, effettuato, come gi\u00e0 accennato, nel 1742 dopo l'allargamento della nicchia centrale.\nSulle pareti laterali dell'abside si trovano due grandi nicchie, ciascuna delle quali racchiude un coretto e un portale sottostante, riccamente decorati. Le due nicchie, i portali e i coretti sono stati realizzati probabilmente su progetto di Giuseppe Astarita, tra il 1759 e il 1762. Ciascun portale \u00e8 sormontato da due angeli di marmo bianco, nell'atto di sorreggere lo stemma con il monogramma mariano. Gli angeli sul portale sinistro sono opera di Francesco Pagano, quelli del portale destro di Matteo Bottiglieri. Lo stemma mariano \u00e8 abbellito, sulla sommit\u00e0, da una conchiglia, ed \u00e8 circondato da varie volute. Il portale \u00e8 affiancato da due colonne corinzie, le quali sostengono un basamento che, a sua volta, sorregge il coretto. Quest'ultimo \u00e8 caratterizzato da un'elegante balaustra, al di sopra della quale si trova un raffinatissimo parapetto a grata, contornato da numerose volute, e con la parte centrale bombata.\nL\"altare maggiore\", ultimato nel 1857, fu ideato dal gesuita Ercole Giuseppe Grossi e progettato da Raffaele Postiglione. Tutte le pregiate sculture e decorazioni di questo altare sono incentrate sul tema dell'eucaristia, e furono realizzate da vari artisti sotto la supervisione del gesuita Alfonso Vinzi, allora prefetto della chiesa. Il tempietto del tabernacolo comprende quattro colonnine allineate in lapislazzuli, su un fondo verde in malachite. La porticina del tabernacolo \u00e8 stata realizzata da Francesco Liberti. Ai lati sono presenti sei nicchie a forma di conchiglia, che contengono altrettanti busti in bronzo nero, tutti raffiguranti dei santi la cui vita o le cui opere sono strettamente legati al mistero dell'eucaristia. Da sinistra vediamo, infatti: \"Santa Giuliana di Liegi\", \"Santo Stanislao Kostka\", il \"Beato Lanfranco di Canterbury\", e quindi, alla destra del tabernacolo, \"San Tommaso d'Aquino\", \"San Francesco Borgia\" e \"San Gaetano da Thiene\". I due busti centrali, cio\u00e8 quelli del beato Lanfranco e di san Tommaso d'Aquino, sono di Costantino La Barbera, mentre tutti gli altri sono di Gennaro Cal\u00ec. Il livello sottostante \u00e8 occupato da una fascia con motivi decorativi a foglie di acanto, che formano spirali e racchiudono simboli eucaristici. Il basamento dell'altare, che nella parte centrale comprende la mensa, \u00e8 caratterizzato da tre grandi bassorilievi, sempre in bronzo nero: a sinistra \"La cena di Emmaus\", di Gennaro Cal\u00ec, al centro, nel paliotto, \"L'ultima cena\" (trasposizione del dipinto di Leonardo da Vinci), sempre di Gennaro Cal\u00ec, e, a destra, \"La promessa dell'eucaristia fatta da Ges\u00f9 a Cafarnao\", di Salvatore Irdi. Alle due estremit\u00e0 del basamento sono presenti due busti di Gennaro Cal\u00ec, raffiguranti \"San Paolo\" e \"San Cirillo di Gerusalemme\", anche questi in bronzo nero, come lo sono due piccole statue ai lati del bassorilievo dell\"Ultima cena\", che rappresentano \"Aronne\" e \"Melchisedek\", opera di Giuseppe Sorbilli. Ai lati dell'altare troviamo due gruppi scultorei portacandelabro in marmo, che rappresentano i simboli dei quattro evangelisti. In ciascun gruppo un angelo, nell'atto di sorreggere il candelabro, poggia su un'aquila, che a sua volta poggia su un leone ed un bue. I gruppi sono stati realizzati da Gennaro Cal\u00ec, che scolp\u00ec i due angeli, in collaborazione con Giuseppe Sorbilli ed Enrico Gova, autori dei simboli sottostanti.\nIn una zona antistante l'abside, la chiesa comprende anche due organi a canne, sopraelevati all'interno delle ultime due arcate tra quelle che separano la navata centrale dalle due navate laterali. L'organo di sinistra, non pi\u00f9 utilizzabile, \u00e8 stato realizzato intorno al 1640 da Vincenzo Miraglia. L'organo di destra, invece, tuttora funzionante, \u00e8 opera di Pompeo de Franco, ed \u00e8 stato restaurato da Gustavo Zanin nel 1989, riutilizzando la cassa barocca e parte del materiale fonico del precedente strumento seicentesco. Lo strumento, a trasmissione mista (meccanica per i manuali ed elettronica per i registri e le combinazioni), ha 52 registri, 2523 canne, due tastiere di 61 note ciascuna e una pedaliera di 32 note. Solitamente, gli organi non sono presenti nelle chiese dei gesuiti, in quanto le Costituzioni di sant'Ignazio di Loyola non prevedevano il canto liturgico, considerato dal fondatore un'attivit\u00e0 che sottraeva tempo alla cura pastorale. Nel Ges\u00f9 nuovo gli organi furono invece espressamente richiesti dai due principali benefattori e finanziatori della chiesa, la principessa Isabella Feltria Della Rovere e il vicer\u00e8, duca di Ossuna. Il progetto per l'inclusione degli organi nella struttura della chiesa fu probabilmente ideato da Giuseppe Valeriano e completato nel 1617. Nelle rispettive arcate furono realizzati due archi ribassati per sostenere la struttura degli organi, che fin\u00ec per coprire del tutto gli affreschi presenti all'interno delle arcate.\nCappelle della navata sinistra.\nNella navata sinistra si aprono in totale cinque cappelle: tre grandi cappelle sono lungo la navata, una ancor pi\u00f9 grande corrisponde alla parte terminale del transetto (dopo la seconda cappella) e un'ultima funge da \"abside della navata\".\nLa prima cappella, dedicata ai \"Santi Martiri\", fu decorata per iniziativa di Ascanio Muscettola, principe di Leporano, e terminata dal figlio Sergio nel 1613, come si legge nell'epigrafe sul pavimento. Il rivestimento marmoreo (1610-1618) \u00e8 opera di Costantino Marasi. Le sculture nelle due nicchie delle pareti laterali, che rappresentano \"Santo Stefano\" (a sinistra) e \"San Lorenzo\" (a destra), sono rispettivamente di Girolamo D'Auria e di quest'ultimo in collaborazione con Tommaso Montani. Entrambe le statue sono del 1613, come pure i due angeli sul timpano centrale, realizzati da Francesco Cassano. La pala d'altare, \"La Madonna, il Bambino e i Santi Martiri\", di Giovanni Bernardino Azzolino, \u00e8 databile dopo il 1614. Qui, la Vergine Maria e il Bambino Ges\u00f9, sulle ginocchia della Madre, sono attorniati da schiere di martiri, che il Bambino saluta sollevando con la mano destra una piccola palma, simbolo del martirio. In primo piano, ai due lati della Madonna con il Bambino, si vedono Santo Stefano, a sinistra, e San Lorenzo a destra. Di Belisario Corenzio (1613) sono gli affreschi della cappella (con \"Scene di martirio\"), della piccola cupola adiacente (con il \"Paradiso con la Trinit\u00e0 e i Santi Martiri\") e dei pennacchi (con \"Quattro Santi crocifissi\"). Nell'affresco del \"Paradiso\" sono visibili, intorno alla Trinit\u00e0, angeli con i simboli della Passione e, pi\u00f9 in basso, le schiere dei martiri, quasi tutti caratterizzati dai segni del proprio martirio. Tra questi sono ben riconoscibili, per l'abito nero, i cinque gesuiti noti come i \u201cmartiri della Salsette\u201d, dal nome della penisola indiana dove furono martirizzati nel 1583, sulla quale oggi sorge la citt\u00e0 di Mumbai (ex Bombay). Tra questi si distingue, con il collo segnato da fendenti, Rodolfo Acquaviva, appartenente alla famiglia dei duchi di Atri. Molto probabilmente, il martire gesuita \u00e8 ritratto anche nella pala d'altare dell'Azzolino. Sull'arco in corrispondenza della cappella sono affrescate figure di Virt\u00f9, di Giacomo Farelli (1688).\nLa seconda cappella, dedicata alla \"Nativit\u00e0\" e terminata nel 1603, viene chiamata anche cappella Fornari, dal nome del committente Ferrante Fornari, giurista e alto magistrato del vicereame spagnolo di Napoli. Sui piedistalli delle due colonne ai lati dell'altare \u00e8 ripetuto lo stemma del cardinale Nicol\u00f2 Coscia, cofondatore della cappella insieme al Fornari. La cappella \u00e8 abbellita da affreschi di Belisario Corenzio, del 1601. Sull'arcone troviamo, al centro, nel riquadro grande, \"Annuncio ai pastori\", nell'ovale a sinistra \"Adorazione dei Magi\" e, nell'ovale a destra, \"Adorazione dei pastori\". Nelle semilunette \"Davide\" (a sinistra) e \"Isaia\" (a destra). La pala d'altare, di Girolamo Imparato, \u00e8 del 1602 e rappresenta la \"Nativit\u00e0\". Il personaggio inginocchiato sulla sinistra del quadro, in adorazione di Ges\u00f9 Bambino, \u00e8 quasi sicuramente lo stesso committente Ferrante Fornari. La cappella comprende inoltre ben undici statue, realizzate dai migliori scultori attivi a Napoli in quel periodo. Le statue della parete frontale, entrambe del 1600, raffigurano, in basso, \"Sant'Andrea\", di Michelangelo Naccherino (a sinistra), e \"San Matteo e l'Angelo\", di Pietro Bernini (a destra). In alto, invece, vediamo due figure di santi, \"San Gennaro\" (a sinistra) e \"San Nicola\" (a destra), entrambe di Tommaso Montani e databili al 1601-1602. Nella parte alta delle pareti laterali sono presenti due statue eseguite entro il 1603: a sinistra \"San Giovanni Battista\", di scuola del Naccherino, e a destra \"San Giovanni Evangelista\", di Girolamo D'Auria. Sui timpani della parete frontale si trovano cinque Angeli, scolpiti pressoch\u00e9 nello stesso periodo da Francesco Cassano e Giovanni Maria Valentini. Gli angeli sorreggono dei cartigli che riportano versetti in latino, tratti da brani evangelici e biblici dedicati alla Nativit\u00e0 di Cristo. Al centro del timpano spezzato, all'interno di un'edicola, \u00e8 incorniciato un dipinto seicentesco della Sacra Famiglia, attribuito sempre a Girolamo Imparato. A Mario Marasi appartengono invece le decorazioni in marmo della cappella stessa, nonch\u00e9 della balaustra, eseguite tra il 1600 e il 1602. La cupoletta attigua e i relativi pennacchi sono stati affrescati dal Corenzio nel 1605, con \"Storie di Ges\u00f9 e Maria\" nell'interno della cupoletta, suddiviso in otto spicchi da motivi vegetali, e con figure di \"Virt\u00f9\" nei pennacchi. L'arco antistante, che introduce alla navata centrale, contiene affreschi dipinti da Vincenzo De Mita nel 1789, al posto di quelli di Giacomo Farelli, andati distrutti nel terremoto del 1688.Il cappellone di Sant'Ignazio di Loyola, fondatore dei gesuiti, corrisponde alla parete principale del transetto sinistro e fu commissionato da Carlo Gesualdo da Venosa (nipote per parte di madre di San Carlo Borromeo) che \u00e8 sepolto proprio ai piedi di detto altare. La decorazione \u00e8 di Cosimo Fanzago, Costantino Marasi e Andrea Lazzari per quanto riguarda l'architettura e i marmi (1637-1645 circa), mentre le statue del \"David\" e \"Geremia\" (1643-1654), rispettivamente alla sinistra e alla destra dell'altare, furono eseguite dal Fanzago stesso. Queste sculture, che rappresentano due capolavori assoluti del grande artista bergamasco, sembrano quasi voler uscire dalle nicchie, mal sopportandone le dimensioni troppo piccole rispetto alla propria mole. Esse si impongono decisamente all'attenzione per la straordinaria interazione tra luce e massa scultorea, che determina una potente contrapposizione tra ombre e rilievi, in un suggestivo gioco di chiaroscuri. La composta fierezza del vittorioso Davide si contrappone all'inquietudine meditabonda di Geremia, avvitato su se stesso in una posa quasi inverosimile. Il tema comune alle due sculture, basato sulle vicende dei due personaggi biblici, viene da una meditazione di Sant'Ignazio di Loyola sulla pochezza delle capacit\u00e0 e dei progetti umani rispetto all'infinita potenza e imperscrutabilit\u00e0 di Dio, e quindi sul primato assoluto della fede. Solo grazie alla fede, infatti, il giovane Davide riusc\u00ec a sconfiggere l'apparentemente invincibile guerriero Golia. E, d'altro canto, la mancanza di fede in Dio e l'affidamento sulle sole forze militari, nonostante gli ammonimenti del profeta Geremia, cost\u00f2 al popolo ebreo la sconfitta contro il re Nabucodonosor, la distruzione di Gerusalemme e la deportazione in Babilonia. Tutto ci\u00f2 \u00e8 pienamente compendiato dalle citazioni bibliche che troviamo incise sulle due stele su cui poggiano i due personaggi: Davide con la mano destra e Geremia con la mano sinistra. Sulla stele di Davide leggiamo: \"\"Ego autem venio ad te in nomine Domini exercituum\" (1 Samuele 17,45), mentre sulla stele di Geremia \u00e8 scritto: \"Nomen tuum invocatum est super nos\" (Geremia 14,9). Sotto ciascuna delle due statue si trova lo stemma della famiglia Sanfelice. Infatti, su una lapide posta sul pavimento antistante la cappella, un'iscrizione spiega che, nel 1860, Francesco Sanfelice fece spostare sotto la lapide le spoglie della defunta moglie, Maria Luisa Caracciolo, dei principi di Santobono, spoglie che, fino ad allora, erano custodite nel sepolcro gentilizio dei Santobono. La pala d'altare \u00e8 di Paolo de Matteis, con una \"Madonna con Bambino tra Sant'Ignazio di Loyola e San Francesco Saverio\", del 1715. Questa pala proviene dalla chiesa del Ges\u00f9 di Taranto, poi denominata di Monteoliveto in quanto affidata ai benedettini olivetani dopo l'espulsione dei Gesuiti da Taranto, e attualmente Santuario della Madonna della Salute. Il quadro prese qui il posto della pala originaria di Girolamo Imparato, \"Visione di Sant'Ignazio a La Storta\", dei primissimi anni del '600, ora visibile sulla parete destra della cappella. L'episodio descritto in questo quadro fu narrato diversi anni dopo dallo stesso Sant'Ignazio nella sua autobiografia, e si verific\u00f2 nel 1537, nel punto in cui la via Cassia, a poca distanza da Roma, forma una curva a gomito, detta, appunto, \"storta\". In quel punto, il Santo (che aveva da poco cambiato in \"Ignacio\" il suo nome originario di \"I\u00f1igo\") si ferm\u00f2 a pregare in una piccola cappella con i suoi primi confratelli. Il piccolo gruppo era infatti diretto a Roma, per incontrare Papa Paolo III e mettersi al suo servizio. A Ignazio apparve allora Dio Padre e, indicandogli il Figlio Ges\u00f9, che portava la croce, chiese al giovane e ai suoi confratelli di accompagnare Ges\u00f9 sulla via del Calvario. Per esaudire questa richiesta, Sant'Ignazio decise allora che la sua neonata famiglia religiosa avrebbe avuto il nome di Compagnia di Ges\u00f9, in quanto formata da veri \"compagni\" di Ges\u00f9, detti, perci\u00f2, \"gesuiti\". In alto, rispettivamente al centro ed a destra dell'altare, troviamo due tele di Jusepe de Ribera (detto anche \"lo Spagnoletto\"), entrambe del 1643-44: \"Gloria di Sant'Ignazio\" e \"Papa Paolo III approva la regola di Sant'Ignazio\". In quest'ultimo quadro, alle spalle di Sant'Ignazio, si riconoscono due dei suoi primi compagni, Nicol\u00e1s Bobadilla e Alfonso Salmer\u00f3n. Sempre in alto, alla sinistra delle tele del Ribera, \u00e8 presente una \"Madonna con Bambino e Sant'Anna\", di ignoto pittore campano del XVI secolo, proveniente dalla chiesa di Sant'Aniello a Caponapoli. Il quadro sostituisce un originario \"Sant'Ignazio scrive il Libro degli Esercizi Spirituali\", del Ribera, opera andata distrutta in un bombardamento della seconda guerra mondiale, avvenuto il 4 agosto 1943. Sulla parete sinistra si trova una \"Santissima Trinit\u00e0 e Santi\", della prima met\u00e0 del '600, attribuita con molta probabilit\u00e0 ad Agostino Beltrano, in origine nell'attuale cappella del Sacro Cuore, allora dedicata appunto alla Trinit\u00e0. Gli affreschi con le \"Storie di Sant'Ignazio di Loyola\", realizzati da Belisario Corenzio nella parte alta della cappella e sulla volta corrispondente del transetto, furono danneggiati gravemente dal terremoto del 1688, e perci\u00f2 ridipinti in buona parte da Paolo De Matteis al termine del XVII secolo. Nelle due semilunette accanto al finestrone vediamo, infatti, del De Matteis, \"Apparizione di San Pietro a Sant'Ignazio\" (a sinistra) e \"Sant'Ignazio che celebra la messa\" (a destra), entrambi firmati e datati 1698. Sulla volta, sempre del De Matteis e dello stesso periodo, nel riquadro centrale, \"La vergine con il Bambino appare a Sant'Ignazio\" (detto anche \"La veglia delle armi di Sant'Ignazio\") e, nei riquadri laterali pi\u00f9 piccoli, altri episodi della vita del fondatore: Sant'Ignazio che \"Libera un ossesso\", che \"Dorme sotto un portico in piazza San Marco a Venezia\", che \"Viene cacciato dal Monte degli Ulivi\" e che \"Rianima un suicida\".\nUna porta al lato destro dell'altare conduce alla sacrestia, costituita da mobilia seicentesca, un altare e un lavamano di Dionisio Lazzari e decorazioni barocche in stucco dorato su fondo bianco lungo le pareti e la volta, con al centro di quest'ultima un affresco del 1652 di Aniello Falcone su \"San Michele che scaccia gli angeli ribelli\".\nLa cappella del \"Crocifisso\" o di \"San Ciro\" fu disegnata da Dionisio Lazzari nel 1659 e finanziata dalla prima benefattrice dei gesuiti di Napoli: Roberta Carafa, duchessa di Maddaloni. Ci\u00f2 \u00e8 ricordato dalla lapide posta sul pavimento della cappella, davanti all'altare. Al di sopra dell'altare \u00e8 presente un pregevole gruppo scultoreo ligneo della seconda met\u00e0 del Cinquecento, di Francesco Mollica, che ritrae la scena della Crocifissione di Cristo, con la Vergine e San Giovanni Evangelista ai piedi della croce. Ai lati del gruppo ligneo si trovano due statue, ritraenti \"San Ciro\" (a sinistra) e \"San Giovanni Edesseno\" (a destra). Le statue sono state scolpite rispettivamente nel XVIII e XIX secolo. Sotto l'altare si trova l'antichissima tomba di San Ciro, risalente al IV secolo. Il pavimento \u00e8 stato realizzato da Giuseppe Bastelli nel 1734-35. Sopra il gruppo scultoreo dell'altare si trova un quadro in cui \u00e8 rappresentato un \"Angelo che mostra un telo con il volto del Redentore\", di un ignoto pittore napoletano della prima met\u00e0 del '600. Sono invece di Giovanni Battista Beinaschi, e risalgono al 1685, gli affreschi della cappella, con \"Episodi della Passione di Ges\u00f9\", e della cupoletta antistante, con \"Il passaggio del Mar Rosso\" e, nei pennacchi, i \"Profeti maggiori\".\nLa navata termina con la cappella di san Francesco De Geronimo, detta anche cappella Ravaschieri, dal nome del committente, Ettore Ravaschieri, principe di Satriano, vissuto nella prima met\u00e0 del XVII secolo. Ci\u00f2 \u00e8 ricordato nella lapide sul pavimento, di fronte all'altare, sulla quale si trova anche lo stemma dei Ravaschieri, importante famiglia napoletana di origine ligure. Lo stesso stemma \u00e8 visibile anche ai due lati dell'altare. La cappella, che funge da abside della navata sinistra, fu inizialmente dedicata alla Madonna, e quindi a Sant'Anna). Nel 1716 si decise di cambiare nuovamente la dedica della cappella per intitolarla al padre gesuita Francesco De Geronimo, la cui morte era avvenuta in quell'anno, gi\u00e0 in odore di santit\u00e0. Avviata ben presto la causa di beatificazione, ebbero allora inizio i lavori di trasformazione della cappella. Nel 1737 Giuseppe Bastelli realizz\u00f2 un originale altare con colonne tortili di stile berniniano, in marmo verde, alle quali furono presto aggiunte delle finiture in rame. Bastelli fu anche autore dell'intera decorazione marmorea della cappella, compreso il pavimento. Sull'altare si trova un gruppo scultoreo di Francesco Jerace, che rappresenta la \"Predicazione di San Francesco De Geronimo\", e che nel 1932 prese il posto del quadro di Ludovico Mazzanti con la \"Vergine bambina, Sant'Anna, San Francesco De Geronimo e altri Santi\", ora sul lato sinistro del cappellone di San Francesco Saverio. In un vano del paliotto \u00e8 presente la reliquia del braccio di San Francesco De Geronimo. Nel timpano dell'altare si trova un'antica copia della famosa icona bizantina di \"Maria Salus Populi Romani\" (detta anche \"Madonna di San Luca\", per la tradizionale attribuzione del dipinto), custodita nella basilica di Santa Maria Maggiore a Roma. Degli affreschi originari della cappella rimangono solo alcuni angeli di Francesco Solimena e, nelle lunette accanto al finestrone, \"Giuditta\" e \"Giaele\" di Ludovico Mazzanti. L'affresco principale della volta, \"La Madonna e San Francesco De Geronimo\" (1842) di Giuseppe Petronsio, testimonia invece l'intervento pittorico pi\u00f9 recente, avvenuto nella prima met\u00e0 del XIX secolo). Sulle due pareti laterali si trovano due grandi lipsanoteche lignee, che rappresentano l'elemento pi\u00f9 singolare e suggestivo della cappella e, probabilmente, dell'intera chiesa. Ciascuna parete comprende 35 busti, disposti in cinque file e contenenti reliquie dei primi martiri cristiani. In posizione centrale, rispetto ai busti di entrambe le pareti, si trovano le statue, sempre lignee, di Sant'Ignazio di Loyola, a sinistra, e di San Francesco Saverio, a destra. Le lipsanoteche furono realizzate alla fine del XVII secolo, da non ben individuati artisti del barocco napoletano, sotto la direzione di Giovan Domenico Vinaccia. Le reliquie dei martiri contenute nelle lipsanoteche (che in origine erano distribuite negli altari di tutta la chiesa) furono donate, gi\u00e0 a partire dal 1594, dalla principale benefattrice dei gesuiti di Napoli, la principessa di Bisignano, Isabella Feltria della Rovere, che in parte le aveva a sua volta richieste e ottenute dal cardinale Odoardo Farnese.\nCappelle della navata destra.\nLa navata destra ha lo stesso schema di quella sinistra, con in successione: due cappelle laterali, la cappella del transetto e poi le due presbiteriali, una sulla parete di fondo ed una accanto all'abside della navata mediana.\nLa prima cappella \u00e8 dedicata a san Carlo Borromeo e presenta decorazioni marmoree di Costantino Marasi e Vitale Finelli, due sculture del Fanzago su \"Sant'Aspreno\" e \"Sant'Aniello\" nelle pareti laterali, del 1620. Nello stesso anno, Fanzago esegu\u00ec anche gli \"angeli\" nel timpano della parete principale, mentre gli affreschi nella volta e la pala d'altare sul santo sono di Giovanni Bernardino Azzolino.\nLa seconda cappella (detta anche della Visitazione) \u00e8 dedicata a san Giuseppe Moscati e conserva un dipinto sull'altare di Massimo Stanzione sulla \"Visitazione\", mentre le decorazioni in marmi policromi sono del Fanzago. Nella cupola della campata antistante ci sono resti di affreschi di Luca Giordano, mentre invece gli \"Angeli\" nelle nicchie sono di Andrea Falcone.\nIl cappellone di san Francesco Saverio corrisponde all'altare del lato destro del transetto: esso \u00e8 ornato da dipinti di Luca Giordano, decorazioni marmoree di Giuliano Finelli, Donato Vannelli e Antonio Solaro mentre le sculture sono di Cosimo Fanzago. Le tele di Luca Giordano su san Francesco Saverio sono: \"San Francesco Saverio trova il Crocifisso in mare\", \"Il santo caricato dalle croci\" ed \"Il santo che battezza gli indiani\", tutte del 1690-92, poste rispettivamente in alto a sinistra, al centro ed a destra dell'altare; sono inoltre presenti: una \"Madonna del Rosario\" di Fabrizio Santafede sulla parete di destra, e cicli di affreschi su \"San Francesco Saverio\" del Corenzio e del De Matteis sulla volta, mentre del Fanzago sono le due sculture raffiguranti \"Sant'Ambrogio\" e \"Sant'Agostino\", entrambe databili 1621, ai lati dell'altare su cui fa mostra un \"San Francesco Saverio in estasi\" dell'Azzolino. Sulla parete sinistra della cappella \u00e8 la tela \"La Vergine Bambina con sant'Anna, san Giuseppe, san Gioacchino, san Francesco De Geronimo e san Ciro\", di Ludovico Mazzanti, del 1720. A sinistra dell'altare, inoltre, una porta d\u00e0 accesso all'oratorio di san Giuseppe Moscati, dove sono esposti alcuni manoscritti del santo, sue fotografie storiche, alcuni rosari e gli antichi arredi delle stanze del santo (sala da letto e studio), riprodotte poi in chiesa, donate dalla sorella del medico alla congregazione dei gesuiti di Napoli.\nSuperato il transetto si aprono le due cappelle presbiteriali della navata destra: la cappella di san Francesco Borgia, nella parete di fondo, e quella del Sacro Cuore, che funge da abside destro della chiesa. La cappella di san Francesco Borgia \u00e8 arricchita unicamente con opere settecentesche, in quanto distrutta dopo il terremoto del 1688: presenta infatti affreschi di Angelo Mozzillo e la pala d'altare \"San Francesco Borgia in preghiera davanti al Santissimo Sacramento\", di Sebastiano Conca, mentre i marmi furono disegnati, sempre nel XVIII secolo, da Giuseppe Astarita.\nLa cappella del Sacro Cuore comprende invece affreschi di Belisario Corenzio sulla volta e sulle pareti laterali con \"Storie degli angeli\" databili 1605 e, dello stesso periodo, marmi dei fratelli Mario e Costantino Marasi."}
{"id": "556595", "revid": "339392", "url": "https://it.wikipedia.org/wiki?curid=556595", "title": "Juventud Comunista Libertaria", "text": ""}
{"id": "556604", "revid": "1543377", "url": "https://it.wikipedia.org/wiki?curid=556604", "title": "Seru Epenisa Cakobau", "text": "Cakobau era succeduto al padre, ratu Tanoa Visawaqa, come Vunivalu (capo supremo) di Bau, una delle isole Figi, l'8 dicembre 1852. Rivendicando il diritto di sovranit\u00e0 sul resto delle isole, si propose di fatto come re delle Figi. Questa presa di posizione non fu accettata dagli altri sovrani delle isole, che lo relegarono a mero \"primus inter pares\". I contrasti lo portarono a una guerra che dur\u00f2 19 anni e che lo port\u00f2 a unificare tutte le isole sotto la sua autorit\u00e0. L'8 maggio 1865, fu stabilita una Confederazione dei Regni Uniti di Viti (Bau, Bua, Cakaudrove, Lakeba, Macuata, Naduri), con Cakobau come capo supremo dell'assemblea generale. Due anni pi\u00f9 tardi, la confederazione si divise nel Regno di Bau, di cui Cakobau assunse il ruolo di re, e nella Confederazione di Lau (Bua, Cakaudrove, Lau).\nSupportato dai coloni nel 1871 riusc\u00ec poi a creare un regno figiano autonomo e stabil\u00ec Levuka come sua capitale. Decise di instaurare una monarchia costituzionale e la prima assemblea legislativa ebbe luogo in quello stesso anno, anche se sia la legislatura sia il gabinetto furono di fatto amministrati dai coloni.\nGli Stati Uniti riconobbero Cakobau sovrano delle isole Figi molto prima che questi fosse riconosciuto dal resto dei capi figiani. In una visione a lungo termine, comunque, questa situazione non gli giov\u00f2. Il governo degli Stati Uniti, infatti, ritenne Cakobau responsabile di un incendio sviluppatosi nella casa del console americano John Brown William, sull'isola Nukulau, nel 1849 (quindi ancor prima che Cakobau fosse riconosciuto Vunivalu), e pretese da lui 44 000 dollari per il risarcimento dei danni.\nNon potendo pagare la somma, e temendo una invasione degli americani, Cakobau decise di cedere le isole al Regno Unito. Questa decisione fu presa anche dalla fondata speranza che una colonizzazione inglese avrebbe potuto portare alle isole civilt\u00e0 e prosperit\u00e0. Cakobau, originalmente praticante del cannibalismo, si convert\u00ec, infatti, al cristianesimo e rinunci\u00f2 a questa sua pratica tribale nel 1854. Mantenne la sua posizione di capo supremo (Vunivalu) di Bau finno alla sua morte, nel 1883.\nMolte delle figure carismatiche delle isole Figi, negli anni seguenti, furono diretti discendenti di Cakobau. Suo nipote, il ratu (titolo nobiliare figiano) George Cakobau, fu il primo governatore delle Figi nativo, dal 1973 al 1983. Un altro discendente, ratu Epeli Nailatikau, \u00e8 l'attuale presidente della Parlamento delle Figi.\nIl ratu Kamisese Mara, il padre fondatore del moderno stato delle Figi, \u00e8 anch'egli un discendente di Cakobau, sebbene non attraverso il ramo maschile. Infine, molte cariche politiche, accademiche e militari, sono coperte da discendenti di Cakobau.\nSpos\u00f2 la \"Adi\" Litia Samanunu e la sua sorella, la \"Adi\" Salote Qalirea Kaunilotuna (figlie del \"Roko Tui Bau\" - Capo Sacro di Bau -)."}
{"id": "556613", "revid": "169529", "url": "https://it.wikipedia.org/wiki?curid=556613", "title": "Documento di economia e finanza", "text": "In economia il Documento di Economia e Finanza (o DEF, originariamente Documento di programmazione economica finanziaria o DPEF), \u00e8 un documento all'interno del quale vengono messe per iscritto tutte le politiche economiche e finanziarie selezionate, decise ed imposte dal soggetto emanatore (es. governo).\nDescrizione.\nIl soggetto emanatore pu\u00f2 essere una persona giuridica (ad es. una azienda), una istituzione o persona istituzionale (lo stato o parte di esso, ad es. un ministero), un ente (ad es. ente cooperativo o artistico).\nNell'ottica della scienza denominata economia politica, le politiche rappresentano gli standard comportamentali ed operativi da applicare a qualsiasi ambito relativo ad ogni settore specifico. Nel caso della politica economico-finanziaria il DEF \u00e8 il contenuto tecnico ed operativo dei comportamenti futuri dell'emanatore, in merito alla propria economia ed alle proprie finanze.\nIn conclusione il DEF, che consiste di solito in un testo abbastanza voluminoso, sancisce la politica economica, cio\u00e8 regole e criteri dell'andamento economico e finanziario all'interno della struttura dell'emanatore stesso, nonch\u00e9 i risultati che la struttura dovr\u00e0 raggiungere, e normalmente indica anche i tempi di realizzazione dei risultati finali oggetto del documento stesso.\nNel mondo.\nLa programmazione economica trova i suoi fondamenti teorici nella dottrina di J.M. Keynes nota come economia keynesiana. Esempi storici di DEF furono il piano Marshall, inquadrabile nei documenti di programmazione economica e finanziaria, cos\u00ec come i piani quinquennali dell'Unione Sovietica.\nItalia.\nTra i documenti programmatici che - anticipando la disciplina legislativa del 1978 - si susseguirono nei primi anni del centro-sinistra, si annoverano \"le \u00abIdee per la programmazione economica\u00bb di Fu\u00e0 e di Sylos Labini e i piani che portano i nomi di Giolitti e di Pieraccini\".\nNella contabilit\u00e0 di Stato italiana, con la legge n. 468 del 1978 si \u00e8 previsto un documento governativo che definisce la manovra di finanza pubblica per il periodo compreso nel bilancio pluriennale. Va presentato dal Governo al Parlamento per la sua approvazione entro il 10 aprile di ogni anno. Non \u00e8 una legge, anche se vincola politicamente le decisioni del Governo.\nNel DEF si delineano gli scopi che il bilancio dello Stato pluriennale intende perseguire e si delimita l'ambito entro cui costruire il bilancio annuale. Scopo del DEF \u00e8 quello di permettere al Parlamento di conoscere con anticipo le linee di politica economica e finanziaria del Governo; quest'ultimo \u00e8 politicamente impegnato a redigere il successivo bilancio annuale secondo i criteri che scaturiscono dal dibattito parlamentare."}
{"id": "556616", "revid": "228587", "url": "https://it.wikipedia.org/wiki?curid=556616", "title": "Giulio Cattin", "text": "Formazione.\nHa compiuto studi classici e teologici presso il Seminario Vescovile diocesano di Vicenza, conseguendo anche il diploma di organista liturgico, ed \u00e8 stato ordinato sacerdote nel 1951.\nStudente del Collegio Augustinianum, si \u00e8 laureato in lettere classiche cum laude all'Universit\u00e0 Cattolica di Milano, con una tesi su un manoscritto quattrocentesco della Biblioteca Marciana contenente brani polifonici con testo latino e laude in volgare sia d'estrazione colta che popolaresca.\nNel 1986 ha ricevuto la laurea 'honoris causa' dall'Istituto Pontificio di Musica Sacra di Roma.\nRicerca.\nAutore di testi fondamentali sulla musica medievale, ha indirizzato i propri studi verso la musica sacra dal cosiddetto canto gregoriano fino al Rinascimento.\nHa approfondito la genesi e l'evoluzione della lauda polifonica del XV-XVI secolo, riscoprendo numerosi testi ed intonazioni, pubblicando numerosi saggi su fonti sino a quel momento non prese in considerazione dai musicologi. Tra queste, un manoscritto autografo di Savonarola presso la Biblioteca Ambrosiana e ritenuto scomparso.\nIn seguito ha esteso la propria ricerca a tutte le forme musicali italiane del periodo, dalla polifonia sacra alla quella profana, inclusa la produzione di frottole e canti carnascialeschi, indagando le produzioni e le fonti delle aree di interesse storico musicale nell'Italia settentrionale, in particolare Padova e Ravenna, partecipando coi propri studi a numerosi convegni europei.\nSi \u00e8 inoltre prodigato in edizioni e saggi sulla musica a Venezia, con la trascrizione delle opere di Johannes de Quadris (attivo a S.Marco verso la met\u00e0 del sec. XV) e a Firenze, dove ha lavorato su un processionale di Santa Maria del Fiore, laudari fiorentini, musiche su testi di Lorenzo il Magnifico, del Poliziano, di Castellano Castellani ed altri autori dell'epoca.\nNel 1985 ha fondato con Giovanni Morelli dell'Universit\u00e0 di Venezia la rivista \"Rassegna veneta di studi musicali\".\nHa curato l'edizione della \"French sacred music\" nella collana \"Polyphonic Music of the fourteenth-century\" per l'editrice L'Oiseau Lyre di Monaco; ed ha pubblicato un vasto saggio sul rapporto tra poesia e musica nel Quattrocento per il vol. VI di \"Letteratura italiana\", opera diretta da Asor Rosa per Einaudi, e l'analoga sezione per la \"New history of music\" di Oxford University Press.\nPi\u00f9 volte consigliere della Societ\u00e0 Italiana di Musicologia, presiede il \"Comitato per l'edizione nazionale delle opere di Andrea Gabrieli\" e dal 1988 \u00e8 coordinatore delle attivit\u00e0 culturali presso la Fondazione Ugo e Olga Levi di Venezia.\nCarriera accademica.\nDal 1974 al 1978 ha insegnato Storia della liturgia all'Universit\u00e0 di Pisa (primo incarico per tale disciplina nelle universit\u00e0 statali), e dal 1978 al 2001 \u00e8 stato docente di Storia della Musica all'Universit\u00e0 di Padova."}
{"id": "556622", "revid": "339392", "url": "https://it.wikipedia.org/wiki?curid=556622", "title": "WWE Great American Bash", "text": ""}
{"id": "556626", "revid": "154639", "url": "https://it.wikipedia.org/wiki?curid=556626", "title": "Storia della Sicilia greca", "text": "La storia della Sicilia greca () si fa risalire convenzionalmente alla fondazione delle prime colonie, intorno alla met\u00e0 dell'VIII secolo a.C., che presto si staccarono dalla madrepatria, e con Siracusa furono entit\u00e0 statale.\nDal 600 a.C. l'isola fu teatro di una serie di conflitti con i cartaginesi, denominati guerre greco-puniche.\nIl tentativo di una Sicilia dominata interamente da stirpi greche tramonter\u00e0 definitivamente intorno al 276 a.C., con la cacciata dall'isola di Pirro, re dell'Epiro, che era riuscito a conquistare tutta l'isola tranne la cartaginese Lilibeo. Di l\u00ec a poco l'isola cadr\u00e0 in mano dei Romani, mentre anche Siracusa, in un primo tempo alleata, cadde nel 212 a.C.\nI Greci di Sicilia erano detti Sicelioti.\nLa vicenda storica della Sicilia greca, sebbene strettamente legata a quella della Magna Grecia, va da questa tenuta distinta. .\nTerritorio.\nCitt\u00e0.\nLe poleis della Sicilia si configurano come \"apoik\u00ecai\" (citt\u00e0 di nuova fondazione che si distaccano dalla propria citt\u00e0 di origine, con a capo un ecista), frutto della seconda colonizzazione greca.\nLe prime colonie sorsero nella Sicilia orientale: nell'VIII secolo a.C. i greci calcidesi fondarono Zancle, Naxos, Leontinoi e Katane; nella parte sud-orientale i corinzi e i megaresi fondarono, rispettivamente, Syrakousai e Megara Hyblaea, mentre nella costa meridionale, nel 689 a.C., cretesi e rodii fondarono Ghelas, con cui si concluse la prima fase della colonizzazione greca in Sicilia.\nPopolazioni.\nI rapporti e le relazioni con i popoli indigeni.\nI rapporti con le popolazioni non greche, Sicani, Siculi ed Elimi e soprattutto con i Cartaginesi furono molto conflittuali ma a volte, soprattutto all'inizio, improntati a strategie mutevoli. tutti gli altri negoziavano con i locali o ricorrevano al rapimento delle donne necessarie. Questo determinava rapporti amichevoli o viceversa conflittuali. Dal punto di vista commerciale la strategia era in genere quella di inserire nelle citt\u00e0 sicule un nucleo di greci che si occupava delle acquisizioni o delle transazioni di merci e prodotti. Ci\u00f2 deve essere avvenuto in qualche modo anche con le citt\u00e0 fenicie. Proprio la loro capitale, Mozia, risulta infatti indifesa per quasi due secoli: le sue mura infatti non sono state costruite che nel VI secolo a.C. e coprono in parte la necropoli arcaica nelle cui tombe si \u00e8 rinvenuta della ceramica greca di VII secolo a.C..\nTutto ci\u00f2 significa che i rapporti tra Fenici e Greci erano agli inizi pacifici, improntati soprattutto sul commercio. Sicuramente una comunit\u00e0 di Greci dovette vivere stabilmente nella stessa citt\u00e0, come ci viene attestato dagli storici antichi che, parlando della distruzione di Mozia da parte di Dionisio I di Siracusa, ci dicono che il tiranno, prima di ritirarsi dall'isola devastata e saccheggiata, non manc\u00f2 di giustiziare i cittadini Greci di Mozia che durante l'assedio, nell'ultima strenua difesa della citt\u00e0, si erano schierati invece dalla parte dei Fenici.\nAnche presso Grammichele (nel sito dell'antica Occhiol\u00e0 abbandonato dopo il terremoto del 1693), e a Morgantina sembra esservi insediato un nucleo greco, probabilmente calcidese, sin dalla met\u00e0 del VI secolo a.C. Dalle attuali conoscenze sembra che entro il 500 a.C. fosse gi\u00e0 stata ellenizzata l'area sicula fino ad Enna. Tuttavia ben presto i Siculi si trovarono in una posizione di schiavit\u00f9 simile a quella degli Iloti a Sparta: erano legati al loro territorio senza essere propriet\u00e0 vera e propria di qualcuno. Secondo Erodoto erano definiti \"killichirioi\".\nLa pressione delle nuove popolazioni greche determin\u00f2 lo spostamento delle preesistenti popolazioni dei Siculi e dei Sicani, sempre pi\u00f9 all'interno; costrette ad abbandonare la costa, divennero spesso un problema per le nuove colonie. Non di rado infatti avvennero scontri per la contesa dei territori e, in seguito, vere e proprie rivolte.\nStoria.\nLe motivazioni della colonizzazione.\nSecondo lo storico greco Tucidide, le prime fondazioni coloniali furono opera di \"aristoi\", aristocratici esclusi dalle citt\u00e0 dopo le lotte intestine seguite al ritorno dalla guerra di Troia; era infatti difficile armare una nave anche piccola senza capitali. Tuttavia la scelta dei primi siti evidenzia soprattutto una strategia di tipo commerciale: Messina, Naxos, Reggio, Catania, Siracusa sono tutti porti che si trovano lungo una delle rotte commerciali pi\u00f9 importanti del tempo ed assumono una funzione sia di base che di controllo.\nChe un'antica rotta marina attraversasse lo Stretto di Messina non \u00e8 attestato solo dal fatto che le pi\u00f9 antiche colonie greche in Sicilia si situino tutte lungo la costa orientale dell'isola, ma anche dal fatto che esse furono precedute in Magna Grecia dalla prima colonia, la pi\u00f9 antica, quella di Cuma (circa 750 a.C.), sulla costa tirrenica della Campania. Cuma era stata preceduta a sua volta, qualche decennio prima, dall\u2019\"emporion\" di Pithecusae (Lacco Ameno, Ischia). A Ischia (Casamicciola-Castiglione) sono stati trovati frammenti ceramici micenei riferibili al Miceneo III A (1425-1300 a.C.) che forniscono una testimonianza di insediamenti dell'epoca. E nella vicina isola di Procida, a Vivara, sono stati rinvenuti insediamenti dell'et\u00e0 del bronzo caratterizzati da ceramica d'impasto locale associata a frammenti di ceramica micenea risalente al Miceneo I (1580-1400 a.C. circa) e scorie ferrose; queste sono risultate, alle analisi, provenienti dall'isola d'Elba. Tutto ci\u00f2 testimonia che la rotta marina attraverso lo \"Stretto\" esisteva fin dall'epoca micenea ed era dovuta alla necessit\u00e0 che avevano le genti greche di approvvigionarsi di metalli - ferro in primo luogo - che esse andavano a procurarsi in Toscana.\nLe citt\u00e0 greche da cui i coloni provenivano, le \"metropoleis\" in genere erano anche origine del nome delle citt\u00e0 fondate, le \"poleis\". Queste, una volta consolidate, creavano delle sottocolonie a scopo militare o commerciale. Akrai e Casmene furono infatti probabili avamposti militari di Siracusa.\nIl periodo dei primi tiranni.\nIl VI secolo a.C. fu per la Sicilia un periodo di prosperit\u00e0 e di incremento demografico, ma con essi anche di conflitti sociali nelle citt\u00e0 e tra popolazioni locali e i Sicelioti. Alcuni individui approfittarono di ci\u00f2 e presero il potere attuando politiche espansionistiche con metodi dispotici e anche brutali. Nel 570 a.C. Falaride divenne tiranno di Akragas; nel 505 a.C. Cleandro assunse la tirannia a Gela; a lui segu\u00ec il fratello Ippocrate. Questi, assicuratosi il potere, si imbarc\u00f2 in una campagna di conquista della Sicilia orientale: assoggett\u00f2 Zancle, Naxos e Leontini, ponendovi dei tiranni suoi fedeli. Il suo tentativo di conquista di Siracusa non riusc\u00ec. Ippocrate concentr\u00f2 poi le sue truppe contro Ibla (sito non identificato), ma vi trov\u00f2 la morte. Gli succedette Gelone nel 491 o nel 490 a.C.: dopo sei anni, questi trasfer\u00ec la sua sede a Siracusa, conquistata senza opporre resistenza (485 o 484 a.C.); l\u00ec assunse la tirannia, lasciando il fratello Ierone a capo di Gela.\nL'ascesa al potere di Gelone a Siracusa determin\u00f2 un rafforzamento della presenza grecofona in Sicilia. Egli infatti condusse una serie di battaglie atte ad allontanare le crescenti pressioni delle popolazioni dei Siculi e dei Sicani. Inoltre trasform\u00f2 Siracusa in una citt\u00e0 potente, con una marina e un esercito agguerriti, ripopolandola con il trasferimento della popolazione di Gela ed incorporando una parte dei megaresi sconfitti. In soli dieci anni Gelone divenne l'uomo pi\u00f9 ricco e potente del mondo greco e con la sua alleanza con Terone ebbe il controllo della maggior parte della Sicilia Siceliota, eccetto Selinunte e Messina (che era sotto il controllo di Anassila di Reggio).\nQuando Terillo di Himera e Anassila chiesero l'aiuto di Cartagine, questa non si fece pregare e intervenne. Ma egli radun\u00f2 tutte le forze siceliote dell'isola: lo scontro decisivo si ebbe a Imera, in una famosa battaglia avvenuta nel 480 a.C. dove Gelone grazie all'alleanza con Terone di Agrigento riusc\u00ec a riportare una storica vittoria; Amilcare venne ucciso, le sue navi bruciate e i Cartaginesi catturati venduti come schiavi. Inoltre Cartagine dovette pagare un pesante indennizzo e - - nel trattato stipulato, Gelone inser\u00ec che essi dovevano rinunciare ai sacrifici umani (soprattutto l'immolazione dei figli primogeniti; vedi Tofet).\nNel 476 a.C. alla sua morte gli successe il fratello Ierone; nello stesso anno, vinte Catania e Naxos, ne deport\u00f2 gli abitanti a Leontini e rifond\u00f2 Catania con il nome di Aitna, affidandola al figlio Dinomene e ripopolandola con coloni del Peloponneso. Nel 474 a.C. in risposta ad un appello della citt\u00e0 greca di Cuma, o forse per contrastare le mire espansionistiche degli Etruschi, egli arm\u00f2 una potente flotta e li sconfisse nella battaglia al largo della citt\u00e0 campana.\nIl periodo democratico (466-405 a.C.).\nI resoconti di Diodoro Siculo presentano un quadro fosco degli ultimi tiranni: sia Trasibulo di Siracusa, succeduto a Ierone a Siracusa, che Trasideo ad Akragas vengono definiti \"violenti e assassini\". Sar\u00e0 infatti la loro dispotica crudelt\u00e0 a spingere alle rivolte che metteranno fine al primo periodo della tirannia in Sicilia. Secondo Aristotele tuttavia, furono soprattutto le lotte all'interno delle famiglie a determinare la caduta delle tirannidi.\nIl primo ad essere rovesciato fu Trasideo di Akragas, che dopo una pesante sconfitta da parte di Ierone di Siracusa fu cacciato e sostituito da un governo democratico.\nTocc\u00f2 poi a Trasibulo sconfitto da una coalizione di insorti siracusani e truppe sicule e di Akragas, Gela, Selinunte e Imera.\nRimarr\u00e0 al potere solo Dinomene ad Aitna (Catania), fino a quando una coalizione siculo-siracusana costringer\u00e0 la popolazione a fuggire, rifugiandosi sui monti ad est di Centuripe ad Inessa ribattezzata Etna. Di conseguenza Catania riprese il suo antico nome e venne ripopolata dagli esuli cacciati ai tempi di Ierone e con coloni siracusani e siculi. Nello stesso periodo Messina si liber\u00f2 dalla tirannide dei figli di Anassilao.\nNel 452 a.C. un siculo ellenizzato, di nome Ducezio, che aveva partecipato all'assedio di Etna a fianco dei Siracusani, sollev\u00f2 un vasto movimento di rivolta nazionalistica, una vera e propria lega sicula. Partendo dalla nativa Mineo attacc\u00f2 e distrusse Inessa-Etna e Morgantina e fond\u00f2 alcune colonie in punti strategici per controllare il territorio; tra queste Palik\u00e8 nei pressi dell'antico santuario dei Palici. Verso il 450 a.C. per\u00f2, attaccato dai Siracusani, venne pesantemente sconfitto e costretto ad andare in esilio a Corinto. Non vi rimase molto tempo: con un piccolo gruppo di Greci del Peloponneso sbarc\u00f2 in Sicilia e vi fond\u00f2 una citt\u00e0, Kale Akte ove rimase fino alla morte nel 440 a.C. Negli anni che seguirono Siracusa torn\u00f2 a sottomettere quasi tutti i territori da lui \"liberati\".\nLa guerra tra Leontini e Siracusa.\nIntanto in Grecia (nel 431 a.C.) era scoppiata la guerra del Peloponneso che coinvolse pesantemente le colonie di Sicilia. Nel 427 a.C., nella guerra tra Leontini e Siracusa, erano di nuovo coinvolti anche gruppi di Siculi, oltre Catania, Naxos, Camarina (dalla parte di Leontini), e Imera e Gela dalla parte di Siracusa. Dopo tre anni, nel 424 a.C. venne siglato un accordo di pace con il patrocinio del siracusano Ermocrate, preoccupato per la presenza delle truppe ateniesi. Queste, a seguito di ci\u00f2, ritornarono in patria. Nel 422 a.C. scoppi\u00f2 la guerra civile a Leontini e questo forn\u00ec il pretesto per un nuovo intervento di Siracusa; la citt\u00e0 venne rasa al suolo e il partito oligarchico vincente si trasfer\u00ec a Siracusa.\nIl conflitto intanto si spostava nella zona occidentale; nel 416 a.C. erano Selinunte (appoggiata da Siracusa) e Segesta (che dopo il rifiuto di aiuto da parte di Cartagine si era rivolta ad Atene) a lottare tra loro. \nLa spedizione ateniese.\nAtene nel 415 a.C. invi\u00f2 Alcibiade con una flotta di 250 navi e 25.000 uomini in aiuto, ma la spedizione ateniese in Sicilia fin\u00ec in un disastro. Quando Atene intraprese la spedizione siciliana contro Siracusa, Akragas rimase neutrale.\nUlteriori aiuti nel 414 a.C. e nel 413 a.C., con un esercito guidato da Demostene, non riuscirono a piegare la coalizione che intanto si era raccolta attorno a Siracusa. Alla fine del 413 a.C. gli Ateniesi erano in rotta; 7000 di loro fatti prigionieri furono rinchiusi nelle cave di pietra dove la maggior parte di essi mor\u00ec; i sopravvissuti, marchiati come cavalli, vennero venduti come schiavi, mentre i comandanti Demostene e Nicia furono giustiziati. Siracusa festeggi\u00f2 la vittoria, ma la vittoria non assicur\u00f2 la pace interna. Il governo guidato da uno dei generali, Diocle, attu\u00f2 una serie di riforme sul modello ateniese ed un codice di leggi, favorito in ci\u00f2 dall'assenza di Ermocrate, impegnato al comando di una flotta in aiuto di Sparta.\nNel 410 a.C. si riaccese il conflitto e Selinunte attacc\u00f2 Segesta. In aiuto di questa giunse un piccolo esercito di mercenari cartaginesi. L'anno successivo sbarc\u00f2 anche Annibale Magone con un ulteriore esercito e in sette giorni espugn\u00f2 Selinunte, distruggendola e massacrandone gli abitanti.\nAnnibale marci\u00f2 poi verso Imera, ma qui trov\u00f2 Diocle con l'esercito siracusano. Dopo pesanti scontri i Siracusani si ritirarono, gli Imeresi fuggirono via ma la met\u00e0 di loro venne uccisa. Annibale fece quindi ritorno in patria e sciolse il suo esercito. Intanto Ermocrate, che era stato destituito dal comando della flotta dell'Egeo, con un piccolo esercito di profughi e mercenari e una flotta di cinque navi si insedi\u00f2 a capo di quel che rimaneva di Selinunte e attacc\u00f2 le citt\u00e0 tributarie di Cartagine. Siracusa in quel periodo era in pieno caos, Diocle venne mandato in esilio ed Ermocrate rientrato con la speranza di reinsediarsi venne invece ucciso.\nNella primavera del 406 a.C. i Cartaginesi tornarono con un potentissimo esercito, espugnarono Akragas che venne saccheggiata e depredata delle sue opere d'arte; per sette mesi i Siracusani si difesero valorosamente, al comando del giovane Dionisio, nominato comandante supremo. Intanto cadeva Gela e poi anche Kamarina. \nLa tregua con Cartagine.\nA questo punto delle ostilit\u00e0 Dionisio riusc\u00ec a stipulare un trattato che metteva fine alla guerra, delimitando le rispettive zone di influenza. Gli insediamenti punici, elimi e sicani sarebbero appartenuti a Cartagine. Le popolazioni di Selinunte, Akragas, Imera, Gela e Camarina sarebbero ritornate alle loro citt\u00e0 pagando un tributo a Cartagine con la condizione di non erigere mura. Leontini, Messina e i Siculi sarebbero stati liberi e Dionisio avrebbe governato Siracusa. Era cos\u00ec finita di fatto la parentesi democratica.\nIl periodo storico dal 405 a.C. fino alla conquista romana sar\u00e0 dominato dalle figure dei sovrani siracusani.\nDionisio il Vecchio e il Giovane.\nDionisio gi\u00e0 nel 404 a.C. aveva denunciato il trattato con Cartagine iniziando col sottomettere diverse colonie sicule e spingendosi fino ad Enna. Prese il potere per gradi e regn\u00f2 sul territorio della Sicilia fino a Solunto, estendendo la sua potente influenza fino al golfo di Taranto ed arrivando a penetrare anche in territorio etrusco; attacc\u00f2 e distrusse infatti il porto di Pyrgi (oggi Santa Severa) e saccheggi\u00f2 Cerveteri nella campagna del 384 a.C. Attacc\u00f2 e distrusse poi Naxos e sottomise Catania deportandone gli abitanti. Nel contempo si dedic\u00f2 a potenziare l'esercito adottando anche armi di nuova concezione come le catapulte. Costru\u00ec inoltre una potentissima flotta disboscando allo scopo ampie zone forestate dell'Etna.\nNel 398 a.C. inizi\u00f2 le ostilit\u00e0 contro Cartagine. Erice si arrese, mentre Motia dopo un anno di assedio fu distrutta e gli abitanti trucidati. L'anno dopo, il 396 a.C., i Cartaginesi ritornarono in forze, invasero quasi tutta la Sicilia e distrussero Messina, minacciando anche Siracusa. Tuttavia, sembra a causa della peste, dovettero fare la pace con Dionisio e tornarsene dopo aver pagato un grosso indennizzo. Messina venne ripopolata. Vi furono ancora guerre con Cartagine con alterne fortune e spargimenti di sangue fino alla sua morte avvenuta nel 367 a.C.\nLe colonie nell'Adriatico.\nIntorno al 387 a.C. Dionisio intraprese un programma di colonizzazione dell'Adriatico, sia dal lato italico, che della costa dalmata, per approvvigionarsi del grano padano senza passare attraverso la mediazione etrusca. Inoltre stabil\u00ec di popolare le nuove colonie con i suoi avversari politici, sostenitori della democrazia, che poteva essere ripristinata nelle nuove citt\u00e0. Sorsero cos\u00ec \"Adr\u00eca\" (attuale Adria), \"Ank\u00f3n\" (attuale Ancona), \"Issa\" (attuale Lissa), \"Dimos\" (attuale Lesina), \"Pharos\" (attuale Cittavecchia di Lesina), \"Tragyrion\" (attuale Tra\u00f9) (vedi cartina).\nA Dionisio il vecchio successe il figlio Dionisio detto il giovane; questi non fu all'altezza del padre e cos\u00ec il partito avverso capeggiato da Dione (il fratello della moglie siracusana del padre), gli fu ostile. Nel 357 a.C. Dione che era stato esiliato un decennio prima, con un migliaio di mercenari si rec\u00f2 ad Minoa dalla quale ottenne aiuto e marci\u00f2 su Siracusa che gli apr\u00ec subito le porte e lo accolse. A seguito di ci\u00f2 si scaten\u00f2 un decennio di lotte nelle quali venne coinvolta Leontini ed altre citt\u00e0 che finirono con l'indebolire il dominio siracusano in Sicilia.\nSeguirono tutta una serie di assassinii che sconvolsero la vita di Siracusa. Callippo divenne tiranno di Catania e Iceta di Leontini. In questo periodo sembra si sia trovato coinvolto Platone (almeno secondo le notizie di Plutarco).\nLa spedizione di Timoleonte.\nNel 346 a.C. Dionisio II ritorn\u00f2 a Siracusa, ma del periodo si hanno notizie frammentarie. Intanto ad Apollonia e ad Eugione, forse Troina aveva preso il potere Leptine, a Catania si era insediato Mamerco, a Centuripe Nicodemo, Apolloniade ad Agirio, Ippone a Zancle e Andromaco a Taormina.\nIl disordine politico per\u00f2 rendeva precario ogni equilibrio. Iceta, esiliato a Leontini, richiese aiuto a Corinto, la quale invi\u00f2 un piccolo esercito agli ordini di Timoleonte. Questi, sbarcato a Taormina nel 344 a.C., conquist\u00f2 Messana e Siracusa e avvi\u00f2 una campagna militare vittoriosa: in sei anni si impossess\u00f2 di tutta l'isola; vennero destituiti tutti i tiranni e quasi tutti vennero uccisi o esiliati a Corinto, tranne Andromaco di Taormina che gli era amico. Nel 339 a.C. sbaragli\u00f2 i Cartaginesi al fiume Crimiso (forse il fiume Caldo, affluente del S.Bartolomeo, nei pressi di Segesta) e si procur\u00f2 un immenso bottino. Nello stesso anno, gi\u00e0 avanti in et\u00e0 e forse cieco, si ritir\u00f2. Aveva ottenuto tuttavia il grande risultato di rendere pi\u00f9 sicuro il futuro della Sicilia restaurando la democrazia a Siracusa (secondo Diodoro e Plutarco) anche se il potere reale era nelle mani del Consiglio dei 600. Siracusa e la Sicilia conobbero una nuova era di sviluppo e prosperit\u00e0. Rifiorirono Akragas e Gela, l'entroterra e Kamarina, Megara Iblea, Segesta e Morgantina.\nL'et\u00e0 ellenistica.\nAgatocle.\nIl ritiro di Timoleonte dalla scena politica condusse ben presto ad un altro periodo di instabilit\u00e0. Erano soprattutto conflitti di classe interni tra l'oligarchia al potere e il popolo di Siracusa. Scoppiarono anche guerre tra le citt\u00e0 e ci\u00f2 spian\u00f2 la strada nel 317 a.C. al lungo regno di Agatocle che in queste guerre ebbe una parte rilevante. Era finita, sia in Grecia che in Sicilia, la lunga stagione di autonomia ed autogoverno delle citt\u00e0 ed erano nate le monarchie ellenistiche.\nLa sua presa del potere a Siracusa avvenne con l'aiuto di veterani di Morgantina e di altre citt\u00e0 dell'interno, durante due giorni di insurrezione popolare. Vennero uccise 4.000 persone di rango elevato ed esiliate altre 6.000 (secondo Diodoro); al termine, Agatocle venne eletto comandante unico e con pieni poteri. Come tutti i demagoghi promise la cancellazione dei debiti e la divisione delle terre. Nonostante le scarse notizie a disposizione, sembra che Agatocle abbia mantenuto le promesse. Le crudelt\u00e0 a lui attribuite sembrano dirette infatti solo verso la classe degli oligarchi e mai verso il popolo e comunque sembrerebbero limitate ai primi tempi (secondo Polibio).\nLa Sicilia prosper\u00f2 di nuovo; tuttavia il suo primo decennio fu segnato da conflitti con le oligarchie di Akragas, Gela e Messina appoggiate da Cartagine che nel 311 a.C. invase nuovamente la Sicilia. Agatocle assediato a Siracusa, a met\u00e0 agosto del 310 a.C., affidata la difesa della citt\u00e0 al fratello Antandro, salp\u00f2 con 14.000 uomini e 60 navi per invadere il Nordafrica. Bruciate le navi all'arrivo, stabil\u00ec la sua base a Tunisi, minacciando direttamente Cartagine. Amilcare, costretto a rimandare una parte degli uomini indietro, sub\u00ec una pesante sconfitta, venne catturato e torturato a morte, poi la sua testa fu inviata ad Agatocle in Africa. Per attaccare, tuttavia, Agatocle aveva bisogno di altre truppe; alleatosi con Ofella, vecchio ufficiale di Alessandro Magno che governava la Cirenaica, ebbe disponibili ulteriori 10.000 fanti e cavalieri, di cui prese il comando dopo aver fatto assassinare, per motivi non noti, lo stesso Ofella. Con queste forze espugn\u00f2 Utica e Hippon Akra, catturando una grande forza navale con i suoi cantieri e le sue basi; ma non gli riusc\u00ec di espugnare Cartagine. Notizie di insurrezioni in Sicilia nel 307 a.C. lo costrinsero a ritornare per domarle; ritornato in Africa, a causa dell'esaurimento delle risorse e del deterioramento del morale delle truppe, nel 306 a.C. tratt\u00f2 la pace. Cartagine manteneva l'estremit\u00e0 occidentale della Sicilia, controllando le citt\u00e0 di Lilibeo, Drepanon, Eraclea Minoa, Termini, Solunto, Selinunte, Segesta e Panormo; mentre agli Elimi, loro alleati, appartenevano le citt\u00e0 di Segesta, Erix, Entella, Elima, Iaitas e Nakone.\nFu a questo punto che assunse per s\u00e9 il titolo di re di Sicilia adeguandosi al nuovo uso ellenistico; nulla mutava di fatto, ma cambiavava la sua immagine nei rapporti di \"politica estera\". Si dedic\u00f2 a questo punto ad estendere il suo regno in Italia, conquist\u00f2 Leucade e Corcira, dandola poi in dote alla figlia quando questa spos\u00f2 Pirro, il re dell'Epiro. Prese poi per terza moglie una figlia di Tolomeo d'Egitto. Sotto il suo lungo regno la Sicilia prosper\u00f2 e le tracce archeologiche lo confermano. A settantadue anni, nel 289 a.C. venne assassinato per rivalit\u00e0 familiari di successione, ma dopo la sua morte tutto si dissolse rapidamente a causa dell'anarchia e delle lotte che seguirono.\nTra le tante lotte, \u00e8 da ricordare quella tra i cittadini di Siracusa e un gruppo di mercenari italici chiamati Mamertini. Per convincerli ad andarsene, venne loro offerto il porto di Messina, di cui si impadronirono massacrandone la popolazione maschile e spartendosi donne e bambini. Si resero subito protagonisti di razzie anche nel territorio e divennero un pericolo costante. Attaccarono anche Camarina e Gela. Nel 282 a.C., approfittando di ci\u00f2, Finzia tiranno di Akragas distrusse definitivamente Gela e ne deport\u00f2 la popolazione a Licata, che ricostru\u00ec in puro stile greco con mura, agor\u00e0 e templi. Due anni dopo Siracusa attacc\u00f2 e sconfisse Akragas, facendo scorrerie nel territorio ma questo provoc\u00f2 una nuova invasione cartaginese. \u00c8 a questo punto che si inserisce nella storia di Sicilia Pirro il re dei Molossi dell'Epiro. Intervenuto nel 280 su richiesta di Taranto minacciata dai Romani, dopo averli sconfitti (con molte perdite per\u00f2), rispose agli appelli che provenivano dalle citt\u00e0 siciliane. Nel 278 a.C. sbarc\u00f2 a Taormina, accolto dal tiranno Tindarione: armate 200 navi e un grosso esercito in due anni cacci\u00f2 i Mamertini e ripul\u00ec l'isola dai Cartaginesi. Non riusc\u00ec nell'assedio di Lilibeo, la piazzaforte marittima dei punici, ma presto dovette ritornarsene in Italia.\nIerone II.\nNel 269 a.C. Ierone II prese il potere a Siracusa e, fatto un accordo con i Cartaginesi, sferr\u00f2 un nuovo attacco ai Mamertini; non pot\u00e9 tuttavia prendere Messina perch\u00e9 Cartagine, attenta a non far troppo crescere la potenza siracusana, non glielo consent\u00ec.\nIl passo successivo di Ierone fu quello di proclamarsi re e lo fu per 54 anni fino alla morte avvenuta nel 215 a.C. Stabil\u00ec la sua residenza nel palazzo fortificato di Ortigia e govern\u00f2 in maniera differente dai precedenti sovrani. Non prosegu\u00ec nelle mire espansionistiche, n\u00e9 nelle avventure militari, ma cur\u00f2 specialmente le relazioni commerciali con i mercati mediterranei e l'Egitto. La massima estensione del suo regno abbracciava la Sicilia orientale da Taormina a Noto. La sua politica estera previde prima un'alleanza con Cartagine; ma presto si accorse che l'astro emergente era Roma cos\u00ec nel 263 a.C. firm\u00f2 un trattato con quest'ultima e vi rimase fedele fino all'ultimo, risparmiando ai sudditi ed agli alleati il coinvolgimento nelle terribili conseguenze della Prima Guerra Punica. Infatti gi\u00e0 da alcuni anni le truppe romane avevano inferto duri colpi alle citt\u00e0 della Sicilia occidentale.\nL'occupazione romana.\nI Romani ricompensarono Gerone II: nel 248 a.C., quando fu rinnovato il trattato tra Roma e Siracusa, il senato romano rinunci\u00f2 ad ogni richiesta di tributo e lo incluse tra gli alleati e, nel 241 a.C., quando fu stipulato il trattato di pace con Cartagine, i romani imposero ai cartaginesi l'onere di non arrecare guerra n\u00e9 a Siracusa n\u00e9 ai suoi alleati. Roma mantenne l'alleanza con Gerone II fino alla sua morte nel 215 a.C.. Il suo successore, il giovane Geronimo, fautore di una alleanza tra Siracusani e Cartaginesi, l'anno dopo fu assassinato da una congiura filo-romana. \nCon l'occupazione di Siracusa nel 212 a.C. e di Akragas nel 210 a.C. fu completata la conquista romana."}
{"id": "556629", "revid": "19933", "url": "https://it.wikipedia.org/wiki?curid=556629", "title": "Tiger feint kick", "text": ""}
{"id": "556635", "revid": "124440610", "url": "https://it.wikipedia.org/wiki?curid=556635", "title": "Contrada Sant'Ambrogio", "text": "La contrada Sant'Ambrogio \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata nella zona centro-sud della citt\u00e0. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nIl territorio della contrada comprende parte del centro storico della citt\u00e0 del Carroccio. L'abitato appartenente alla contrada di Sant'Ambrogio \u00e8 pertanto tra i pi\u00f9 antichi di Legnano e include, tra l'altro, il santuario della Madonna delle Grazie.\nAncora oggi la contrada viene ricordata con l'appellativo dialettale legnanese \"Burgu di marag\u00e0sc\" (in italiano, \"Borgo del granoturco\") per via dei fusti di granoturco che un tempo erano conservati nei vecchi cortili per poi essere bruciati.\nIl centro storico di Legnano ha una forma allungata lungo la direttrice tracciata da un'antica strada che corrisponde ai moderni corso Magenta e Garibaldi, che fanno da confine tra le contrade di Sant'Ambrogio e San Magno. Questa strada proviene dalla Valle Olona e mette in comunicazione Castellanza con Legnano attraversando l'agglomerato urbano legnanese da nord a sud; all'ingresso e all'uscita da Legnano furono costruite due porte di accesso di cui una, quella meridionale, era conosciuta come \"Porta di Sotto\": fu demolita nel 1818 perch\u00e9 rendeva difficoltosa la circolazione dei carri degli agricoltori.\nA nord, nel rione Mugiato, era presumibilmente situata una \"Porta di Sopra\" della quale, per\u00f2, non sono rimaste testimonianze tangibili, dato che fu verosimilmente abbattuta in tempi pi\u00f9 remoti. Il tratto di corso Garibaldi che attraversa la contrada Sant'Ambrogio era anticamente conosciuto come \"contrada maggiore\".\nIl territorio della contrada potrebbe essere stato teatro degli scontri decisivi della battaglia di Legnano. Il Carroccio venne posizionato sul bordo di un ripido pendio fiancheggiante l'Olona, cos\u00ec che la cavalleria imperiale, il cui arrivo era previsto da Castellanza lungo il corso del fiume, sarebbe stata obbligata ad assalire il centro dell'esercito della Lega Lombarda risalendo una scarpata. Federico Barbarossa sarebbe stato quindi costretto ad attaccare l'esercito comunale in una situazione di svantaggio, dato che avrebbe dovuto sferrare l'assalto dal basso. \nQuesta scelta si rivel\u00f2 poi sbagliata: il Barbarossa arriv\u00f2 infatti da Borsano, cio\u00e8 dalla parte opposta, obbligando le truppe comunali, che avevano la strada di fuga sbarrata dall'Olona, a resistere intorno al Carroccio. Una delle cronache dell'epoca, gli Annali di Colonia, contiene infatti un'informazione che indica dove probabilmente fosse il Carroccio:\nCi\u00f2 potrebbe significare che le fasi decisive della famosa battaglia siano state combattute nell'odierna contrada San Martino oppure in prossimit\u00e0 del quartiere legnanese della \"Costa di San Giorgio\", e quindi su un territorio ora appartenente alla contrada di Sant'Ambrogio, a quella di San Magno e al comune di San Giorgio su Legnano, non essendo in altra parte del Legnanese individuabile un'altra scarpata con queste caratteristiche. Tra il quartiere della Costa di San Giorgio e l'Olona \u00e8 ancora oggi presente un pendio che \u00e8 stato in seguito incluso nel parco castello.\nLa chiesa di riferimento.\nLa contrada fa riferimento alla chiesa di Sant'Ambrogio. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio. \u00c8 la chiesa della citt\u00e0 con le origini pi\u00f9 antiche.\nLa prima citazione di un edificio religioso dedicato a sant'Ambrogio a Legnano \u00e8 contenuta in un documento del 1389, il \"Liber Notitiae Sanctorum Mediolani\", che fu scritto da Goffredo da Bussero. La chiesa, nella forma moderna, risale al 1590; venne costruita sui resti del precedente tempio dedicato a Sant'Ambrogio. All'epoca era infatti comune che le nuove chiese venissero ricostruite mantenendo qualche resto (ad esempio una parete o un altare) della costruzione precedente. La chiesa di Sant'Ambrogio ha subito un ingrandimento nel 1740, dopo il quale ha assunto il moderno aspetto. Le opere d'arte pi\u00f9 importanti presenti nella chiesa di Sant'Ambrogio sono alcuni dipinti di Giambattista e Francesco Lampugnani, che risalgono al XVII secolo.\nIl maniero.\nNel corso della sua storia la contrada ha cambiato diversi manieri. Originariamente il rione aveva sede all'interno del cortile Cairoli, poi nella corte adiacente all'oratorio e in seguito nell'antico cortile del Brianza, che si trova di fronte alla chiesa di Sant'Ambrogio e che \u00e8 caratterizzato da un portale d'ingresso di grande pregio architettonico. Dato che parte del territorio della contrada comprende il centro storico della citt\u00e0 non \u00e8 stato facile, per il rione, trovare una sede definitiva che fosse ampia a sufficienza, che avesse un prezzo abbordabile e che rispondesse alle esigenze legate alla vita associativa.\nAlla fine la scelta \u00e8 caduta su uno stabile che si trova al centro della contrada, in via Madonna delle Grazie, lungo una strada che collega la chiesa di Sant'Ambrogio e il santuario della Madonna della Grazie, ovvero i due edifici di culto presenti nel rione. Il maniero, che \u00e8 di propriet\u00e0 della contrada, ha sede in un edificio moderno a tre piani; l'interno \u00e8 stato modificato in modo tale da richiamare lo stile medievale con l'installazione di pannelli in legno sulle pareti, con l'utilizzo di mobili d'epoca e con la realizzazione di alcune vetrate artistiche. Al piano terreno sono presenti il bar e il salone principale che pu\u00f2 ospitare, anche in caso di cene, un centinaio di persone, mentre nei piani superiori sono state ricavate le stanze di lavoro, come quella destinata alla preparazione dei costumi della sfilata e la sala del consiglio, le cui pareti sono ornate da opere che riproducono sant'Ambrogio.\nI colori ed il gonfalone.\nI colori della contrada sono spiegati da una leggenda e da un fatto storico realmente accaduto. La leggenda racconta che una volta all'anno, in una notte di febbraio, un demone dalla pelle gialla aveva l'abitudine di aggirarsi per le vie del rione vestito di una vecchia tunica verdastra, con l'intento di recarsi nella chiesa di Sant'Ambrogio a compiere dei furti. Le scorribande durarono fino a quando il parroco, stanco di queste sparizioni, infil\u00f2 nella serratura del portone d'ingresso una coroncina di rosario: in questo modo il demone trov\u00f2 le sue chiavi ostacolate e mise le dita per liberare il foro, ma toccando l'oggetto sacro si sgonfi\u00f2 e mor\u00ec, lasciando sul sagrato la sua pelle giallastra ed suo il mantello verde. Il mattino seguente i fedeli, recandosi in chiesa, trovarono tali resti e adottarono questi colori a simbolo della contrada.\nUn'altra spiegazione, questa volta di carattere storico, proviene dal ritrovamento della salma dell'arcivescovo di Milano Leone da Perego, deceduto a Legnano nel 1257 nell'omonimo palazzo, sotto il portico della chiesa di Sant'Ambrogio; questo ritrovamento avvenne nel 1650 durante i lavori di ampliamento dell'edificio religioso. A tal proposito Agostino Pozzo, prevosto di Legnano, scrisse:\nSecondo invece due cronisti medievali, la salma di Leone da Perego venne inumata nella chiesa legnanese di San Salvatore. Sempre secondo i resoconti di Agostino Pozzo, per ritrovare il suo tesoro, che si credeva sepolto nella chiesa di sant'Ambrogio e che si diceva composto da oggetti d'aurei e di bronzo, si continu\u00f2 a scavare, ma invano. Dopo il suo ritrovamento, la salma di Leone da Perego scomparve senza pi\u00f9 lasciare traccia.\nConsiderando l'evento storico legato al ritrovamento della salma dell'arcivescovo, il significato del giallo e del verde \u00e8 collegato, rispettivamente, all'oro e al bronzo del tesoro di Leone da Perego. Sul gonfalone \u00e8 della contrada \u00e8 invece raffigurato lo staffile di sant'Ambrogio.\nAlbo d'oro delle reggenze.\nL'albo d'oro delle reggenze della contrada Sant'Ambrogio \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada di Sant'Ambrogio ha conquistato 6 vittorie al palio: 1962, 1968, 1986, 1988, 2004 e 2012.\nLa contrada ha anche vinto dodici edizioni della provaccia (1986, 1989, 1992, 1993, 1994, 1996, 1998, 1999, 2001, 2008, 2019, 2021) realizzando in un'occasione il \"cappotto\" (1986)."}
{"id": "556637", "revid": "305248", "url": "https://it.wikipedia.org/wiki?curid=556637", "title": "Isostaticit\u00e0", "text": "L'isostaticit\u00e0, nell'ambito della Scienza delle costruzioni e della Meccanica, indica che un generico corpo nello spazio possiede un numero di gradi di vincolo pari al numero dei suoi gradi di libert\u00e0.\nEsempio monodimensionale.\nUn treno, viaggiando su rotaia possiede un grado di libert\u00e0, rappresenta una struttura labile. Le sue ruote rappresentano un vincolo di tipo \"carrello\" detto anche appoggio semplice.\nSe per\u00f2 agisce un freno (anche di una sola ruota), dopo breve tempo il treno si ferma: la ruota frenata rappresenta una cerniera (parziale se il treno si muove; cerniera perfetta quando il treno \u00e8 fermo).\nEsempio bidimensionale.\nUna bicicletta viaggia su una strada d'asfalto.\nLa sua posizione \u00e8 individuata dalla posizione delle due ruote, le due coordinate della ruota anteriore e una delle due coordinate della ruota posteriore. La seconda coordinata potr\u00e0 essere calcolata conoscendo la lunghezza della bicicletta (dato che \u00e8 un corpo rigido).\nLa bicicletta ha 3 gradi di libert\u00e0. Per fermarla completamente dobbiamo introdurre 3 gradi di vincolo. Ad esempio frenando una delle due ruote (fissare due coordinate significa privare la bicicletta di due gradi di libert\u00e0, o conferire due gradi di vincolo) e bloccando la rotazione del manubrio (terzo grado di vincolo).\nIl telaio della bicicletta, a questo punto \u00e8 isostatico.\nEsempio tridimensionale.\nIl nostro braccio teso, fermo, \u00e8 un valido esempio di una struttura isostatica spaziale.\nSi tratta di una mensola, incastrata all'altezza della spalla. Il fatto che la spalla sia immobile rispetto al suolo implica che le sue tre coordinate spaziali siano fisse. I muscoli e tendini fanno in modo che l'angolo (azimutale e zenitale) fra braccio e busto rimanga invariato.\nConsiderazioni.\nSpesso i ponti a campata unica (ma talvolta anche ponti a pi\u00f9 campate) sono strutture isostatiche, proprio per consentire all'opera la libera dilatazione conseguente alle escursioni termiche giornaliere e stagionali."}
{"id": "556642", "revid": "27723", "url": "https://it.wikipedia.org/wiki?curid=556642", "title": "Alpha Centauri", "text": ""}
{"id": "556644", "revid": "1305772", "url": "https://it.wikipedia.org/wiki?curid=556644", "title": "Alfa Centauri (disambigua)", "text": ""}
{"id": "556672", "revid": "125798955", "url": "https://it.wikipedia.org/wiki?curid=556672", "title": "Milizia Volontaria Anti Comunista", "text": "Milizia Volontaria Anti Comunista (M.V.A.C.), anche detta Guardia Bianca (in sloveno \"Bela Garda\", da cui il nome belagardisti) o Bande V.A.C., \u00e8 la denominazione collettiva con cui furono ridenominate, a partire dal 19 giugno 1942, differenti formazioni armate locali croate e slovene.\nVennero ufficialmente riconosciute ed impiegate, a volte direttamente inquadrate, durante la seconda guerra mondiale, dal 1941 fino alla capitolazione d'Italia nel settembre 1943, dal Regio Esercito italiano quali truppe straniere ausiliarie per la difesa e la sicurezza della Provincia di Zara ed altri territori del Montenegro, Dalmazia, Bosnia ed Herzegovina e Slovenia sotto amministrazione o controllo italiano.\nStoria.\nLa costituzione.\nLa M.V.A.C. venne formalmente costituita in seguito ai formali accordi italo-croati Roatta-Paveli\u0107 del 19 giugno 1942.\nIn realt\u00e0 un'unica organizzazione di Milizia Volontaria Anti Comunista con caratteristiche di uniformit\u00e0 e unit\u00e0 di comando e inquadramento non si ebbe mai, tale organizzazione unitaria fu pi\u00f9 che altro un artificio formale, pi\u00f9 politico che sostanziale, teso a inquadrare sotto un'unica denominazione situazioni molto diversificate, ed \u00e8 perci\u00f2 pi\u00f9 indicato parlare, nella maggior parte dei casi, delle diverse \"Bande V.A.C.\" che costituivano questo apparato militare ausiliario.\nMilizie locali di differente natura e origine gi\u00e0 operavano affiancate, secondo varie modalit\u00e0, alle forze italiane dal 1941 in Montenegro, Bosnia ed Erzegovina e Lika e dal 1942 anche nella Dalmazia vera e propria, dove le formazioni meglio strutturate ed integrate nel dispositivo italiano assumevano la denominazione poi estesasi e divenuta ufficiale ed universale di \"Volontaria Anti Comunista\".\nDal 6 agosto 1942 anche in Slovenia, a seguito allo stesso processo di riordino organizzativo intrapreso dal Generale Mario Roatta, le differenti formazioni militari locali (meglio note con i loro originari nomi di Guardia Civica o \"Va\u0161ka Stra\u017ea\" e Legione della Morte o \"Legija Smrti\" - quest'ultima detta anche e pi\u00f9 comunemente Guardia Bianca o \"Bela Garda\" - formate da elementi tutti provenienti da gruppi politici di estrazione cattolica - per una forza complessiva di 7.000 uomini) che gi\u00e0 affiancavano l'amministrazione italiana assumevano ufficialmente la stessa comune denominazione di M.V.A.C..\nUn'importante distinzione operativa deve essere sempre fatta, in gran parte del teatro operativo (salvo la Slovenia), nel distinguere tra le \"Bande legalizzate\", formazioni ausiliarie variamente inquadrate e soggette ad un pi\u00f9 o meno effettivo controllo da parte dei comandi italiani e di ufficiali e sottufficiali italiani, e \"Bande non legalizzate\", unit\u00e0 largamente irregolari non direttamente inquadrate da ufficiali e sottufficiali italiani ma da propri capi con eventualmente la presenza di ufficiali italiani di collegamento, con cui tuttavia esistevano accordi di collaborazione anche estesi; un caso a parte ancora erano poi quelle Bande che nella pratica si avvicinavano, o meglio erano, ad una vera forza \"regolare\" sebbene \"truppa ausiliaria\" e non-nazionale ma soggetta ad un diretto e capillare controllo ed inquadramento formali da parte dei comandi italiani come le Bande di Zara e della Regia Marina.\nOperazioni in Montenegro.\n\u00c8 da primo nel teatro operativo montenegrino che, dal 1941, si manifestano per il Regio Esercito la necessit\u00e0 e l'opportunit\u00e0 di impiegare, per la sicurezza del territorio da controllare e amministrare, truppe ausiliarie o unit\u00e0 militari armate irregolari locali, nella terminologia militare italiani dell'epoca Bande, sulla falsariga di ci\u00f2 che era pratica corrente nei remoti possedimenti coloniali.\nSono queste bande inizialmente, per la maggior parte, piccoli gruppi locali, costituitisi, o gi\u00e0 esistenti su basi consuetudinarie, per autodifesa in un momento storico ancora pi\u00f9 turbolento di quanto era (ed \u00e8) normale nella Regione balcanica, che volontariamente si rivolgono alle autorit\u00e0 italiane a scopo di maggiore protezione; in seguito sono le stesse autorit\u00e0 italiane che cercano di stringere legami di collaborazione con questi gruppi ed con altri ancora ora molto maggiori di importanza e dimensioni, con una propria distinta identit\u00e0 separata (che poi manterranno) e dotati di orientamento politico, spesso gi\u00e0 organizzati o che si vanno organizzando in proprio, come, ad esempio, la notevole \"Brigata Lov\u0107en\" del partito \"Verde\" (gli Zelena\u0161i, nazionalisti montenegrini) di Krsto Zrnov Popovi\u0107, formalmente costituitasi dal settembre 1942 come formazione militare del Regno del Montenegro, alleata dell'Italia ma indipendente.\nPi\u00f9 autonomi dai Comandi italiani furono in genere i gruppi collegati al cosiddetto partito dei \"Bianchi\" (Bjclasi) facenti capo al generale Blaso Djukanovic e quelli cetnici guidati dal maggiore Pavle Djurisic.\nNel tempo questi diversi gruppi conoscono una espansione ed una riorganizzazione ad opera dei comandi italiani che li portano ad operare, come formazioni alleate autonome o come Bande dipendenti, in azioni anti-guerriglia anche nel territorio della Bosnia ed Erzegovina e della Dalmazia.\nIn seguito ad un accordo stipulato il 24 luglio 1942 tra i generali Djukanovic e Alessandro Pirzio Biroli le Forze Ausiliarie italiane in Montenegro furono riorganizzate in una forza \"regolare\" di tre \"Distaccamenti Volanti\" (ciascuno forte di 1.500 \"militi legalizzati\") ed una forza \"autonoma\" di 31.000 uomini.\nOperazioni in Dalmazia e Bosnia ed Erzegovina.\nLe Bande V.A.C. costituite nell'ambito della 2\u00aa Armata italiana (Supersloda - \"Comando Superiore di Slovenia e Dalmazia\") raggiunsero complessivamente la forza di 26.500 uomini, dei quali 6.500 erano alle dipendenze del XVIII Corpo d'Armata operante in Dalmazia e Bosnia ed Erzegovina.\nORBAT (Ordine di Battaglia) Bande V.A.C. del V Corpo d'Armata del Regio Esercito (1942):\nORBAT (Ordine di Battaglia) Bande V.A.C. del XVIII Corpo d'Armata del Regio Esercito (1942):\n- XVIII CORPO D'ARMATA\n- REGIA MARINA (Comando \"Maridalmazia\")\nORBAT (Ordine di Battaglia) Bande V.A.C. del VI Corpo d'Armata del Regio Esercito (1942):\nAltre Bande non strettamente inquadrate nel dispositivo militare regolare, in realt\u00e0 la distinzione tra \"Bande legalizzate\" e \"non legalizzate\" era spesso sottile e cangiante, affiancavano in modo variabile le forze militari e l'Amministrazione italiane.\nTra esse le pi\u00f9 importanti e numerose furono le milizie serbo-bosniache del comandante Mom\u010dilo \u0110uji\u0107, un prete ortodosso e attivista politico noto anche come \"Padre Fuoco\" per il tenore \"infuocato\" dei suoi sermoni durante le funzioni religiose.\nLa cosiddetta \"M.V.A.C. musulmana\", una formazione di bosniaci di religione musulmana ma che si dichiaravano di etnia serba, organizzata e comandata dal dottor Ismet Popovac, un medico musulmano di Mostar, operava anch'essa a fianco degli italiani nel corso del 1942 con un battaglione della forza di 780 uomini. Era questa forse la singola maggiore formazione musulmana ad essersi schierata con gli italiani nel volatile contesto delle alleanze iugoslave.\nPer quanto riguarda la composizione etnica di queste unit\u00e0 (un elemento rilevante nel contesto jugoslavo), nelle formazione V.A.C. regolari i comandi italiani tendevano a formare reparti costituiti per 2/3 di greco-ortodossi (serbi e etnie ad essi collegate) ed 1/3 da cattolici e musulmani (croati e bosniacchi). La preferenza accordata ai serbi si giustificava nel fatto che essi venivano considerati membri di una \"Razza marziale\" e perci\u00f2 pi\u00f9 coraggiosi in battaglia e intrinsecamente affidabili e leali ai loro comandanti e all'unit\u00e0 di appartenenza, tale giudizio secondo le fonti risult\u00f2 corretto per quel che concerne le formazioni regolari.\nOperazioni in Slovenia.\nLa Slovenia fu annessa al Regno d'Italia costituendo la Provincia di Lubiana. Alla popolazione slovena, di circa 350.000 abitanti, era stato garantito uno statuto di autonomia etnica e culturale; tuttavia le autorit\u00e0 di occupazione italiane manifestarono il proposito di integrare quanto prima la regione nel sistema fascista italiano, subordinandone le istituzioni e le organizzazioni a quelle omologhe italiane perci\u00f2 il regime d'occupazione inizialmente instaurato dalle autorit\u00e0 italiane fu piuttosto moderato.\nLe autorit\u00e0 italiane sostennero le forze politiche slovene anticomuniste, specie d'ispirazione cattolica, le quali, paventando la rivoluzione comunista, avevano in quel momento individuato nel movimento partigiano il pericolo maggiore, e si erano rese perci\u00f2 disponibili alla collaborazione.\nQueste forze politiche avevano cos\u00ec creato delle \"formazioni di autodifesa\" (la pi\u00f9 numerosa \"Va\u0161ka Stra\u017ea\" e la pi\u00f9 militante \"Legija Smrti\" o Legione della Morte - detta quest'ultima anche e pi\u00f9 comunemente Guardia Bianca o \"Bela Garda\" - sotto la diretta ispirazione ed il coordinamento del Vescovo di Lubiana Gregorij Ro\u017eman) che i comandi italiani (generale Mario Roatta, 2\u00aa Armata italiana) organizzano, nell'agosto 1942, nella \"Milizia Volontaria Anti Comunista\" o M.V.A.C. (nuova denominazione collettiva assunta dalle preesistenti organizzazioni slovene dal 6 agosto 1942), impiegandole con successo nella lotta antipartigiana.\nLa \"Guardia Civica\" (Va\u0161ke Stra\u017ee o guardie di villaggio) fu creata nel novembre 1941 da Ernst Peterlin. Essa era una milizia di contadini cattolici costituitasi per prevenire le ruberie e gli assalti dei partigiani comunisti \"titini\" nel contado sloveno e anche (nelle intenzioni dei suoi leader) impedire\nl'instaurazione del potere politico e militare comunista sul territorio sloveno col fine ultimo di contribuire all'instaurazione di un sistema politico cattolico nel Paese.\nLe forze ausiliarie cattoliche slovene schieravano nel complesso 7.000 uomini a fianco delle autorit\u00e0 italiane, il riordinamento non consent\u00ec realmente di fondere le diverse formazioni che continuarono ad avere caratteristiche distinte, come anche una maggiore o minore propria autonomia dalle autorit\u00e0 italiane, ma le rese pi\u00f9 efficaci ed organizzate.\nPer il suo ruolo e caratteristiche, la \"Legione della Morte\" fu definita, con un termine coniato in Russia durante la guerra civile, \"Guardia bianca\" (Bela garda). Sebbene poi la designazione M.V.A.C. venisse a ricomprendere entrambe le preesistenti formazioni delle Guardie Civiche e della Legione, nell'uso comune il termine Milizia veniva genericamente impiegato ad indicare principalmente le precedenti, e pi\u00f9 mobili, unit\u00e0 gi\u00e0 della Legija smrti, come una loro nuova ed ulteriore designazione che si andava ad aggiungere alle molte altre che indicavano la stessa distinta formazione militare ed organizzazione politica.\nORBAT (Ordine di battaglia) della Legija smrti (ottobre 1942), forza effettiva totale 1.731 uomini:\nDopo la capitolazione d'Italia, le autorit\u00e0 militari tedesche, che continuavano l'occupazione dello territorio sloveno, organizzano dai resti delle forze M.V.A.C. una propria guardia collaborazionista, i Domobranci (Heimwehr), fondendola alle formazioni gi\u00e0 create nella zona tedesca di occupazione della Slovenia (Territori Occupati di Carinzia e Carniola). Alla fine della guerra molti di loro si rifugiarono verso il nord e si arresero agli inglesi.\nAlla fine della guerra, i Domobranci catturati e tenuti prigionieri dagli Alleati a Viktring nella Carinzia austriaca furono consegnati all'esercito di Tito e vennero per la maggior parte uccisi e interrati nelle cavit\u00e0 carsiche della regione del Ko\u010devski rog. Il numero esatto delle vittime non \u00e8 accertato, ma la maggioranza degli storici conviene sul numero di 12.000 uccisi. Altri ancora, e le loro famiglie assieme a loro, furono liquidati nel corso del pi\u00f9 esteso Massacro di Bleiburg."}
{"id": "556677", "revid": "161374", "url": "https://it.wikipedia.org/wiki?curid=556677", "title": "MVAC", "text": ""}
{"id": "556678", "revid": "54253", "url": "https://it.wikipedia.org/wiki?curid=556678", "title": "Diga di centro cadore", "text": ""}
{"id": "556681", "revid": "29244", "url": "https://it.wikipedia.org/wiki?curid=556681", "title": "Zora La Vampira", "text": ""}
{"id": "556682", "revid": "126257", "url": "https://it.wikipedia.org/wiki?curid=556682", "title": "Contrada San Domenico", "text": "La contrada San Domenico \u00e8 una delle otto contrade in cui \u00e8 divisa la citt\u00e0 lombarda di Legnano. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932). \u00c8 l'unica contrada che non confina con nessun altro comune, e si tratta del rione storico che ha vinto la prima edizione del palio (1935).\nStoria.\nIl territorio della contrada comprende parte del centro storico della citt\u00e0 del Carroccio ed \u00e8 pertanto uno dei rioni pi\u00f9 antichi di Legnano. In origine il rione di San Domenico era conosciuto come \"contrada delle frasche\" per il verde lussureggiante delle sue zone agricole che si estendevano oltre il centro abitato; popolarmente il quartiere \u00e8 noto come \"contrada del Mugiato\". Questo nome deriva da un frazionamento di fondi agricoli che avvenne nel 1257: dai fondi \"mozzati\" deriv\u00f2 il termine dialettale legnanese \"muci\u00e0\", che \u00e8 stato italianizzato in \"Mugiato\".\nNella contrada sorge la Torre Colombera, ovvero l'unica costruzione civile giunta sino a noi della Legnano quattrocentesca. Fa parte di una corte lombarda che sorge tra corso Garibaldi e via Del Gigante, nei pressi della chiesa di San Domenico. Costruita come casa di caccia della famiglia nobiliare dei Lampugnani, venne in seguito adibita a struttura per l'allevamento dei colombi, da cui il nome.\nUn documento del 1594 attesta la presenza, nel Mugiato, di due mulini lungo il fiume Olona: il corso d'acqua attraversa infatti l'antico rione legnanese sebbene non faccia parte della moderna contrada San Domenico. Questi mulini furono poi demoliti nel corso dei secoli.\nIl centro storico di Legnano ha una forma allungata lungo la direttrice tracciata da un'antica strada che corrisponde ai moderni corso Magenta e Garibaldi. Questa strada proviene dalla Valle Olona e mette in comunicazione Castellanza con Legnano attraversando l'agglomerato urbano legnanese da nord a sud; all'ingresso e all'uscita da Legnano furono costruite due porte di accesso di cui una, quella meridionale, era conosciuta come \"Porta di Sotto\": fu demolita nel 1818 perch\u00e9 rendeva difficoltosa la circolazione dei carri degli agricoltori. A nord, nel rione Mugiato, era presumibilmente situata una \"Porta di Sopra\" della quale, per\u00f2, non sono rimaste testimonianze tangibili, dato che fu verosimilmente abbattuta in tempi pi\u00f9 remoti. Il tratto di corso Garibaldi che attraversa il Mugiato era anticamente conosciuto come \"contrada San Domenico\".\nUn tempo la contrada del Mugiato ospitava l'antico convento di Sant'Angelo, edificio monastico costruito tra il 1468 ed il 1471, soppresso nel 1805 da Napoleone Bonaparte e demolito nel 1967 per poter permettere la costruzione delle moderne scuole primarie Mazzini. Il un documento del 1724, in riferimento del convento di Sant'Angelo, si pu\u00f2 leggere:\nNel Mugiato, nei pressi del convento di Sant'Angelo, \u00e8 stato costruito il Museo civico Guido Sutermeister, che sorge nella moderna contrada San Martino e non in quella di San Domenico: \u00e8 un polo museale archeologico allestito nel 1929 e intitolato all'archeologo Guido Sutermeister, che ne volle la fondazione. Nel Mugiato \u00e8 anche situata villa Bernocchi, che ospita la biblioteca comunale, in seguito intitolata ad Augusto Marinoni e anch'essa appartenente alla contrada San Martino.\nLa chiesa di riferimento.\nLa contrada fa riferimento alla chiesa di San Domenico. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nDedicato a san Domenico di Guzm\u00e1n, che \u00e8 anche il Santo patrono della contrada, l'edificio religioso \u00e8 stato consacrato dal cardinal Andrea Ferrari, arcivescovo di Milano, il 30 marzo 1908; la parrocchia di San Domenico \u00e8 stata invece istituita il 3 gennaio 1907.\nPrima della chiesa di San Domenico gli abitanti del Mugiato facevano riferimento ad una cappellina chiamata Oratorio del Salvatore, realizzata nel 1757 grazie al contributo dei fratelli Pietro e Giacomo Oldrini, che elargirono i fondi necessari per la sua edificazione per rispettare un voto religioso fatto dai due congiunti. L'Oratorio di San Salvatore fu ampliato e ristrutturato nel 1863 per soddisfare la necessit\u00e0 degli abitanti, trasformandosi in una chiesa vera e propria. Nell'edificio, conosciuto da quel momento in poi come Oratorio di San Domenico si celebrarono funzioni religiose fino al 1895, dopo di cui fu demolito per poter permettere la costruzione della chiesa di San Domenico.\nIl maniero.\nFino agli anni sessanta il maniero della contrada era situata in un edificio di via De Gasperi. Questa sede, che era formata da tre locali, era adornata da un caminetto di stile medievale. Nel 1968 il maniero venne traslocato in via del Gigante, dove rimase fino al 1972: il 12 dicembre di quell'anno una mano ignota appicc\u00f2 un incendio, che distrusse la sede della contrada e tutto ci\u00f2 che si trovava al suo interno. Di tutto il materiale conservato scamp\u00f2 al fuoco solo un abito maschile di velluto, che \u00e8 tuttora esposto al museo della contrada. In seguito a questo evento, la parrocchia di San Domenico offr\u00ec alla contrada l'uso di alcuni locali di sua propriet\u00e0 situati in corso Garibaldi. \nAlla fine degli anni ottanta la sede della contrada si trasfer\u00ec, questa volta definitivamente, in una corte lombarda di via Bixio, che fu ristrutturata e adattata allo scopo. Il maniero si presenta come un cortile provvisto di ballatoi: questi balconi sono poi delimitati dalle tipiche ringhiere delle corti lombarde. La scelta delle tonalit\u00e0 usate nel maniero non \u00e8 casuale: il bianco e il verde dei colori della contrada si ritrovano negli intonaci e negli smalti utilizzati nell'edificio (accanto all'intonaco bianco sono infatti presenti degli infissi di colore verde). Il maniero comprende anche, al piano inferiore, una cucina, la segreteria e una grande sala in grado di accogliere, anche per una cena, oltre cento ospiti. Al piano superiore sono presenti il bar, la sala del consiglio e il museo di contrada.\nI colori ed il gonfalone.\nSono due le leggende che spiegano i colori della contrada. La prima racconta di un cane che rinvenne nei campi della contrada due tibie appartenute a guerrieri periti nella battaglia di Legnano. Il cane, dopo aver dato le ossa agli abitanti del rione, si diresse insieme a loro, con una torcia accesa in bocca, in un luogo dove potevano essere sepolte onorevolmente. Volendo legare i colori della contrada a questa leggenda, il verde simboleggia la tonalit\u00e0 dei campi, mentre il bianco le ossa dei soldati periti nella battaglia.\nUn'altra leggenda racconta che un tempo, a Legnano, erano presenti due conventi. Tali monasteri, ad un certo punto, si fusero in un unico istituto religioso. I due conventi erano collegati da una galleria sotterranea segreta che era infestata da un fantasma. Questo fantasma, durante la notte, impauriva gli abitanti del quartiere con rumori infernali causati dallo strisciare delle sue catene. Il padre guardiano del monastero, fra' Bonino, decise di porre rimedio al problema attendendo il fantasma ad uno dei due ingressi del cunicolo. Ad un certo punto, durante la notte, comparve il fantasma, che spieg\u00f2 al frate di essere il soldato germanico Rudolf Himmer, rimasto inseppellito dalla battaglia di Legnano. Il fantasma disse al frate che non avrebbe pi\u00f9 disturbato il sonno degli abitanti del quartiere se il frate avesse dato degna sepoltura alle sue ossa, che erano sparse nel cunicolo. Il frate esaud\u00ec il desiderio del fantasma ma, non ricordando il nome del soldato, pose sulla sua tomba una bandiera verde e due ossa bianche. Tale composizione divenne poi l'emblema della contrada San Domenico.\nIl simbolo della contrada, cio\u00e8 un cane con in bocca una torcia, oltre ad essere collegato alla prima leggenda narrata, ha anche una spiegazione religiosa: deriva dall'ordine dei domenicani, che venivano chiamati i \"levrieri del Signore\", vale a dire i portatori della luce della fede.\nAlbo d'oro delle reggenze.\nL'albo d'oro delle reggenze della contrada San Domenico \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada San Domenico ha conquistato 7 vittorie al palio: 1935, 1972, 1981, 1984, 1996, 2013 e 2019.\nLa finale del 1981 \u00e8 stata corsa due volte a causa dell'arrivo in perfetta parit\u00e0 di San Domenico e San Bernardino (\"Canapino II\" su \"Valsandro\"), tanto che non si riusc\u00ec a stabilire il vincitore nemmeno al fotofinish. Si corse quindi un'ulteriore finale ridotta a queste sole due contrade, in cui vinse San Domenico. La contrada ha anche vinto un'edizione della provaccia (1986) senza mai riuscire a realizzare il \"cappotto\".\nL'edizione del Palio 2006 \u00e8 stata annullata a causa dell'invasione della pista da parte dei contradaioli di San Domenico. Durante la prima batteria il mossiere gest\u00ec una partenza che sollev\u00f2 molte proteste anche tra il pubblico. I contradaioli di San Domenico, convinti che la partenza sarebbe dovuta essere annullata, occuparono il campo impedendo la continuazione del palio. Dopo aver consultato i capitani delle contrade, il supremo magistrato (ovvero il sindaco di Legnano) rinvi\u00f2 il palio a data da destinarsi. Il collegio dei magistrati del palio, oltre a non assegnare l'edizione del 2006, commin\u00f2 poi alla contrada di San Domenico un'ammenda di 10.000 euro squalificandola per l'edizione successiva della corsa ippica."}
{"id": "556688", "revid": "585241", "url": "https://it.wikipedia.org/wiki?curid=556688", "title": "Teorema di Erone", "text": "Il problema di Erone \u00e8 quello di determinare il percorso minimo che si deve compiere per andare da un punto \"Q\" ad un punto \"R\" dovendo toccare una certa retta \"r\" esterna ai due punti. Questo equivale a cercare un punto \"P\" sulla retta che minimizza la somma delle distanze \"PQ\"+\"PR\".\nLa soluzione \u00e8 data dal seguente teorema di Erone:\nPer dimostrarlo \u00e8 sufficiente riflettere il punto Q rispetto alla retta \"r\" in modo da ottenere un punto \"Q' \" tale che \"r\" sia l'asse del segmento \"QQ' \". La distanza pi\u00f9 breve tra \"Q\"' e \"R\" \u00e8 data dal segmento che li congiunge e questo segmento deve passare per \"r\". Il punto di intersezione \"P\", di \"r\" e \"RQ\" ', \u00e8 quello che minimizza \"PQ\"+\"PR\".\nInfatti, per qualunque altro punto \"P' \" la somma delle distanze \"P'Q\"+\"P'R\" \u00e8 maggiore, poich\u00e9 \u00e8 uguale alla somma \"P'Q' \"+\"P'R\", che \u00e8 la lunghezza di un percorso non rettilineo tra \"Q' \" e \"R\".\nInfine, il punto \"P\", cos\u00ec definito, \u00e8 l'unico punto della retta tale che i segmenti \"PQ\" e \"PR\" formano angoli uguali con la retta \"r\" come illustrato in figura.\nIl contesto in cui appare questo teorema \u00e8 quello dell'ottica geometrica. Erone lo us\u00f2 per dimostrare che un raggio di luce che da Q giunge a R riflettendosi su uno specchio piano sceglie il percorso minimo tra tutti quelli che toccano lo specchio. Questa scelta, infatti, grazie al teorema appena visto, equivale alla legge della riflessione (che era gi\u00e0 nota ai greci). Uno stesso principio di minimo poteva cos\u00ec spiegare sia la legge della propagazione rettilinea che le leggi della riflessione. \u00c8 questo il primo uso documentato di un principio di minimo in fisica."}
{"id": "556689", "revid": "82520652", "url": "https://it.wikipedia.org/wiki?curid=556689", "title": "Iperstaticit\u00e0", "text": "L'iperstaticit\u00e0, nell'ambito della scienza delle costruzioni e della meccanica, indica che un generico corpo nello spazio possiede un numero di gradi di vincolo superiore al numero dei suoi gradi di libert\u00e0.\nEsempio monodimensionale.\nUn treno che viaggia su rotaia possiede un grado di libert\u00e0, e quindi rappresenta una struttura labile. Le sue ruote rappresentano un vincolo di tipo \"carrello\" detto anche appoggio semplice.\nSe agisce un freno (di una sola ruota), dopo un breve tempo il treno si ferma: la ruota frenata rappresenta una cerniera, rendendo la struttura isostatica. Se i freni sono pi\u00f9 di uno i vincoli aumentano, rendendo la struttura iperstatica.\nEsempio bidimensionale.\nUna bicicletta viaggia su una strada d'asfalto.\nLa sua posizione \u00e8 individuata dalla posizione delle due ruote, le due coordinate della ruota anteriore ed una delle due coordinate della ruota posteriore. La seconda coordinata potr\u00e0 essere calcolata conoscendo la lunghezza della bicicletta (dato che \u00e8 un corpo rigido).\nLa bicicletta ha 3 gradi di libert\u00e0. Per fermarla basterebbe introdurre 3 gradi di vincolo. Ad esempio frenando una delle due ruote (fissare due coordinate significa privare la bicicletta di due gradi di libert\u00e0, o conferire due gradi di vincolo) e bloccando la rotazione del manubrio (terzo grado di vincolo) basterebbe per rendere\nil telaio della bicicletta isostatico. Se si bloccano entrambe le ruote ed il manubrio la struttura diventa iperstatica.\nEsempio tridimensionale.\nIl nostro braccio teso, fermo, \u00e8 una mensola nello spazio, incastrata all'altezza della spalla. Il fatto che la spalla sia immobile rispetto al suolo implica che le sue tre coordinate spaziali siano fisse. I muscoli e tendini fanno in modo che l'angolo (azimutale e zenitale) fra braccio e busto rimanga invariato. In questo modo la struttura \u00e8 isostatica, proprio come un'asta incastrata al suolo. Se oltre a ci\u00f2 la mano afferrasse un corrimano, si aggiungerebbero altri vincoli, per cui il braccio verrebbe ancor pi\u00f9 immobilizzato nella sua posizione.\nDa notare che se si trattasse di un braccio telescopico meccanico, nel caso isostatico esso potrebbe liberamente estendersi, nel caso iperstatico la sua estensione verrebbe ostacolata.\nConsiderazioni.\nSpesso gli edifici di civile abitazione sono tipicamente strutture iperstatiche a telaio tridimensionale in calcestruzzo armato, che consentono di resistere alla soppressione di uno o pi\u00f9 vincoli senza conseguenze troppo catastrofiche. Si instaura un meccanismo di supplenza dei vincoli vicini, adattamenti plastici e vistose deformazioni, che consentono da una parte di allarmare gli inquilini e consentire la fuga, ma producono spesso fastidiose fessurazioni anche in caso di piccoli assestamenti innocui per la sicurezza."}
{"id": "556691", "revid": "287204", "url": "https://it.wikipedia.org/wiki?curid=556691", "title": "Manafi", "text": ""}
{"id": "556692", "revid": "1123126", "url": "https://it.wikipedia.org/wiki?curid=556692", "title": "Arcieparchia maggiore di Lviv", "text": ""}
{"id": "556694", "revid": "46931", "url": "https://it.wikipedia.org/wiki?curid=556694", "title": "Societ\u00e0 dei Pugni", "text": ""}
{"id": "556697", "revid": "2", "url": "https://it.wikipedia.org/wiki?curid=556697", "title": "HD 189733b", "text": ""}
{"id": "556698", "revid": "339392", "url": "https://it.wikipedia.org/wiki?curid=556698", "title": "Palermo Calcio", "text": ""}
{"id": "556701", "revid": "486946", "url": "https://it.wikipedia.org/wiki?curid=556701", "title": "Grigory Zinoviev", "text": ""}
{"id": "556708", "revid": "153881", "url": "https://it.wikipedia.org/wiki?curid=556708", "title": "Labilit\u00e0", "text": ""}
{"id": "556709", "revid": "125933276", "url": "https://it.wikipedia.org/wiki?curid=556709", "title": "Basilica di San Giovanni Maggiore", "text": "La basilica di San Giovanni Maggiore \u00e8 una chiesa monumentale di Napoli, situata nel centro antico della citt\u00e0.\nRimasto chiuso per decenni a causa di lavori di restauro e indagini archeologiche, il luogo di culto, testimonianza preziosa dei principali periodi storico-artistici della citt\u00e0, riapre stabilmente nel gennaio 2012.\nStoria.\nLa concessione imperiale della libert\u00e0 di culto, a partire dal celebre Editto del 313, rese possibile la costruzione di questa chiesa quale luogo di culto \"all'aperto\" ed ispir\u00f2 anche numerose leggende circa i motivi della sua costruzione. Una di queste leggende vuole che Costantino abbia desiderato la costruzione della chiesa come ringraziamento per lo scampato pericolo ad un naufragio della figlia Costanza.\nL'epoca di fondazione della basilica, apposta ad un preesistente tempio pagano (forse dedicato ad Ercole o ad Antinoo) sarebbe da collocare intorno all'anno 324, come avvalorato da un'iscrizione di epoca greca rinvenuta su di un architrave. Tuttavia \u00e8 certo che un'ampia ricostruzione avvenne oltre due secoli pi\u00f9 tardi, nel VI secolo, per opera del vescovo Vincenzo (in carica tra il 554 ed il 581). In questo periodo la chiesa fu inserita tra le quattro \"maggiori\" della citt\u00e0, assieme alla chiesa di San Giorgio Maggiore, a quella dei Santi Apostoli e a quella della Pietrasanta.\nProbabilmente la basilica, costruita al tempo della dominazione bizantina di Belisario, era ricca di mosaici e cupole e fu poi rimaneggiata in epoca normanna prima ed angioina poi. A quest'ultimo periodo, infatti, risale l'allargamento delle navate laterali e il rifacimento completo del transetto.\nLe ultime cospicue trasformazioni si ebbero poi per opera di Dionisio Lazzari che fu chiamato a ristrutturare la chiesa dal 1656, dopo un terremoto avvenuto nel 1635. L'intervento del Lazzari, che progett\u00f2 anche la pregevole \"mezza-cupola\" posta tra la navata centrale e l'abside, fu completato nel 1685; le trasformazioni barocche attuate fecero s\u00ec che non rimanesse pi\u00f9 molto del tempio originario. Durante questi lavori, furono rinvenute due tavole dell'antico \"calendario della chiesa napoletana\", incise nell'887 ed ora conservate nell'arcidiocesi di Napoli. Nel 1689 vennero infine completati i due cappelloni del transetto.\nAltri terremoti nel 1732 e nel 1805 provvidero a far s\u00ec che la chiesa venisse pi\u00f9 e pi\u00f9 volte ristrutturata ancora. Un ulteriore terremoto nel 1870 sconquass\u00f2 l'edificio, in particolar modo la navata destra che venne distrutta quasi interamente, e fece crollare la volta. Per i lavori di restauro Gennaro Aspreno Galante non pot\u00e9 eseguire la dettagliata descrizione del tempio per la sua monumentale \"Guida sacra della citt\u00e0 di Napoli\", se non grazie a ricordi passati. Cos\u00ec per volont\u00e0 del Municipio la chiesa rischi\u00f2 di essere rasa al suolo per dare spazio ad una piazza. Nel 1872, per\u00f2, si avviarono i lavori di ristrutturazione neoclassica voluti con tenacia dal canonico Giuseppe Perrella, ricordato con una lapide lungo la navata destra. I lavori furono eseguiti su progetto dell'ingegnere Giorgio Tomlison che si avvalse delle correzioni di Errico Alvino e di Federico Travaglini e terminarono nel 1888. Il soffitto ottocentesco realizzato dopo il terremoto del 1870 presentava tre grandi raffigurazioni pittoriche, la centrale delle quali raffigurava il \"Battesimo di Ges\u00f9\" mentre le laterali riprendevano la \"nascita\" e la \"morte del precursore di Cristo\"; si occuparono del progetto il pittore foggiano Nicola Montagono e Domenico Leggieri, che invece elabor\u00f2 l'ornato.\nCento anni dopo, nel 1970, avvenne un altro cedimento della volta che distrusse tutta l'opera decorativa ottocentesca costringendo cos\u00ec la chiesa a chiudere per quarantadue anni. Nel frattempo si avviarono importanti programmi di restauro che portarono alla luce nel 1978 l'abside paleocristiana al di sotto del coro ligneo seicentesco, quest'ultimo poi spostato nell'oratorio dei LXVI Sacerdoti; la chiesa si aggiunse pertanto all'elenco di quelle di Napoli che conservavano ancora una testimonianza al loro interno proveniente da tale periodo storico, quindi alla chiesa di San Giorgio Maggiore, a quella di Sant'Aniello a Caponapoli, di San Gennaro fuori le Mura e di San Gaudioso alla Sanit\u00e0. Durante gli anni di restauro diverse opere vennero trafugate, come la doppia balaustra marmorea di Domenico Antonio Vaccaro che anticipava l'altare maggiore o come il crocifisso ligneo di stile romanico databile alla seconda met\u00e0 dell'XI secolo che era nella confraternita dei LXVI Sacerdoti e che fu rubato nel 1977. Per scongiurare ulteriori atti furtivi, diverse pitture vennero invece custodite in depositi della Soprintendenza pi\u00f9 sicuri, come avvenne per quattro grandi tele verticali seicentesche di ignoto autore napoletano (lo \"Sposalizio della Vergine\", la \"Circoncisione\", il \"San Tommaso\" e un \"Santo Vescovo\") che erano nella congrega del Santissimo Sacramento o per un\"Adorazione dei Magi\" della bottega di Andrea Sabatini che era nella cappella Borgia della navata destra; altri dipinti invece furono collocati in musei della citt\u00e0, come accadde per lo \"Sposalizio della Vergine\" e per il \"Ges\u00f9 nella bottega di san Giuseppe\" attribuiti a Diana De Rosa, che confluirono nelle raccolte del Museo diocesano di Napoli.\nNel gennaio 2012 la basilica \u00e8 stata riaperta grazie anche all'intervento dell'Ordine degli Ingegneri della Provincia. Dalla sua riapertura, oltre ad essere tornata luogo di culto consacrato, la basilica \u00e8 spesso adoperata per ospitare eventi culturali. Nel 2020, anniversario della sua fondazione, il tempio \u00e8 stato restituito alla Comunit\u00e0 Parrocchiale.\nDescrizione.\nEsterno e interno.\nLa chiesa presenta un ingresso principale che svetta sulle omonime rampe di San Giovanni, alle spalle di via Mezzocannone, dove \u00e8 ben visibile la facciata spoglia e ricostruita nel Novecento senza alcun motivo di rilievo artistico. Un ingresso laterale \u00e8 invece situato sul largo che prende anch'esso nome dalla basilica, collocato al centro tra la cappella Pappacoda e il palazzo Giusso.\nL'interno si presenta con un impianto tipicamente basilicale, a croce latina a tre navate con transetto e una doppia cupola all'altezza della crociera e dell'abside.\nSulla controfacciata \u00e8 raffigurata la grande scena ad affresco della \"Predicazione del Battista ai discepoli\", opera di Giuseppe De Vivo del 1730. Ai lati dell'ingresso sono a sinistra la sala dell'Archivio, dov'\u00e8 un frammento di un affresco seicentesco ritraente il \"Cristo\", mentre a destra, decorata sopra la porta d'ingresso con un altro affresco seicentesco di ignoto autore raffigurante \"Rachele e Giacobbe\", \u00e8 la congrega dei Cuochi, che presenta all'interno una scena affrescata del De Vivo sulla \"Lavanda dei piedi\".\nSotto la prima arcata sinistra della navata mediana \u00e8 il fonte battesimale settecentesco con aggiunte ottocentesche riscontrabili nella gradinata marmorea e nella balaustra lignea; addossato al terzo pilastro di sinistra della navata \u00e8 invece il pulpito monumentale.\nIl soffitto oggi si presenta in semplice legno a causa del crollo del 1970. Le cupole sono due e sono figlie di una soluzione tra le pi\u00f9 particolari e originali della citt\u00e0, frutto dell'ingegno di Dionisio Lazzari che dispose nel 1656 dopo la cupola della crociera anche un'altra mezza-cupola in linea d'aria sopra l'altare maggiore.\nL'altare maggiore \u00e8 opera di Domenico Antonio Vaccaro, costruito nel 1743; addossati ai pilastri presbiteriali della crociera sono invece due colonne romane in marmo cipollino del VI secolo sormontate da capitelli corinzi. Dietro l'altare \u00e8 ben visibile la pi\u00f9 evidente traccia dell'antica costruzione paleocristiana, riscontrabile nell'abside di forma semicircolare risalente al VI secolo e costituita da quattro arcate poggianti su pilastri che davano su un deambulatorio, in continuazione delle navate laterali.\nIl cappellone del transetto sinistro \u00e8 dedicato al Crocifisso: questo presenta una raffigurazione in stucco con statue di \"Costantino\" e \"Costanza\" (sua figlia) opere di Lorenzo Vaccaro del 1689, il quale complet\u00f2 un lavoro iniziato da Giovan Domenico Vinaccia i primi anni del XVII secolo; il Crocifisso posto al centro dell'opera risale invece al XVIII secolo. Sulla sinistra, verso l'ingresso dell'oratorio della confraternita dei LXVI Sacerdoti, al quale inizialmente apparteneva il cappellone del Crocifisso, \u00e8 possibile vedere due lapidi di inizio XI secolo (anni 999-1003), da riferirsi alla fondazione e consacrazione della basilica, mentre secondo un\u2019antica tradizione, non suffragata per\u00f2 da prove certe, la lapide superiore indicherebbe il luogo di sepoltura della leggendaria Sirena Partenope. Sul lato destro del transetto \u00e8 invece collocato l'altare di Santa Lucia, ultimato nel 1689 e che ebbe una decorazione riccamente barocca cos\u00ec come quello opposto del Crocifisso; tuttavia il terremoto del 1870 lo distrusse completamente e pertanto oggi mostra un aspetto neoclassico donatogli dai lavori di ristrutturazione della fine del XIX secolo. Sopra l'altare \u00e8 invece la tela di Corrado Giaquinto della prima met\u00e0 del Settecento ritraente la \"Trinit\u00e0 con le sante Elena e Lucia\".\nDal transetto sinistro si accede tramite una porta a sinistra dell'altare, all'oratorio della confraternita dei LXVI Sacerdoti. Quest'ambiente, ricco di stucchi e dipinti del 1694, fu fondato nel 1619 dal sacerdote Ottavio Acquaviva e si compone sostanzialmente di due sale: l'oratorio e la sacrestia. Il primo ambiente conserva nella volta affreschi con l\"Eterno\", la \"Visione della Croce\" e \"angeli recanti i simboli della Croce\", compiuti da Baldassarre Farina e Marcantonio Coda e databili alla fine del XVII secolo; le decorazioni alle pareti di gusto tardo barocco vedono invece un coro seicentesco sopra i cui stalli lignei sono le statue della \"Fede\", \"Speranza\", \"Carit\u00e0\" e \"Religione\", tutte databili al XIX secolo, mentre sull'altare maggiore \u00e8 una statua lignea intagliata e dipinta dell\"Immacolata\", databile ante 1630, avanti la quale sono disposti quattro busti argentei di santi napoletani: \"San Carlo\", \"San Benedetto\", \"San Gennaro\" e \"Sant'Eusebio\". Nella sacrestia sono presenti invece una fontana marmorea a muro e nella volta decorazioni in stucco dorato che incorniciano affreschi di \"angeli recanti i simboli della Croce\".\nAlla destra dell'altare del transetto sinistro \u00e8 invece la congrega dei Bianchi del Santissimo Sacramento, ambiente rettangolare costruito nel XVI secolo e completato nel corso del XVII. La sua antica funzione era quella di offrire sostegno morale agli infermi. Sono oggi presenti un altare maggiore databile alla met\u00e0 del Seicento, un coro ligneo, un organo databili intorno allo stesso periodo, un pavimento maiolicato, una colonna di epoca romana e decorazioni in stucco nella volta, di gusto barocco.\nLa cripta della chiesa \u00e8 accessibile da una scala posta a sinistra dell'ingresso principale. Databile al Seicento questa occupa pressoch\u00e9 l'intera aula della chiesa superiore, presentando tre navate tutte con volte a vela; l'altare maggiore settecentesco \u00e8 infine decorato dalla pala della \"Madonna del Rosario con san Rocco e san Giovanni\".\nNavate laterali.\nNella navata sinistra si aprono cinque cappelle laterali dove sono custodite le pi\u00f9 importanti testimonianze artistiche della basilica, in quanto, rispetto a quella di destra, \u00e8 quella che meglio si \u00e8 conservata nei secoli scampando alle varie calamit\u00e0 naturali. La navata destra infatti, fu fortemente rimaneggiata a seguito del terremoto del 1870 mostrando quattro cappelle laterali, pressoch\u00e9 tutte decorate da dipinti di autori di cui non si ha traccia. Oltre la quarta cappella della navata di destra \u00e8 infine la cosiddetta \"porta piccola\", ovvero l'accesso secondario alla chiesa, che d\u00e0 sul largo San Giovanni Maggiore, esattamente tra la cappella Pappacoda e il palazzo Giusso.\nLa prima cappella della navata sinistra, nata nel voto di san Carlo Borromeo, venne intitolata nel 1844 a san Raffaele Arcangelo ed \u00e8 decorata sopra l'arco d'ingresso esterno da una tela del 1722 dell\"Addolorata con i Santi Lucia e Nicola\" firmata da Giuseppe Scala (allievo di Paolo De Matteis); l'interno vede sulla parete destra una tempera che funge da bozza del soffitto ottocentesco dipinto dal Montagono, a sinistra invece una tela dell\"Adorazione del Santissimo Sacramento\" di Didacus Sessa P. del 1737.\nLa seconda cappella \u00e8 di propriet\u00e0 della famiglia Paleologi e dedicata a santa Maria di Costantinopoli. La stessa presenta all'interno, nella parete frontale, un affresco cinquecentesco raffigurante la \"Madonna col Bambino assisa vicino a San Pietro\": questo affresco fu spostato dal suo luogo originale, il cappellone di Santa Lucia, nel 1678 e fu collocato all'interno di un grande tabernacolo rinascimentale finemente scolpito dove, sopra la trabeazione, si apre una nicchia entro la quale \u00e8 una scultura lignea della prima met\u00e0 del Trecento raffigurante \"San Giovanni benedicente\". Addossate alle pareti laterali sono le lapidi sepolcrali cinquecentesche di \"Raffaele Guarracino\" (sacerdote), \"Gianfrancesco Giano Anisio\" (poeta) e \"Giovan Leonardo Basso\" (abate), tutte di ignoti scultori napoletani e tutte collocate in cappella durante i lavori di restauro al complesso del 1680; su un lato \u00e8 presente inoltre anche una lapide decorativa dedicata a Tommaso Demetrio Paleologo, ossia colui che fond\u00f2 nel 1523 la cappella. \nLa terza cappella \u00e8 di propriet\u00e0 dei Ravaschieri di Genova ed \u00e8 dedicata san Giovanni Battista. Presenta uno dei pi\u00f9 bei monumenti scultorei di Giovanni da Nola: un retablo marmoreo databile 1534 che rappresenta al centro il \"Battesimo di Ges\u00f9\" con a sinistra \"San Francesco di Paola\" e a destra \"San Giacomo della Marca\"; al livello superiore \u00e8 situata invece una \"Crocifissione\" mentre nella cimasa \u00e8 un tondo raffigurante \"Ges\u00f9 Risorto\". Sulla parete sinistra \u00e8 un dipinto di ignoto autore napoletano della met\u00e0 del Seicento raffigurante la \"Predicazione di sant'Antonio da Padova\", mentre addossata alla parete destra \u00e8 un \"Battesimo di Cristo\" di Francesco De Mura, databile 1732.\nLa cappella di Sant'Anna \u00e8 la quarta di sinistra e nacque a seguito dei lavori di restauro del 1742. Databile al 1740 invece \u00e8 la santa titolare dell'ambiente raffigurata in una scultura lignea policroma, attribuita a Gennaro Vassallo, collocata sopra l'altare maggiore seicentesco entro una decorazione marmorea di Donato Troccoli sopra la quale \u00e8 inoltre un altorilievo raffigurante la \"Madonna con il Divino Infante che legge un libro\" risalente al XV secolo; ai lati del statuetta lignea sono due dipinti su tavola ritraenti i frammenti di due figure di santi: a sinistra un \"santo vescovo\", a destra invece una \"santa martire\".Secondo la descrizione del Galante (pag.151 2\u00b0 rigo) potrebbero essere S.Tommaso di Giacomo de Lustro e Maria Maddalena. Sopra il timpano spezzato dell'altare principale \u00e8 una tela dell\"Immacolata\" di ignoto autore napoletano del Seicento mentre sulla parete destra \u00e8 il \"monumento funebre a Adamo Fortunato Spasiano\" eseguito nel 1776 da Salvatore Franco, allievo di Giuseppe Sanmartino.\nLa cappella di Sant'Adriano \u00e8 la quinta e ultima della navata sinistra: presenta una lastra marmorea scolpita sull'altare di attribuzione incerta (forse a Giovanni da Nola oppure ai due discepoli Annibale Caccavello o Girolamo D'Auria) raffigurante la \"Decapitazione di sant'Adriano\", con al livello superiore una \"Piet\u00e0 con i santi Filippo e Giacomo\". Sulla parete sinistra \u00e8 una \"Deposizione di Cristo\" cinquecentesca di Giovanni Bernardo Lama mentre in quella di destra \u00e8 un \"San Girolamo\" di ignoto autore meridionale del Seicento.\nLa cappella della Madonna delle Grazie (o del Presepe) \u00e8 la prima della navata di destra ed \u00e8 famosa per la presenza un tempo di un presepio in terracotta del XVIII secolo, poi trafugato, da cui deriva la denominazione ulteriore di \"cappella del Presepe\". La cappella fu acquisita nel 1871 dalla famiglia Mascaro e dedicata nello stesso anno alla figura della Madonna; sulla parete principale \u00e8 collocata una \"Madonna col Bambino\" di autore ignoto settecentesco, mentre sulla parete destra \u00e8 la tela raffigurante \"Sant'Antonio di Padova\", mentre a sinistra \u00e8 la \"Vergine\", entrambe di autori ignoti e databili al XVII secolo.\nLa cappella del Cuore di Maria, seconda di destra, conserva un altare marmoreo del XVII secolo ed un monumento funebre settecentesco del nobile \"Ebdomadario Domenico Badolato\"; nelle pareti laterali sono invece due dipinti di ignoto autore settecentesco raffiguranti \"San Gennaro\" a sinistra e \"San Cristoforo\" a destra.\nLa terza cappella \u00e8 quella del Cuore di Ges\u00f9, di origine spagnola e dedicata un tempo alla Vergine della Compassione per via dell'affresco che decora la parete frontale, restaurato nel 1712 e ancora visibile. All'interno sono poi nelle cappelle laterali due tele ancora di ignoti autori napoletani: a sinistra \u00e8 la \"Visione di san Brunone\" databile ai primi anni del Settecento, a destra \u00e8 invece la figura di \"Santa Dorotea\" databile al Seicento.\nLa cappella Borgia, quarta e ultima della navata, custodisce alle pareti laterali due le tele di ignoti seicenteschi su \"San Gaetano Thiene\" a sinistra e il \"Sacrificio di Isacco\" a destra; nella parete frontale invece \u00e8 l\"Eterno\", probabilmente un frammento di una composizione settecentesca pi\u00f9 ampia."}
{"id": "556710", "revid": "1305772", "url": "https://it.wikipedia.org/wiki?curid=556710", "title": "Guardia Bianca", "text": ""}
{"id": "556712", "revid": "44638", "url": "https://it.wikipedia.org/wiki?curid=556712", "title": "Sedna (Irlanda)", "text": ""}
{"id": "556715", "revid": "19330", "url": "https://it.wikipedia.org/wiki?curid=556715", "title": "Nikolai Ivanovich Yezhov", "text": ""}
{"id": "556723", "revid": "1868855", "url": "https://it.wikipedia.org/wiki?curid=556723", "title": "Yoruba (popolo)", "text": "Gli Yoruba (Yor\u00f9b\u00e1 nell'ortografia Yoruba) sono un vasto gruppo etno-linguistico di circa 40 milioni di persone e diffuso nell'Africa occidentale. Sono presenti soprattutto in Nigeria (costituiscono il 30% della popolazione nigeriana), ma anche in Benin, Togo e Sierra Leone. Nel periodo della tratta degli schiavi molti abitanti di queste regioni furono deportati nelle Americhe, e si trovano comunit\u00e0 riconducibili al gruppo Yoruba anche in Brasile, Cuba, Porto Rico, Repubblica Dominicana, Haiti, Giamaica, Trinidad, nei Caraibi e negli Stati Uniti.\nNomi degli Yoruba.\nPrima dell'abolizione della schiavit\u00f9, gli europei si riferivano frequentemente agli Yoruba come Ak\u00fa, termine derivato dal suono delle formule di saluto Yoruba. Gli spagnoli e i portoghesi usavano anche termini come Nago, Anago e Ana, che per\u00f2 identificano propriamente solo alcuni sottogruppi Yoruba delle zone costiere del Benin; questi nomi sono tuttora in uso in alcune zone francofone della regione. A Cuba, e in generale nei paesi latinoamericani, gli Yoruba sono chiamati Lucumi, da \"O luku mi\", che significa \"amico mio\" in alcuni dialetti Yoruba. Il nome \"Yoruba\" entr\u00f2 nell'uso nel XIX secolo, e viene oggi usato in antropologia, ma le origini di questo uso sono controverse.\nStoria.\nMito delle origini.\nGli Yoruba riconducono l'origine della propria cultura a una figura mitica, un uomo di nome Od\u00f9duw\u00e0. Secondo alcune versioni, Oduduwa era il condottiero di un esercito venuto dall'est (forse dalla Mecca, o dal Sudan), che avrebbe unificato numerosi popoli sotto di s\u00e9 e instaurato il sistema monarchico.\nAltre versioni del mito rappresentano Oduduwa come inviato del dio-creatore Olorun; Oduduwa avrebbe formato i primi esseri umani dall'argilla di Ile-Ife, e avrebbe poi fondato la citt\u00e0. Questa variante si pu\u00f2 collegare alla figura quasi omonima di Odudua, dea della terra.\nA seconda di come lo si intenda composto, il nome Oduduwa pu\u00f2 essere tradotto come \"colui che cre\u00f2 la conoscenza del carattere\" ma anche \"nero e bello\". Gli Yoruba si riferiscono spesso a s\u00e9 stessi come \"Omo Oduduwa\", \"figli di Oduduwa\".\nOrigini storiche.\nIl popolo Yoruba si svilupp\u00f2 attorno alla citt\u00e0-stato di Ife, abitata almeno dal IV secolo a.C., e che nel 900 d.C. controllava gran parte della Nigeria, il Benin e il Togo. Altre citt\u00e0-stato si svilupparono come satelliti attorno a questo centro politico e culturale, che si riteneva fondato dallo stesso Oduduwa.\nLe citt\u00e0-stato Yoruba erano governate da monarchi locali detti \"Obas\" e da consigli gerontocratici composti da nobili, rappresentanti di gilde, e mercanti. Ogni citt\u00e0 aveva una regolamentazione propria e un diverso equilibrio fra questi poteri; tuttavia, il monarca era sempre soggetto a essere destituito dal consiglio. L'ordine di abdicare veniva inviato attraverso un messaggio simbolico chiamato \"aroko\", e realizzato con uova di pappagallo.\nGli Yoruba che in epoca precoloniale vivevano nelle regioni di savana fra la foresta e il fiume Niger subirono la pressione del Califfato di Sokoto, un impero musulmano di etnia Fulani fondato da uno studioso del Corano di nome Uthman Dan Fodio. L'avanzata di Sokoto fu arrestata nel 1840 dall'esercito della citt\u00e0 Yoruba di Ibadan.\nA cavallo fra il XVIII e il XIX secolo, i diversi regni Yoruba entrarono in conflitto fra di loro e con le popolazioni limitrofe. La conseguente instabilit\u00e0 sociale e politica fece del popolo Yoruba una facile preda dei mercanti di schiavi e che decret\u00f2 il declino della civilt\u00e0 di Ife. Nel 1896 la regione pass\u00f2 nelle mani dell'Impero britannico, e nel 1901 la Nigeria divenne protettorato.\nCultura.\nIl termine Itan denota la somma di tutti i miti, le canzoni, le storie e le altre componenti della cultura Yoruba.\nArte.\nL'arte Yoruba include numerosi tipi di manifestazioni di tipo teatrale e narrativo, alcune delle quali sono state riconosciute dall'UNESCO come parte del patrimonio \"orale e intangibile\" dell'umanit\u00e0. In particolare sono rinomate le recite in maschera Yoruba e l'If\u00e1, un corpus di poemi usati nelle cerimonie di divinazione. Innumerevoli studiosi hanno analizzato i comportamenti rituali degli Egungun (i rappresentanti degli spiriti ancestrali) e altre manifestazioni come gli Epa (riti di valore e fertilit\u00e0) e l'\u1eb8y\u1ecd, una processione di danzatori mascherati. Gli Yoruba utilizzano tre tipi di maschere: le \"gelede\" che sono colorate e molto espressive; le \"epa\" monumentali che raggiungono anche i due metri di altezza; le \"egungun, maschere che coprono interamente la persona e che vengono utilizzate in situazioni di difficolt\u00e0\". Molte maschere evidenziano un'ascia bipenne, insegna rituale del dio Shango. Pregevoli sono anche i tamburi \"agba\" impreziositi da ricche decorazioni.\nReligione e mitologia.\nLa religione tradizionale Yoruba, detta a Cuba \"Regla de Ocha\" o \"Santeria\", \u00e8 complessa, e dotata di un ricco olimpo di divinit\u00e0 (Orisha). Olorun (o Olodumare) \u00e8 venerato come dio-creatore, mentre altre figure divine sono considerate come emissari o intermediari fra Olorun e gli uomini. Fra queste si possono citare Oy\u00e1 (dea del vento), If\u00e1 (divinazione o destino), Eleda (destino), Ibeji (gemelli), Osanyin (medicina e arti di guarigione), Obatala il padre benevolo degli orisha e dell'umanit\u00e0 e Oshun (dea della fertilit\u00e0, protettrice dei bambini e delle madri), Ajalamo dio dei bimbi ancora non nati e Shango (dio del tuono). Non meno importante \u00e8 Ex\u00f9, Orisha messaggero che viene sempre omaggiato per primo. Questo perch\u00e9, secondo uno dei numerosi miti che lo riguardano, nonostante vivesse in miseria si rec\u00f2 dall\u2019anziano re Olofim per curarlo con le sue erbe e i suoi poteri. In segno di riconoscenza, il re gli chiese di esprimere un desiderio, ed Ex\u00f9, proprio perch\u00e9 conosceva la miseria, afferm\u00f2 che voleva avere la priorit\u00e0 nelle offerte e che gli fosse dato sempre un poco di quel che si dava a ciascuno. Il re esaud\u00ec il suo desiderio.\nUna divinit\u00e0 specifica dell'olimpo Yoruba, Ori, rappresenta gli esseri umani e le altre creature senzienti. Viene venerato attraverso una scultura decorata con conchiglie di ciprea. In generale, la scultura Yoruba \u00e8 contraddistinta da figure lignee tendenti al naturalismo, talvolta inquadrabili a un particolare stile (stilizzazione). La capigliatura \u00e8 abbondante e alta, il volto di forma allungata d\u00e0 ampio risalto ai grossi occhi ovali; il colore \u00e8 un elemento decorativo e simbolico molto diffuso e caratterizza soprattutto le maschere, come quelle della fecondit\u00e0, di grandi dimensioni e articolate da una serie di figure sovrapposte.\nCome in molte culture africane, i genitori e gli antenati defunti vengono considerati protettori dei loro discendenti; sulle loro tombe si prega e si offrono sacrifici, e i loro spiriti vengono rievocati da danzatori mascherati nelle feste Egungun.\nDal XIX secolo in poi, gli Yoruba si sono in gran parte convertiti al Cristianesimo (e in misura minore all'Islam) e in alcune regioni (per esempio negli Stati Uniti) gli Yoruba sono noti per essere cristiani particolarmente rigorosi. Tuttavia, una porzione significativa della popolazione Yoruba continua a praticare in qualche misura i culti tradizionali e si affida a divinatori come i babalawo (\"padri dei segreti\").\nGiochi tradizionali.\nGli Yoruba giocano a diversi giochi da tavolo tradizionali, tra cui una variante del Wari nota come Ayo.\nNel Nuovo Mondo.\nGli Yoruba sono uno dei gruppi etnici africani la cui eredit\u00e0 culturale \u00e8 pi\u00f9 viva nelle Americhe. Durante il periodo coloniale e lo schiavismo, la religione tradizionale Yoruba si \u00e8 integrata con il cristianesimo, le mitologie dei nativi americani, e lo spiritismo kardecista. Questa combinazione ha dato luogo a numerosi nuovi culti, fra cui spiccano:\nLa religione Yoruba \u00e8 anche uno degli ingredienti (insieme con molte altre influenze) della religione Vodun di Haiti, a cui \u00e8 correlata la pratica del Vud\u00f9.\nAnche la musica internazionale contemporanea ma soprattutto quella latinoamericana deve molto alla tradizione Yoruba, particolarmente riconoscibile nella musica cubana. In molti brani di Son, Son montuno ma soprattutto di Rumba cubana vengono spesso utilizzate introduzioni o cori in lingua Yoruba e anche le percussioni palesano la loro chiara matrice africana.\nYoruba celebri.\nAlcuni personaggi famosi di etnia Yoruba sono: Olusegun Obasanjo, ex presidente della Nigeria; Yayi Boni, presidente del Benin; l'attore Adewale Akinnuoye-Agbaje; i musicisti Fela Anikulapo Kuti, King Sunny Ade, Anjelique Kidjo e Seal; i calciatori Emmanuel Adebayor, Obafemi Martins, i cestisti Hakeem Olajuwon e Giann\u012bs Antetokounmpo, e l'atleta giamaicano Asafa Powell. Il pugile campione dei pesi massimi, dal 2016 al 2020, IBF, WBA, WBO e IBO Anthony Joshua. Wole Soyinka, premio Nobel per la Letteratura 1986, \u00e8 nato ad Abeokuta, citt\u00e0 dell'Africa Occidentale Britannica nella divisione Egba dell'area Yoruba; lo scrittore Amos Tutuola e il primo vescovo anglicano africano Samuel Ajayi Crowther."}
{"id": "556725", "revid": "113735259", "url": "https://it.wikipedia.org/wiki?curid=556725", "title": "Campagnolo Nuovo Record", "text": "Il Campagnolo Nuovo Record \u00e8 un gruppo per biciclette da corsa della Campagnolo che ha rappresentato il top di gamma negli anni settanta.\nI primi componenti del gruppo ad essere introdotto furono il movimento centrale e il cambio posteriore nel 1967: non mostrava sostanziali differenze di design rispetto al modello precedente, se non per il fatto di essere pi\u00f9 leggero perch\u00e9 prodotto in alluminio in luogo del bronzo cromato.\nInizialmente il cambio faceva parte del gruppo Record, quindi furono prodotti anche gli altri componenti, sempre senza sostanziali differenze rispetto al Record. La guarnitura, inizialmente con girobulloni da 151 mm, adott\u00f2 ben presto la nuova misura da 144mm che permetteva l'uso di corone leggermente pi\u00f9 piccole, fino a 41 denti anche se lo standard divenne ben presto di 42 denti e solo dopo qualche anno la Campagnolo introdusse le corone da 41 denti a completare la gamma che andava dai 42 ai 57.\nUsc\u00ec di produzione nel 1987 dopo un decennio in cui era diventato il massimo a cui un ciclista potesse aspirare. \u00c8 ancor oggi un gruppo molto ricercato dai collezionisti."}
{"id": "556729", "revid": "124529024", "url": "https://it.wikipedia.org/wiki?curid=556729", "title": "Contrada Sant'Erasmo", "text": "La contrada Sant'Erasmo \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata a sud-est e confina con i comuni di San Vittore Olona e Cerro Maggiore. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nSant'Erasmo \u00e8 una contrada collinare caratterizzata dai sali-scendi di alcune strade. Il rione \u00e8 situato in posizione leggermente pi\u00f9 elevata rispetto al centro storico di Legnano, che si trova infatti a valle, lungo il corso del fiume Olona. Queste alture sono conosciute come \"Colli di Sant'Erasmo\".\nQuesta zona sopraelevata corrisponde a un grande pianalto morenico che si estende su un ampio territorio e che si \u00e8 formato grazie ai depositi accumulati nel corso dei secoli dal fiume Olona; tale deposito geologico naturale \u00e8 chiamato dai legnanesi con l'appellativo di \"Ronco\" (da cui il nome di un'area verde urbana che si trova invece compresa tra i confini della contrada Legnarello, il Parco Bosco dei Ronchi). In origine, all'altezza del Ronco, l'Olona formava un'ansa verso sinistra che port\u00f2 all'accumulo di detriti e alla nascita del pianalto.\nIn antichit\u00e0 vi si produceva il pregiato vino Colli di Sant'Erasmo (o \"Ronchi di Sant'Erasmo\"). L'attivit\u00e0 vinicola del rione, un tempo fiorente, fu messa in crisi a met\u00e0 del XIX secolo da alcune malattie della vite. La prima infezione comparve tra il 1851 ed il 1852 e caus\u00f2 una rapida diminuzione della quantit\u00e0 di vino prodotta in Lombardia: gli ettolitri di vino prodotti passarono da 1.520.000 del 1838 a 550.000 nel 1852.\nL'arresto definitivo della produzione vinicola coincise con il manifestarsi, tra il 1879 e il 1890, di altre due malattie della vite: la peronospora e la fillossera. In seguito a queste epidemie, le coltivazioni vinicole nell'intero Altomilanese scomparvero, ed i contadini concentrarono gli sforzi nella produzione di cereali e bachi da seta. Nelle altre zone vinicole lombarde il problema fu risolto con l'innesto di specie di viti immuni alle malattie (uva americana).\nGli ultimi campi dei colli di Sant'Erasmo coltivati a vite furono eliminati nel 1987 per consentire la costruzione, tra via Colli di Sant'Erasmo, via Canazza e via Trivulzio, di un parcheggio a servizio dello storico e vicino ospedale civile, in seguito trasferito in un'altra zona di Legnano.\nNel Medioevo i pellegrini che percorrevano una delle vie romee diretti a Milano, la cosiddetta \"via romana\", avevano tra le soste anche l'ospizio Sant'Erasmo. Legnano era infatti la quarta stazione dal passo del Sempione e l'ultima prima di Milano. Da Milano i pellegrini si dirigevano poi a Roma oppure a Venezia, dove potevano imbarcarsi per la Terra santa. L'ospizio Sant'Erasmo aveva quindi funzione di luogo di ricovero, di preghiera e di cura per gli malati, oltre che di ospedale e orfanotrofio per gli abitanti locali. L'ospizio Sant'Erasmo era forse riferimento anche per i crociati. All'ospizio era infatti possibile anche cambiare i cavalli, dato che era presente una stalla. L'ospizio medioevale fu demolito nel 1926 per ampliare la strada statale del Sempione e venne sostituito nel 1927 da un edificio moderno avente la medesima funzione e lo stesso nome.\nIn passato esisteva, sul territorio della moderna contrada, anche il convento di Santa Caterina: in tale monastero abit\u00f2 e scrisse le alcune sue opere Bonvesin de la Riva, il maggiore poeta e scrittore lombardo del XIII secolo. Fu uno scrittore prolifico, soprattutto in volgare milanese, di cui rimangono diciotto opere. Della sua produzione in latino ne restano invece solo tre. Nato a Milano, giunse a Legnano probabilmente nel 1270 in veste di frate Umiliato: nel convento di Santa Caterina scrisse una delle sue opere pi\u00f9 note, il \"De quinquaginta curialitatibus ad mensam\", un manuale di buone maniere da tenera a tavola che, a dispetto del titolo in latino, \u00e8 stato redatto in volgare. Il primo verso di tale opera recita:\nCon questa rima, Legnano fa il suo esordio nella letteratura italiana.\nLa chiesa di riferimento.\nLa contrada fa riferimento alla chiesa di Sant'Erasmo, che \u00e8 stata ricostruita nel 1490. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nQuesto edificio religioso, che \u00e8 dedicato a sant'Erasmo di Formia, era annesso al citato e omonimo ospizio medioevale. La prima citazione di questa chiesa \u00e8 contenuta in un documento del 1389, il \"Liber Notitiae Sanctorum Mediolani\", che fu scritto da Goffredo da Bussero. La chiesa, nella forma moderna, come accennato, risale al 1490: nel 1677 fu ristrutturata la facciata, che venne dotata di lesene e di un nuovo timpano triangolare. La chiesa fu oggetto di ristrutturazione nel 1925, in occasione della ricostruzione dell'ospizio, quando vennero restaurati i muri esterni e la facciata, che fu realizzata con uno stile trecentesco.\nDi grande valenza artistica \u00e8 una pala d'altare di Benvenuto Tisi, detto \"Il Garofalo\", oppure di Cristoforo Lampugnani (l'attribuzione \u00e8 dubbia), riproducente la Madonna col Bambino.\nIl maniero.\nNel corso della sua storia la contrada ha cambiato diversi manieri. Il primo \u00e8 stato uno scantinato di casa Morelli, poi la sede \u00e8 stata trasferita in casa Vignati lungo corso Sempione e in seguito in uno stabile di via Grigna. Dagli anni ottanta il maniero della contrada ha sede in via Milano, vicino all'incrocio con corso Sempione, in un edificio che un tempo ospitava un panificio.\nDella vecchia destinazione d'uso dei locali \u00e8 rimasto un antico camino, che si trova all'interno della sala d'armi e che \u00e8 stato accuratamente restaurato. Sul camino \u00e8 stata collocata una piastra di rame lavorato a sbalzo che raffigura Alberto da Giussano su un cavallo rampante.\nLa sala d'armi \u00e8 arricchita da quattro formelle di rame riproducenti il Carroccio; all'interno della sala d'armi sono poi conservati gli stendardi e le bande della vittoria, ovvero i vessilli bianchi e rossi (i colori dello stemma comunale di Legnano) che sono stati consegnati alla contrada in occasione delle vittorie al palio e che riportano la data della vittoria in numeri romani.\nAll'interno del maniero sono poi presenti un bar e il salone principale che pu\u00f2 ospitare, anche in occasione di cene, fino a una settantina di ospiti.\nDal 1\u00ba maggio 2018 il maniero ha una nuova casa, in via Canazza: l'inaugurazione \u00e8 avvenuta durante la tradizionale giornata dei Manieri Aperti.\nLo stemma ed i colori.\nIl corvo, simbolo della contrada, ha origine da una leggenda legata all'antico convento di Santa Caterina e situata cronologicamente poco prima della battaglia di Legnano, intorno all'anno 1000.\nSi narra che da questo monastero, ad un certo punto, inizi\u00f2 a scomparire del cibo, e quindi il padre superiore, Bernardo Paletta, decise di istituire un servizio di guardia che controllasse la dispensa. Il mattino seguente il frate di guardia, fra' Camillo, vide entrare dalla finestra un corvo dal piumaggio cos\u00ec nero e lucido da farlo sembrare azzurrognolo. L'animale, ad un certo punto, rub\u00f2 del pane e del formaggio dalla dispensa, e vol\u00f2 fuori dalla finestra. I frati seguirono il corvo e videro l'animale dirigersi verso un gruppo di tre anziani che erano raggruppati intorno ad una tovaglia bianca. A questo punto l'animale scese dai tre e diede loro il cibo. Per ringraziare Dio del miracolo, i frati decisero di costruire un ricovero, il gi\u00e0 citato ospizio Sant'Erasmo. Tale edificio di ricovero fu poi dedicato a sant'Erasmo perch\u00e9 vicino al luogo dove gli anziani consumarono il pasto era presente una piccola cappella dedicata a questo santo.\nPer tale motivo l'azzurro dello stemma della contrada simboleggia il cielo e la carit\u00e0, mentre il bianco l'amore e la saggezza. Il gonfalone invece richiama il corvo, il suo piumaggio azzurrognolo e la tovaglia bianca dei tre anziani.\nAlbo d'oro delle reggenze.\nL'albo d'oro delle reggenze della contrada Sant'Erasmo \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada di Sant'Erasmo ha conquistato 13 vittorie al palio: 1937, 1939, 1958, 1964, 1969, 1970, 1974, 1975, 1976, 1994, 1998, 2002 e 2014.\nNel 1976 fu organizzato un palio straordinario disputato all'Arena Civica di Milano in occasione dell'VIII centenario della battaglia di Legnano. Fu vinto dalla contrada San Magno, mentre il palio ordinario venne conquistato dalla contrada Sant'Erasmo. Sant'Erasmo ha vinto anche il palio del 1977. Questa vittoria non venne per\u00f2 assegnata a causa dei diverbi avvenuti tra i fantini di San Bernardino, San Magno e Flora. La contrada Sant'Erasmo, per protesta, non partecip\u00f2 all'edizione successiva della corsa ippica. La contrada ha anche vinto tre edizioni della provaccia (1995, 2014 e 2016) realizzando in un'occasione il \"cappotto\" (2014)."}
{"id": "556733", "revid": "21079", "url": "https://it.wikipedia.org/wiki?curid=556733", "title": "Teorema di Pappo-Pascal", "text": ""}
{"id": "556736", "revid": "228587", "url": "https://it.wikipedia.org/wiki?curid=556736", "title": "Colletta", "text": ""}
{"id": "556737", "revid": "115396682", "url": "https://it.wikipedia.org/wiki?curid=556737", "title": "Campagnolo Super Record", "text": "Il Campagnolo Super Record \u00e8 un gruppo per biciclette da corsa della Campagnolo che ha rappresentato il top di gamma a cavallo fra gli anni settanta e ottanta e che \u00e8 stato riproposto nel 2008 con una nuova configurazione a 11 velocit\u00e0\nDescrizione.\nIl primo Super Record: 1973-1987.\nFu introdotto come gruppo completo sia per strada sia per pista nel 1973. Le prime versioni del Super Record richiamano molto le precedenti versioni di Nuovo Record e Record, sono oggi particolarmente ricercate dai collezionisti ed hanno un valore molto superiore a quelle prodotte in seguito.\nNel 1978 il gruppo sub\u00ec infatti una revisione piuttosto profonda, in particolare il cambio posteriore pass\u00f2 dalla versione classica con la scritta in rilievo a quella con la scritta \"Campagnolo\" in nero sul parallelogramma. \u00c8 questa versione la pi\u00f9 comune, che tutti gli appassionati conoscono. Una versione particolare del Super Record, numerata e con parti placcate in oro, rappresenta il prestigioso Gruppo del Cinquantenario, distribuito nel 1983 per celebrare i cinquant'anni dell'azienda. La produzione dei componenti Super Record termin\u00f2 nel 1987, quando gi\u00e0 da due anni erano prodotti quelli del nuovo gruppo, il C-Record.\nIl secondo Super Record: 2008.\nNel 2008 la Campagnolo ha sviluppato un nuovo gruppo chiamato Super Record per richiamare i fasti della versione precedente. Rispetto al gruppo precedente sono stati modificati molti componenti, in primi l'ergonomia dei comandi ergopower, le corone della guarnitura, nonch\u00e9 il deragliatore ed il cambio. Il nuovo gruppo venne infatti proposto, primo sul mercato internazionale, con 11 pignoni posteriori. Nel 2010 venne poi presentato una versione modificata con un cambio completamente in carbonio e una guarnitura con perno in titanio. Nel 2018 Campagnolo ha per prima introdotto il cambio a 12 velocit\u00e0 per i gruppi Super Record e Record."}
{"id": "556739", "revid": "81103", "url": "https://it.wikipedia.org/wiki?curid=556739", "title": "Teoria di Olduvai", "text": "La teoria di Olduvai (dal titolo originale \"World Energy Production, Population, Growth, And The Road to the Olduvai Gorge\") \u00e8 stata proposta da Richard C. Duncan, ingegnere petrolifero e direttore dell'Institute on Energy and Man, che ha portato a termine nel 1989 un'ampia modellizzazione riguardo all'esaurimento delle risorse petrolifere.\nLa teoria, che prevede una durata limitata per la civilt\u00e0 industriale, prende il nome dal sito archeologico della Gola di Olduvai, in Tanzania, che Duncan considera \"una buona metafora per riferirsi alla vita nell'Et\u00e0 della Pietra\".\nLa teoria.\nTale teoria afferma che la civilt\u00e0 industriale durer\u00e0 per 100 anni, dal 1930 al 2030, in base alle proiezioni del rapporto tra produzione mondiale di energia e ammontare della popolazione umana. Questa teoria fornisce un argomento moderno a supporto della catastrofe malthusiana che si rif\u00e0 al pensiero di Thomas Robert Malthus.\nProve a favore.\nAnalizzando la serie storica del rapporto tra produzione di energia mondiale e popolazione mondiale, si pu\u00f2 notare che questo ha avuto una grossa ascesa tra il 1945 e il 1970, una debole crescita tra il 1970 e il 1979 e infine una fase di stasi tra il 1979 e il 2003, che Duncan chiama \"plateau di Olduvai\".\nLa teoria di Olduvai afferma che tra il 2012 e il 2030 ci sar\u00e0 un declino esponenziale dell'energia prodotta pro capite (\"precipizio di Olduvai\"); se questo si avverer\u00e0, la popolazione mondiale diminuir\u00e0 dai 6,6 miliardi di persone del 2008 ai 5 miliardi nel 2030.\nNel 2006 Duncan ha rivisto la sua teoria confermandone le previsioni e anticipando di alcuni anni (dal 2012 al 2008) la data del \"precipizio di Olduvai\".\nCritiche.\nLa teoria non terrebbe conto di alcuni fattori: sviluppo di nuove tecnologie, cambiamento del comportamento socioeconomico, aumento del fabbisogno energetico (da non confondere con la produzione) pro-capite avvenuto fino ad ora, da 11,15 barili equivalenti di petrolio all'anno nel 1979 a 12,12 nel 2008. Duncan non ha neanche calcolato che nel 2030 saremo 8 miliardi di persone sulla Terra, cos\u00ec come prevedono gli enti internazionali."}
{"id": "556740", "revid": "599013", "url": "https://it.wikipedia.org/wiki?curid=556740", "title": "Temperino", "text": ""}
{"id": "556742", "revid": "49486208", "url": "https://it.wikipedia.org/wiki?curid=556742", "title": "Temperalapis", "text": ""}
{"id": "556743", "revid": "228587", "url": "https://it.wikipedia.org/wiki?curid=556743", "title": "Temperamatite", "text": "Il temperamatite, anche detto temperino (appuntino o appuntalapis in Toscana, fapunte nel Triveneto, appuntamatite o aguzzamatite in Abruzzo, appzzutamatite in Molise ), \u00e8 un oggetto di cancelleria molto comune, realizzato in acciaio, ferro, plastica o altri materiali. La sua funzione \u00e8 appuntire le matite, affinch\u00e9 queste possano scrivere. Il temperino, insieme alle matite, alla gomma e agli altri oggetti di uso comune per la scrittura, viene usualmente conservato in un astuccio.\nStoria.\nPrima dello sviluppo di temperamatite dedicati, una matita veniva affilata tagliandola con un coltello .\nLo sviluppo dei temperamatite inizi\u00f2 in Francia quando un libro francese del 1822 riportava in dettaglio un'invenzione del sig. CA Boucher (Parigi) per la costruzione di un temperamatite. Stava lavorando con i pantografi e, apparentemente, aveva bisogno di un dispositivo per affilare con precisione le matite. \u00a0Il dispositivo del sig. Boucher era tecnicamente sensato e funzionale. La sua idea era anche conosciuta e riconosciuta a livello internazionale, come dimostrano i corrispondenti rapporti nella letteratura tedesca in quel momento. \u00a0Ma il signor Boucher non aveva fatto domanda di brevetto per il suo temperamatite.\nIl matematico francese Bernard Lassimonne (Limoges) applic\u00f2 il primo brevetto al mondo (brevetto francese n. 2444) su un temperamatite nel 1828. \u00a0Temperamatite che utilizzavano il suo brevetto furono effettivamente prodotti e venduti da Binant in un negozio di accessori per la pittura a Parigi. \u00a0Nel 1833 in Inghilterra, Cooper &amp; Eckstein brevettarono il cosiddetto Styloxynon, un semplice congegno costituito da due lime affilate incastonate ad angolo retto in un piccolo blocco di palissandro. Questo \u00e8 il pi\u00f9 antico temperamatite che ha ancora esempi.\nNegli anni '30 e '40 dell'Ottocento, alcuni francesi, tutti con sede a Parigi, erano impegnati nella costruzione di semplici strumenti per temperare le matite, come Fran\u00e7ois Joseph Lahausse. \u00a0Questi dispositivi sono stati venduti, ma senza un bacino di vendita sovraregionale. Nel 1847 il nobile francese Thierry des Estivaux invent\u00f2 un semplice temperamatite a mano nella sua riconoscibile forma moderna. \u00a0Il primo temperamatite americano fu brevettato da Walter Kittredge Foster di Bangor, Maine nel 1855. Foster ha fondato un'azienda - la prima azienda di temperamatite al mondo - e ha prodotto una grande quantit\u00e0 di questi piccoli temperamatite a mano. Solo pochi anni dopo i temperamatite furono venduti anche in Europa come \"temperamatite americano\".\nAlla fine del XIX secolo, soprattutto negli Stati Uniti, erano stati sviluppati e immessi sul mercato temperamatite con vari meccanismi. Questi dispositivi erano spesso pesanti e destinati all'uso negli uffici. Esempi sono il Perfect Pencil Pointer (Goodell. Co.), il GEM Pencil Sharpener (di Gould &amp; Cook Co.), il Planetary Pencil Sharpener (AB Dick Co.), tutti dagli Stati Uniti o il Jupiter (Guhl &amp; Harbeck Co.) dalla Germania. \u00a0All'inizio del XX secolo fu fondata la societ\u00e0 Automatic Pencil Sharpener Co. (APSCO) e dopo il 1907 produsse l'Automatic Pencil Sharpener statunitense, \u00a0che dominava in quegli anni. Successivamente hanno venduto macchine con meccanismi di fresatura, come i modelli Climax, Dexter, Wizard e Junior. \u00a0APSCO \u00e8 diventata nei decenni successivi il pi\u00f9 grande produttore di macchine per temperamatite al mondo e, insieme ad alcune altre aziende statunitensi, ha dominato il mercato.\nI temperamatite elettrici per gli uffici sono stati realizzati intorno al 1917.\nNel maggio 2011, i funzionari del turismo a Logan, Ohio, hanno messo in mostra, nel loro centro di accoglienza regionale, centinaia di temperamatite che erano stati raccolti dal reverendo Paul Johnson, un ministro dell'Ohio morto nel 2010. Johnson, un veterano della seconda guerra mondiale, aveva tenuto la sua collezione di oltre 3.400 affilatrici in un piccolo capannone, fuori dalla sua casa a Carbon Hill, nel sud-est dell'Ohio. Aveva iniziato a collezionare dopo che sua moglie gli aveva regalato alcuni temperamatite alla fine degli anni '80 e li aveva organizzati in categorie, tra cui gatti, Natale e Disneyland.\nLa struttura e il funzionamento di un temperino.\nUn temperino consiste in un piccolo blocco metallico o di materiale plastico, all'interno del quale \u00e8 praticato un foro di forma conica; su una faccia del blocco, lungo il foro conico, \u00e8 applicata con una vite una lama affilata. Infilando la matita nel foro, che \u00e8 fatto su misura, e facendola girare solitamente in senso orario, si fa in modo che la lama del temperino venga in contatto con il legno esterno della matita e ne elimini lo strato superiore, facendo assumere all'attrezzo da disegno la stessa forma del foro conico del temperamatite; in questo modo la grafite, contenuta all'interno della matita, \u00e8 esposta ed appuntita in modo da permettere la scrittura. Il temperino pu\u00f2 avere lati leggermente curvati per favorirne un'impugnatura pi\u00f9 comoda.\nVari tipi di temperini.\nEsistono vari tipi di temperini. Tra quelli manuali, ricordiamo:\nNei temperini meccanici o elettrici, dopo aver infilato la matita nell'apposito foro, basta azionare il temperamatite perch\u00e9 questo faccia la punta alla matita tramite la rotazione di una o pi\u00f9 lame interne. Questo si ottiene ruotando una manovella nei temperamatite meccanici o avviando il motore in quelli elettrici, in genere inserendo la matita. C'\u00e8 il temperamatite comune dove infili la matita e la giri per farla pi\u00f9 appuntita.\nEsistono temperini con foro di 2\u00a0mm per appuntire le mine dei portamine. Il temperino a volte \u00e8 incorporato nel pulsante amovibile del portamine stesso. "}
{"id": "556752", "revid": "3115", "url": "https://it.wikipedia.org/wiki?curid=556752", "title": "ELIZA (chatterbot)", "text": "ELIZA \u00e8 un Chatterbot scritto nel 1966 da Joseph Weizenbaum che fa la parodia di un terapeuta Rogersiano, in buona parte rispondendo al paziente con domande ottenute dalla riformulazione delle affermazioni del paziente stesso. Cos\u00ec, per esempio, alla frase \"Mi fa male la testa\" il programma pu\u00f2 ribattere con \"Perch\u00e9 dici che ti fa male la testa?\" oppure la risposta a \"Mia madre mi odia\" potrebbe essere \"Chi altro nella tua famiglia ti odia?\".\nNome.\nELIZA fu chiamato cos\u00ec prendendo spunto da Eliza Doolittle, la fioraia dall'eloquio incolto e dialettale protagonista della commedia \"Pigmalione\" di George Bernard Shaw che, grazie al metodo d'insegnamento della ripetizione delle forme corrette di pronuncia, impara il raffinato modo di esprimersi delle classi pi\u00f9 agiate.\nLa scelta della psicoterapia.\n\u00c8 inaccurato dire che ELIZA simuli (o peggio, emuli) un terapeuta. Weizenbaum disse che Eliza \u00e8 una parodia delle \"domande di uno psicoterapeuta all'inizio di un intervento psichiatrico\". Egli scelse la psicoterapia \"per evitare il problema di dare al programma una vera conoscenza\", la seduta psicoterapeutica \u00e8 una di quelle poche situazioni in cui un essere umano pu\u00f2 rispondere ad una affermazione con una domanda che parte da quella poca conoscenza del soggetto in discussione. Per esempio, in un contesto in cui alla domanda \"Chi \u00e8 il tuo compositore preferito?\" pu\u00f2 essere accettabile che si risponda con la domanda \"Che ne dici di parlarmi del tuo compositore preferito?\" o \"Questa domanda ti interessa?\".\nFunzionamento.\nELIZA procedeva analizzando e sostituendo semplici parole chiave in frasi preconfezionate. A seconda delle parole che l'utente immetteva nel programma, l'illusione di un interlocutore umano veniva smascherata o poteva continuare per diverse battute. Talvolta risultava talmente convincente che esistono aneddoti su persone cos\u00ec convinte di comunicare con un essere umano, da insistere per parecchi minuti. Tutto questo deriva dalla tendenza delle persone a dare alle parole significati che il computer certo non pu\u00f2 attribuire.\nImplementazioni e sviluppi.\nELIZA fu incluso in un certo numero dei primi giochi per computer, con diversi tipi di interfaccia grafica. Don Daglow ha scritto una versione pi\u00f9 sviluppata del programma denominato Ecala su un mainframe PDP-10 all'universit\u00e0 di Pomona nel 1973 prima di scrivere il primo RPG, Dungeon (1975). \u00c8 probabile che ELIZA fosse inoltre sul sistema in cui Will Crowther cre\u00f2 Adventure, il videogioco d'avventura del 1975 che ha dato origine al genere della fiction interattiva. Ma entrambi questi giochi sono comparsi circa nove anni dopo l'ELIZA originale.\nNegli anni seguenti furono realizzati molti programmi basati su ELIZA, in differenti linguaggi oltre ad Ecala. Per esempio, nel 1980, una compagnia chiamata \"Don't Ask Software\", fondata da Randy Simon, cre\u00f2 una versione per Apple II, Atari e Commodore, che usava come parole quelle immesse dall'utente. In Spagna, Jordi Perez svilupp\u00f2 il famoso Zebal nel 1993, scritto in Clipper per MS-DOS.\nMELIZA.\nVi \u00e8 poi un'applicazione curiosa di ELIZA su Google Earth: predisponendo la posizione su Marte (e pi\u00f9 precisamente vicino alla Face of Mars)\nsi pu\u00f2 trovare accanto l'icona con la testa di un robot di nome MELIZA: premendo l'icona parte automaticamente una finta chat interplanetaria con un presunto essere alieno. Il dialogo \u00e8 in inglese e reca le stesse funzioni del programma originale.\nOriginalit\u00e0 di ELIZA.\nNel 1966, il computer interattivo (tramite telescrivente) era nuovo. Sarebbero passati quindici anni prima che il personal computer diventasse familiare al grande pubblico, e due decenni prima che la maggior parte delle persone incontrasse i primi tentativi di linguaggio naturale nei servizi di internet, come Ask.com o sistemi d'aiuto come Microsoft Office Clippy. Nonostante questi programmi avessero richiesto anni di ricerca e lavoro (mentre Ecala offusc\u00f2 le funzionalit\u00e0 di ELIZA in meno di due settimane di lavoro di un singolo programmatore), ELIZA rimane una pietra miliare semplicemente perch\u00e9 fu la prima volta che un programmatore svilupp\u00f2 un'interazione uomo-macchina con l'obiettivo di creare l'illusione (seppur breve) di un dialogo uomo-uomo.\nEffetto ELIZA.\nDal nome ELIZA \u00e8 stato mutuato il cosiddetto \"Effetto ELIZA\", ossia il fenomeno psicologico che si verifica quando, ad un computer, viene attribuita maggior intelligenza di quanto in realt\u00e0 ne possegga.\nObiezioni.\nLe inesperte obiezioni a ELIZA disturbavano Weizenbaum, e lo spinsero a scrivere il suo libro \"Computer Power and Human Reason: From Judgment to Calculation\", in cui spiega i limiti dei computer, e chiarisce il suo parere che la visione antropomorfica del computer \u00e8 solo una riduzione dell'essere umano.\nTuttavia il poeta israeliano David Avidan, che rimase affascinato dalle future tecnologie e dalle loro relazioni con l'arte, desider\u00f2 esplorare l'uso del \"computer\" per scrivere opere letterarie. Egli condusse numerose conversazioni con un'implementazione in APL di ELIZA e le pubblic\u00f2 in inglese, insieme alla loro traduzione in ebraico, sotto il titolo \"My Electronic Psychiatrist \u2013 Eight Authentic Talks with a Computer\" (Il mio psichiatra elettronico - Otto autentiche conversazioni con un computer). Nella premessa egli lo presenta come una forma di \"scrittura forzata\" (\"Constrained writing\")."}
{"id": "556753", "revid": "1226", "url": "https://it.wikipedia.org/wiki?curid=556753", "title": "Forum Sociale Mondiale", "text": ""}
{"id": "556758", "revid": "339392", "url": "https://it.wikipedia.org/wiki?curid=556758", "title": "Arcidiocesi di Kyiv-Vyshhorod", "text": ""}
{"id": "556760", "revid": "46931", "url": "https://it.wikipedia.org/wiki?curid=556760", "title": "Isole Figi", "text": ""}
{"id": "556761", "revid": "599013", "url": "https://it.wikipedia.org/wiki?curid=556761", "title": "Ronnie O'Sullivan", "text": "Biografia.\n\u00c8 cresciuto e vive tuttora a Chigwell, nell'Essex, i suoi genitori sono l'irlandese Ronald John O'Sullivan e la siciliana Maria Catalano O'Sullivan, i quali gestivano dei sexy shops nel quartiere londinese di Soho. Il padre finisce in prigione per omicidio nel 1992 e viene rilasciato 18 anni dopo. Ha avuto in passato problemi con alcool e droga, riuscendo per\u00f2 a superarli, anche grazie alla sua passione per la corsa. A partire dal 2011 lavora con lo psicologo sportivo Steve Peters, che lo ha aiutato in maniera decisiva a rilanciare la sua carriera. Tifoso dell'Arsenal, \u00e8 inoltre molto amico dell'artista Damien Hirst, che spesso assiste ai suoi match.\nO'Sullivan ha tre figli: Taylor-Ann Magnus, nata nel 1996 dalla relazione di due anni con Sally Magnus (con la quale tuttavia ha avuto ed ha tuttora pochi rapporti); Lily e Ronnie nati rispettivamente nel 2006 e nel 2007 dalla relazione con Jo Langley. Dal 2013 O'Sullivan \u00e8 fidanzato con l'attrice Laila Rouass.\n\u00c8 un grande rivale di Ali Carter, contro cui ha vinto il Campionato mondiale nel 2008 e nel 2012, ha invece buoni rapporti con i cinesi Ding Junhui e Liang Wenb\u00f3 e svolge molte esibizioni assieme a Jimmy White. Durante la stagione, O'Sullivan compare molto spesso negli studi della versione inglese di Eurosport insieme ad altri giocatori ad altri esperti nel settore come Jimmy White, Neal Foulds, Alan McManus e Reanne Evans.\nStile di gioco.\nO'Sullivan pratica uno stile di gioco particolarmente d'attacco ed \u00e8 reputato uno dei migliori giocatori di posizione a corto raggio sul circuito mondiale. \u00c8 inoltre uno dei pi\u00f9 spettacolari e precisi giocatori di serie di sempre; quando per\u00f2 \u00e8 chiamato a farne uso, sa colpire con precisione a distanza e riesce spesso a disimpegnarsi egregiamente in difesa. La sua straordinaria velocit\u00e0 nel gioco gli ha valso il soprannome di \"The Rocket\" (\"Il Razzo\"), ed \u00e8 considerato da molti il giocatore pi\u00f9 talentuoso della storia dello snooker. Gioca con la mano destra, ma \u00e8 capace di usare la sinistra quasi con la stessa precisione, il che gli permette di evitare in molte circostanze l'uso dei ponticelli meccanici.\nCarriera.\nO'Sullivan inizia a giocare a snooker molto presto. A 10 anni sigla il suo primo centone, a 15 la prima serie perfetta da 147 punti; l'anno successivo passa professionista.\nStagione 1992-1993: debutto al Crucible.\nO'Sullivan inizia la stagione vincendo 74 dei suoi primi 76 incontri da professionista, con 38 vittorie consecutive (record ancora imbattuto). Nella fase di qualificazione del Grand Prix 1992 batte Jason Curtis 5-0 in 43 minuti e 36 secondi, che \u00e8 attualmente la vittoria pi\u00f9 veloce in una partita al meglio delle 9. Dopo ci\u00f2 gli viene dato il soprannome \"The Rocket\" (il razzo). A settembre, all'et\u00e0 di 16 anni, diventa il pi\u00f9 giovane giocatore di sempre a qualificarsi per il mondiale. Fa il suo debutto al Crucible all'et\u00e0 di 17 anni e 134 giorni (solo Luca Brecel e Stephen Hendry hanno debuttato pi\u00f9 giovani). Tuttavia non riuscir\u00e0 ad andare oltre il primo turno, sconfitto 7-10 da Alan McManus.\nStagione 1993-1994: primo Campionato del Regno Unito.\nNella stagione 1993-1994 O'Sullivan sconfigge Hendry 10-6 nella finale del Campionato del Regno Unito, vincendo cos\u00ec il suo primo torneo valido per il Ranking e diventando il pi\u00f9 giovane giocatore di sempre a riuscirci (all'et\u00e0 di 17 anni e 358 giorni). Il campione scozzese ha comunque la sua rivincita sul giovane talento nella finale dell'European Open, vincendo per 9-5. Il secondo titolo valido per il Ranking arriva con il British Open, con la vittoria in finale su James Wattana per 9-4. Al mondiale, la sua corsa al titolo si ferma al secondo turno, che vede John Parrott imporsi nettamente 13-3. Alla fine della stagione O'Sullivan sale di 48 posizioni nel Ranking e si attesta al nono posto.\nStagione 1994-1995: primo Masters.\nNel corso della stagione 1994-1995 O'Sullivan non riesce a vincere nessun torneo valido per il Ranking, tuttavia raggiunge i quarti di finale del Grand Prix, del Campionato del Regno Unito, del Welsh Open; le semifinali del Dubai Classic e dell'European Open; la finale del Thailand Open e del British Open. Riesce inoltre ad aggiudicarsi il primo Masters battendo 9-3 John Higgins in finale e diventando il pi\u00f9 giovane di sempre a vincere il titolo, all'et\u00e0 di 19 anni e 69 giorni. Al mondiale riesce ad arrivare per la prima volta ai quarti, ma viene sconfitto 8-13 da Hendry. Termina la stagione al terzo posto del Ranking, dietro a Stephen Hendry e Steve Davis.\nStagione 1995-1996.\nNella stagione 1995-1996 raggiunge i quarti del Campionato del Regno Unito, ma viene battuto da Andy Hicks 7-9. Al Masters di Londra viene sconfitto in finale da Stephen Hendry 5-10, mentre al mondiale perde in semifinale per mano di Peter Ebdon (14-16). O'Sullivan riceve inoltre una multa di \u00a320000 per aver assalito il responsabile dell'ufficio stampa.\nStagione 1996-1997: prima serie perfetta.\nNella stagione 1996-1997 l'inglese vince due tornei validi per il Ranking, l'Asian Classic (battendo Brian Morgan 9-8 in finale) e il German Open (imponendosi in finale su Alain Robidoux per 9-7). Raggiunge la terza finale consecutiva al Masters, dove affronta Steve Davis. L'inizio del match \u00e8 promettente per O'Sullivan, che vince i primi due frame con due centoni (116 e 113). Tuttavia il terzo frame viene interrotto da un invasore, che irrompe nell'arena completamente nudo. Lo stesso Davis afferma dopo la partita che l'episodio aveva deconcentrato O'Sullivan, il quale non riesce infatti a mantenere il vantaggio e al termine della prima sessione il risultato \u00e8 di 4-4. O'Sullivan fa comunque suoi i primi quattro frame della seconda sessione, portando il risultato sull'8-4. Alla fine per\u00f2, il suo connazionale recupera e vince 6 frames di fila, battendo cos\u00ec O'Sullivan 10-8. Al mondiale O'Sullivan perde al secondo turno 12-13 contro Darren Morgan. Tuttavia nel primo turno, nella vittoria per 10-8 contro Mick Price, realizza (in 5 minuti e 20 secondi) la prima serie perfetta della sua carriera, che risulta anche essere la pi\u00f9 veloce della storia dello snooker (in tornei ufficiali).\nStagione 1997-1998: secondo Campionato del Regno Unito.\nO'Sullivan vince il suo secondo Campionato del Regno Unito battendo ancora una volta Stephen Hendry in finale e sempre per 10-6. Al Masters viene sconfitto 3-6 ai quarti di finale da Steve Davis. Nello stesso mese vince lo Scottish Open, imponendosi in finale 9-5 su John Higgins. Il mese successivo, sconfigge Ken Doherty nella finale dell'Irish Masters, tuttavia il titolo gli viene revocato, in quanto nel test anti droga del post-partita risulta essere positivo alla cannabis. Al Crucible la sua corsa si ferma in semifinale, che vede lo scozzese Higgins prevalere per 17-9.\nStagione 1998-1999.\nNella stagione 1998-1999 O'Sullivan non difende il suo titolo di campione del Regno Unito, ritirandosi dal torneo poco prima del primo turno. Il suo manager affermer\u00e0 che il giocatore stava soffrendo di un esaurimento fisico e nervoso, mentre altre fonti riportarono che stava soffrendo di depressione. Al Masters O'Sullivan non supera i quarti di finale, battuto 2-6 da Ken Doherty. Al mondiale raggiunge la sua terza semifinale in quattro anni, ma ancora una volta non riesce ad arrivare in finale, perdendo 13-17 contro il rivale scozzese Stephen Hendry. La partita vede i due giocatori realizzare un totale di otto centoni, quattro a testa. Hendry realizza due centoni consecutivi nel ventunesimo e nel ventiduesimo frame (101 e 108). O'Sullivan risponde nel ventitreesimo frame con un tentativo di 147, arrivando per\u00f2 solo a 136, mancando la rosa nella buca di centro. Nel frame successivo l'inglese mette a segno una serie da 110, quarto frame consecutivo vinto con un centone.\nStagione 1999-2000.\nDurante la stagione 1999-2000 O'Sullivan vince due tornei validi per il Ranking: il China Open, battendo in finale Stephen Lee 9-5, e lo Scottish Open battendo in finale Mark Williams 9-1. Per il quarto anno consecutivo viene eliminato ai quarti di finale dl The Masters, perdendo 3-6 contro John Parrott, mentre al mondiale perde al primo turno 9-10 contro David Gray, pur realizzando ben 5 centoni, un record per una partita al meglio delle 19.\nStagione 2000-2001: primo titolo mondiale.\nDurante la stagione 2000-2001 O'Sullivan vince la Champions Cup, avendo la meglio in finale su Mark Williams (7-5). Il gallese ha per\u00f2 la sua rivincita nella finale del Grand Prix, battendo O'Sullivan 9-5.\nPer il secondo anno consecutivo O'Sullivan si aggiudica il China Open, vincendo in finale sempre contro il gallese con il risultato di 9-3. Altri successi arrivano agli Scottish Masters (9-6 su Hendry) e agli Irish Masters (9-8 su Hendry).\nAl Crucible, si aggiudica il primo titolo mondiale ai danni di John Higgins, in una finale che vede l'inglese imporsi per 18-14. Il sesto titolo stagionale arriva infine con la vittoria per 9-7 su Hendry nella finale della Premier League (dopo aver battuto in semifinale Higgins 6-3).\nStagione 2001-2002: terzo Campionato del Regno Unito.\nNella stagione 2001-2002 O'Sullivan vince il suo terzo Campionato del Regno Unito, battendo in finale Ken Doherty 10-1.\nNon riesce per\u00f2 a difendere il titolo mondiale, sconfitto in semifinale da Stephen Hendry. Prima del match, O'Sullivan rilascia delle dichiarazioni ben poco amichevoli nei confronti dell'avversario, il quale per\u00f2 riesce ad avere la meglio. O'Sullivan si ritrova avanti 8-5, ma lo scozzese ristabilisce la parit\u00e0 nella terza sessione, fissando momentaneamente il punteggio sul 12-12. Nella quarta e ultima sessione, O'Sullivan riesce a vincere solo un frame, con Hendry che si guadagna cos\u00ec un posto in finale, battendo l'inglese 17-13. Al termine dell'incontro, O'Sullivan lo accusa di poca sportivit\u00e0, riferendosi ad un torneo precedente. Hendry non commenta, ma O'Sullivan viene comunque criticato da Steve Davis, Dennis Taylor e Clive Everton e successivamente si scuser\u00e0 per le sue dichiarazioni.\nChiude la stagione vincendo la seconda Premier League consecutiva, battendo in semifinale Jimmy White 6-2 e in finale Higgins 9-4. Al termine della stagione si guadagna il primato nel Ranking mondiale.\nStagione 2002-2003.\nO'Sullivan inizia la stagione trionfando agli Scottish Masters, battendo Higgins 9-4 in finale.\nRaggiunge i quarti di finale della LG Cup, perdendo 1-5 contro Chris Small (che successivamente vincer\u00e0 il titolo); gli ottavi di finale del British Open, sconfitto da Paul Hunter 4-5; i quarti di finale del Campionato del Regno Unito, sconfitto da Drew Henry 6-9; i quarti di finale del Welsh Open, sconfitto da Marco Fu 3-5.\nSuccessivamente vince due consecutivi tornei validi per il Ranking, sconfiggendo Stephen Hendry 9-6 nella finale dell'European Open, e John Higgins 10-9 nella finale degli Irish Masters.\nAllo Scottish Open viene sconfitto agli ottavi di finale da Ken Doherty.\nAl mondiale, O'Sullivan realizza la sua sesta serie perfetta nel suo match di primo turno contro Marco Fu, nonostante ci\u00f2 viene battuto 6-10 e scivola al terzo posto del Ranking.\nStagione 2003-2004: secondo titolo mondiale.\nNella stagione 2003-2004 O'Sullivan raggiunge la finale del British Open, ma viene sconfitto da Hendry 6-9.\nSuccessivamente vince il Welsh Open, battendo in finale Steve Davis 9-8.\nAi Masters viene sconfitto in finale da Paul Hunter 9-10, nonostante fosse stato in vantaggio 6-1 e 9-7.\nRay Reardon (sei volte campione del mondo) diventa l'allenatore di O'Sullivan.\nAl Campionato mondiale O'Sullivan batte Hendry 17-4 nelle semifinali (la sconfitta pi\u00f9 schiacciante nella storia del mondiale in una semifinale). In finale, incontra Graeme Dott e vince 18-8, sebbene avesse perso i primi cinque frame dell'incontro. O'Sullivan dichiarer\u00e0 che le difficolt\u00e0 all'inizio della partita erano state provocate dal manager dell'avversario scozzese, che era andato a trovarlo nello spogliatoio poco prima del match. Alla fine della stagione O'Sullivan riconquista il primato nel Ranking.\nStagione 2004-2005: secondo Masters.\nO'Sullivan inizia la stagione vincendo il Grand Prix, battendo in finale Ian McCulloch 9-5.\nRaggiunge la semifinale del British Open, ma viene sconfitto 1-6 da Stephen Maguire.\nAl Campionato del Regno Unito non va oltre i sedicesimi di finale, battuto sempre da Maguire.\nVince in seguito il Welsh Open, vincendo al frame decisivo contro Hendry (9-8). Nel corso del torneo realizza 10 centoni, tra cui una serie da 146, la pi\u00f9 alta della competizione.\nConquista il secondo Masters della sua carriera, sconfiggendo in finale 10-3 John Higgins, che lo definir\u00e0 alla fine del match \"un genio totale\".\nO'Sullivan conquista per la terza volta gli Irish Masters, imponendosi 10-8 su Matthew Stevens.\nNon partecipa al China Open per ragioni mediche e viene criticato da Anthony Hamilton, il quale mette in evidenza il dovere di O'Sullivan di promuovere lo sport all'estero.\nAl mondiale viene eliminato ai quarti da Peter Ebdon, che trionfa 13-11, nonostante O'Sullivan fosse stato in vantaggio per 8-2. Dopo il match O'Sullivan dichiara che probabilmente non avrebbe giocato nella stagione successiva e che forse si sarebbe addirittura ritirato.\nPartecipa comunque alla Premier League e trionfa, battendo Hendry 5-0 in semifinale e Williams 6-0 in finale. A settembre dichiara che avrebbe giocato solo parzialmente la stagione successiva e che avrebbe partecipato in America ad alcuni tornei di Palla 8.\nStagione 2005-2006.\nO'Sullivan inizia la stagione arrivando in finale al Grand Prix, ma non riesce a conquistare il titolo, battuto da Higgins 2-9.\nNei sedicesimi di finale dello UK Championship incontra Mark King e nei momenti in cui l'avversario \u00e8 al tavolo, siede con un asciugamano in testa e perde l'incontro 8-9.\nVince la Premier League battendo Steve Davis 5-3 in semifinale e Stephen Hendry 6-0 in finale.\nArriva in finale ai Masters, ma Higgins si prende la sua rivincita per la finale dell'anno precedente e trionfa 10-9, in una partita epica fino all'ultimo secondo, con lo scozzese che vince il frame decisivo sulla nera con una serie da 64, dopo essere andato sotto di 60 punti.\nO'Sullivan salta il Malta Open e viene eliminato al primo turno nei due eventi successivi, battuto 1-5 da Ian McCulloch al Welsh Open e 0-5 da James Wattana al China Open.\nAl mondiale O'Sullivan vince contro Dave Harold 10-4 nel primo turno e 13-10 contro Ryan Day nel secondo turno. Ai quarti di finale incontra Mark Williams e vince 13-11, dopo che il gallese era riuscito a ribaltare il risultato da 10-6 a 10-11, vincendo 5 frame consecutivi. O'Sullivan non riesce per\u00f2 a superare le semifinali, sconfitto da Graeme Dott 11-17. Durante il torneo O'Sullivan ha avuto diversi problemi con il gommino della sua stecca e alla fine della semifinale regala la stecca a un ragazzo del pubblico, dichiarando in seguito che nella stagione successiva ne avrebbe usato una nuova. Al termine della stagione O'Sullivan perde il primato nella classifica mondiale.\nStagione 2006-2007: terzo Masters.\nAl Northern Ireland Trophy O'Sullivan perde in finale contro il giovane giocatore cinese Ding Junhui per 6-9, dopo aver sconfitto in semifinale Dominic Dale 6-0 in soli 53 minuti (record per una partita al meglio delle 11).\nRaggiunge i quarti di finale del Grand Prix e viene sconfitto da Neil Robertson 1-5.\nAl Campionato del Regno Unito O'Sullivan lascia tutti di stucco nei quarti di finale contro Stephen Hendry, concedendo il match al sesto frame, sul 4-1 per l'avversario, con ancora 12 possibili frame da giocare. Dopo aver perso posizione, manca una difficile rossa, dopodich\u00e9 si dirige verso Hendry, gli stringe la mano e concede il match dicendo: \"Ne ho avuto abbastanza\". Quello stesso giorno, O'Sullivan si scusa per quanto era successo e afferma che sarebbe tornato ancora pi\u00f9 forte molto presto. Ad ogni modo, riceve una multa di \u00a320800 dalla World Snooker e gli vengono tolti 900 punti dalla classifica mondiale.\nO'Sullivan ritorna in azione ai Masters, vincendo la competizione per la terza volta, battendo in finale Ding Junhui 10-3. Al termine del primo match contro Ali Carter (vinto per 6-1), non si presenta alla conferenza stampa del post-partita, tuttavia viene scusato dalla World Snooker per il difficile periodo che stava attraversando. Questa decisione fu per\u00f2 criticata da alcuni giocatori, tra cui Shaun Murphy e Ken Doherty. Comunque O'Sullivan si fa anche notare per la sua sportivit\u00e0, consolando in finale Ding, che aveva deciso di concedere il match sul 9-3 (la partita era al meglio delle 19), a causa di un membro del pubblico eccessivamente di parte. O'Sullivan convince Ding a continuare a giocare, anche se la partita si chiude subito a favore dell'inglese, che sigla una serie da 74 nel tredicesimo frame.\nAlla Malta Cup O'Sullivan esce al primo turno, perdendo 3-5 contro Michael Holt.\nRaggiunge i quarti di finale del Welsh Open, dove viene sconfitto 4-5 da Neil Robertson.\nAi quarti di finale degli Irish Masters sconfigge Joe Swail 5-4 e realizza anche un 147. In semifinale batte Higgins 6-5, andando poi a vincere il titolo, imponendosi 9-1 su Barry Hawkins.\nO'Sullivan raggiunge poi le semifinali del China Open, ma viene battuto da Graeme Dott 2-6.\nAl mondiale vince i primi due turni contro Ding Junhui 10-2 e contro Neil Robertson 13-10, per poi essere eliminato nei quarti da Higgins, che vince 13-9.\nStagione 2007-2008: quarto Campionato del Regno Unito e terzo titolo mondiale.\nO'Sullivan salta il primo torneo valido per il Ranking della stagione, lo Shanghai Masters, per via di alcuni problemi alla schiena.\nRaggiunge la finale del Grand Prix, ma viene battuto 6-9 da Marco Fu.\nAl Northern Ireland Trophy batte 5-2 Ali Carter negli ottavi di finale, realizzando 5 centoni, tra cui il suo settimo 147. Tuttavia viene eliminato al turno successivo da Fergal O'Brien, che vince 5-2.\nA inizio dicembre, vince la quarta consecutiva Premier League, battendo 7-4 John Higgins in finale.\nAl Campionato del Regno Unito incontra Mark Selby in semifinale e vince per 9-8, realizzando nel frame decisivo il suo ottavo 147. Oltre a lui, solo Hendry e Williams c'erano riusciti in precedenza. Diventa inoltre l'unico giocatore insieme a John Higgins ad aver realizzato un 147 in due tornei consecutivi. In finale, incontra Stephen Maguire e vince 10-2, portando a casa per la quarta volta il titolo (si tratta del suo primo torneo valido per il Ranking in quasi tre anni).\nAi Masters viene eliminato al primo turno da Maguire. O'Sullivan va sotto 1-4, ma riesce a recuperare e a portare il match sul 5-5. Nel decider sbaglia per\u00f2 la blu decisiva, permettendo cos\u00ec allo scozzese di accedere ai quarti.\nRaggiunge la finale del Welsh Open, dove affronta Mark Selby. O'Sullivan si porta in vantaggio 8-5, ma Selby vince i restanti quattro frame e dunque la partita 9-8.\nAl China Open O'Sullivan esce al primo turno, battuto da Marco Fu 4-5. Alla conferenza stampa successiva al match si rende protagonista di una serie di episodi spiacevoli: invita un membro della stampa a praticargli del sesso orale, scherza sulla grandezza del suo pene e simula un atto sessuale con il suo microfono. Per queste ragioni, viene punito dalla World Snooker, che gli sottrae i punti ranking che aveva guadagnato partecipando al torneo.\nAl mondiale batte nel primo turno Liu Chuang 10-5. Nel secondo turno vince su Mark Williams 13-7, realizzando il suo nono 147 nel ventunesimo frame. Al termine del match, Dennis Taylor lo definir\u00e0 \"un genio assoluto\". Ai quarti O'Sullivan batte Liang Wenb\u00f3 13-7, mentre in semifinale Stephen Hendry viene sconfitto 6-17 e definisce l'inglese \"il migliore giocatore al mondo\". Infine, la finale vede O'Sullivan imporsi nettamente su Ali Carter per 18-8 e sollevare l'ambito trofeo per la terza volta in carriera.\nStagione 2008-2009: quarto Masters.\nO'Sullivan inizia la stagione trionfando al Northern Ireland Trophy, battendo in finale Dave Harold 9-3.\nAgli Shanghai Masters, batte in semifinale Stephen Maguire 6-5, realizzando un 141 e un 145. In finale, viene battuto da Ricky Walden 8-10.\nVince per la quinta volta consecutiva la Premier League, battendo 7-2 Selby in finale.\nAl Campionato del Regno Unito perde al secondo turno contro Joe Perry 5-9. Concede il dodicesimo frame nonostante Perry avesse un vantaggio di soli 23 punti e alla fine del match commenta dicendo: \"Pu\u00f2 essere sembrato che abbia perso la testa, ma sono sicuro che mi riprender\u00f2\".\nAi Masters O'Sullivan batte Joe Perry 6-5, Ali Carter 6-2, Stephen Maguire 6-1. In finale, incontra Mark Selby e i due giocatori regalano al pubblico una finale memorabile. O'Sullivan si porta avanti 3-1, ma al termine della prima sessione Selby recupera lo svantaggio e fissa momentaneamente il risultato sul 4-4. Nella seconda sessione, Selby si porta in vantaggio 7-5, ma O'Sullivan vince tre frame consecutivi per condurre 8-7. I due giocatori si scambiano i due frame successivi, sul 9-8 entrambi hanno delle opportunit\u00e0, ma alla fine O'Sullivan realizza una serie da 55 che chiude il match sul 10-8. O'Sullivan ha ottenuto questa vittoria giocando con una stecca avuta solo il sabato precedente e ha dichiarato che questo \u00e8 stato il pi\u00f9 grande traguardo della sua carriera.\nAl primo turno del mondiale batte Stuart Bingham 10-5, realizzando tre centoni (140, 104, 103). Nel secondo turno viene sconfitto 11-13 da Mark Allen, sebbene avesse condotto per 9-7.\nStagione 2009-2010.\nO'Sullivan inizia la stagione vincendo gli Shanghai Masters. Nel percorso per arrivare in finale perde solo sei frame, battendo Graeme Dott 5-0, Marco Fu 5-2, Ding Junhui 5-3, John Higgins 6-1. In finale incontra Liang Wenbo e vince 10-5.\nAl Grand Prix batte nel primo turno Jamie Burnett 5-3, ma perde di misura 4-5 contro Higgins nel match seguente.\nNon riesce a vincere per la sesta volta consecutiva la Premier League, essendo battuto in finale da Shaun Murphy 3-7.\nAl Campionato del Regno Unito batte Matthew Stevens nel primo turno 9-3 e nella conferenza stampa rilascia delle dichiarazioni piuttosto pesanti contro la World Snooker. Nei due match successivi batte sempre 9-3 sia Peter Ebdon che Mark Selby. In semifinale, incontra John Higgins e perde 8-9, nonostante avesse recuperato da 2-8 a 8-8.\nAi Masters batte Neil Robertson 6-4, Peter Ebdon 6-3, Mark Williams 6-5. In finale incontra ancora una volta Mark Selby e perde 9-10.\nAl Welsh Open batte Bingham 5-1 nel primo turno, Jamie Cope 5-0 nel secondo turno, Mark Allen 5-2 nei quarti di finale, ma perde 4-6 contro Higgins in semifinale.\nAl China Open non va oltre il primo turno, sconfitto 3-5 da Tian Pengfei, perdendo conseguentemente il primato nel ranking.\nAl mondiale batte Liang Wenb\u00f3 10-7 nel primo turno e Williams 13-10 nel secondo turno, per poi cedere a Selby 11-13 nei quarti di finale.\nStagione 2010-2011.\nO'Sullivan partecipa al primo evento del Players Tour Championship, perdendo 0-4 nei quarti di finale contro Jamie Cope.\nAl quarto evento raggiunge invece la finale, ma non riesce a conquistare il titolo, battuto 3-4 da Barry Pinches.\nAl World Open realizza il suo decimo 147 nei sedicesimi di finale contro Mark King (incontro vinto 3-0). Tuttavia, deve essere convinto dall'arbitro Jan Verhaas per imbucare l'ultima nera. Infatti, scoperto che non c'era nessun tipo di premio per la realizzazione di una serie perfetta (ma solo \u00a34000 per la miglior serie), O'Sullivan aveva deciso di lasciare la nera finale sul tavolo, in segno di protesta. Batte poi Jimmy White 3-1, Stephen Hendry 3-1, Stephen Maguire 3-1 e Peter Ebdon 3-1. Raggiunge cos\u00ec la finale, dove affronta Neil Robertson, che prevale sull'inglese 5-1.\nVince per la nona volta la Premier League, battendo Robertson 5-1 in semifinale e Murphy 7-1 in finale.\nAl Campionato del Regno Unito viene sconfitto al primo turno da Stuart Bingham 6-9.\nAnche ai Masters esce al primo turno, sconfitto 4-6 da Mark Allen.\nRaggiunge la semifinale degli Shoot-Out, ma perde contro Robert Milkins. Realizza comunque le due serie pi\u00f9 alte del torneo (112, 123).\nPerde al primo turno nei due tornei successivi, in entrambi i casi contro Ryan Day: 2-4 al Welsh Open e 2-5 al China Open.\nAl mondiale batte nel primo turno Dominic Dale 10-2 e nel secondo turno Shaun Murphy 13-10. Ai quarti di finale viene eliminato da John Higgins, che vince il match 13-10.\nStagione 2011-2012: quarto titolo mondiale.\nO'Sullivan inizia la stagione vincendo il primo evento del Players Tour Championship, con la vittoria in finale 4-0 su Joe Perry.\nAl Paul Hunter Classic realizza la sua undicesima serie perfetta. Raggiunge inoltre le semifinali, ma viene battuto 3-4 da Selby.\nAgli Shanghai Masters viene battuto 3-5 al secondo turno da Anthony Hamilton.\nA ottobre vince il Kay Suzanne Memorial Trophy, battendo in finale Matthew Stevens 4-2.\nRaggiunge la finale dell'Antwerp Open, ma viene sconfitto da Judd Trump 3-4. Non partecipa per\u00f2 alle finali del Players Tour Championship per ragioni mediche.\nVince la sua decima Premier League, battendo Ding Junhui 7-1 in finale.\nAl Campionato del Regno Unito viene battuto al secondo turno 5-6 da Trump, che lo batter\u00e0 anche ai quarti di finale dei Masters 2-6.\nSuccessivamente O'Sullivan vince i German Masters, battendo 9-7 in finale Stephen Maguire.\nRaggiunge la semifinale del Welsh Open, ma perde 2-6 contro Selby. Arriva poi ai quarti del China Open e viene sconfitto 4-5 da Maguire.\nAl mondiale batte al primo turno Peter Ebdon 10-4, al secondo turno Mark Williams 13-6, ai quarti di finale Neil Robertson 13-10, in semifinale Matthew Stevens 17-10. In finale affronta Ali Carter e, come nel 2008, ha la meglio, vincendo 18-11. O'Sullivan, a 36 anni, diventa cos\u00ec il campione del mondo pi\u00f9 anziano dai tempi di Ray Reardon, che vinse il mondiale a 45 anni nel 1978. Inoltre, nella finale realizza una serie da 141, la pi\u00f9 alta mai realizzata in una finale al Crucible (anche se nel 2017 anche John Higgins realizzer\u00e0 un 141 nella finale contro Mark Selby). Alla fine della stagione, O'Sullivan si ritrova al nono posto della classifica mondiale.\nStagione 2012-2013: quinto titolo mondiale.\nIl 6 giugno la World Snooker dichiara che, non avendo O'Sullivan firmato il contratto, non avrebbe potuto partecipare a nessuna competizione della stagione finch\u00e9 non lo avesse fatto. Lo stesso giorno, O'Sullivan dichiara di aver trovato il contratto eccessivamente impegnativo per la fase della sua carriera. Il 7 agosto viene tuttavia annunciato che O'Sullivan aveva finalmente firmato il contratto e che avrebbe partecipato ad ottobre all'International Championship e a dicembre al Campionato del Regno Unito.\nO'Sullivan ritorna in azione al terzo evento del Players Tour Championship, ma viene eliminato al primo turno, sconfitto 3-4 da Simon Bedford.\nDopo gli Shanghai Masters, scivola al diciassettesimo posto del Ranking, fuori dalla Top16 per la prima volta da quando vi era entrato (stagione 1994/1995). O'Sullivan si ritira successivamente da tutte le rimanenti competizioni della stagione. Tuttavia, il 26 febbraio, durante una conferenza stampa, dichiara che avrebbe difeso il suo titolo mondiale.\nAl mondiale batte Marcus Campbell 10-4 nel primo turno, Ali Carter 13-8 nel secondo turno, Stuart Bingham 13-4 nei quarti di finale, Judd Trump 17-11 in semifinale. In finale affronta Barry Hawkins e vince l'incontro 18-12, realizzando un totale di sei centoni (cosa mai accaduta prima in una finale al Crucible). Inoltre, con il centone realizzato nel quindicesimo frame, diventa il giocatore con pi\u00f9 centoni all'attivo nella storia del Crucible, battendo il precedente record di Stephen Hendry (127 centoni).\nStagione 2013-2014: quinto Masters.\nO'Sullivan inizia la stagione al diciannovesimo posto della classifica mondiale.\nPartecipa al Bulgarian Open, perdendo 2-4 contro Higgins in semifinale. Perde a sorpresa 1-4 nei sedicesimi di finale del Bluebell Wood Open contro Peter Lines, ma vince successivamente il Paul Hunter Classic, battendo in finale Gerard Greene 4-0.\nO'Sullivan si qualifica per l'International Championship vincendo 6-1 su Joel Walker. Nel secondo turno batte 6-2 Anthony McGill, per poi essere eliminato da Liang Wenbo, che si impone 6-4.\nSuccessivamente, O'Sullivan raggiunge la finale dell'Antwerp Open, ma perde contro Mark Selby 3-4, nonostante fosse stato in vantaggio 3-1.\nNella Champion of Champions batte Mark Davis 4-0, Ding Junhui 6-5, Neil Robertson 6-5. In finale affronta Stuart Bingham, vincendo l'incontro 10-8.\nAl Campionato del Regno Unito non va oltre i quarti di finale, perdendo 4-6 contro Bingham. Malgrado ci\u00f2, realizza due centoni (135, 127).\nAi Masters affronta al primo turno Robert Milkins e vince 6-1. Nei quarti batte Ricky Walden 6-0 in soli 57 minuti e 48 secondi. Nel corso del match mette a segno 556 punti senza che l'avversario riesca a replicare, battendo il precedente record di Ding Junhui (495 punti). Raggiunge poi la finale dopo aver battuto 6-2 Stephen Maguire in semifinale. Si tratta della decima finale di O'Sullivan ai Masters (che batte cos\u00ec il precedente record di Hendry di 9 finali), durante la quale riesce a sollevare il trofeo per la quinta volta nella sua carriera, battendo nettamente Selby 10-4.\nO'Sullivan viene multato dalla World Snooker per alcuni post pubblicati sul suo account Twitter. Inoltre, viene anche multato per aver rivolto parole offensive all'arbitro Jan Verhaas, durante i match di qualificazione per i German Masters. Questo perch\u00e9 l'arbitro avrebbe invitato il giocatore a infilarsi la camicia dentro i pantaloni. O'Sullivan si scuser\u00e0 in seguito, affermando che il giorno si sentiva poco bene e che l'arena era eccessivamente calda.\nAl Welsh Open O'Sullivan batte Mitchell Travis 4-1 nel primo turno, Barry Pinches 4-1 nel secondo turno, Xiao Guodong 4-1 nei sedicesimi di finale e Ricky Walden 4-1 negli ottavi. Ai quarti di finale incontra Higgins e vince 5-1, mentre in semifinale si impone 6-2 su Barry Hawkins. Vince il trofeo per la terza volta in carriera, battendo in finale Ding Junhui con il risultato di 9-3. Nel dodicesimo e ultimo frame della partita realizza anche la sua dodicesima serie perfetta, superando cos\u00ec le undici realizzate da Stephen Hendry (ritiratosi dopo il mondiale del 2012).\nAl mondiale batte Robin Hull 10-4 nel primo turno. Nel secondo turno trionfa a fatica su Joe Perry, che era stato in vantaggio 5-3 al termine della prima sessione, 9-7 al termine della seconda sessione e 11-9 nel corso della terza, prima che O'Sullivan vincesse quattro frame consecutivi, battendo cos\u00ec l'avversario 13-11. I quarti di finale vedono O'Sullivan affrontare Shaun Murphy, che vince i primi due frame dell'incontro, ma ne perde tredici dei successivi quattordici, permettendo cos\u00ec all'avversario di imporsi 13-3. Anche in semifinale O'Sullivan non incontra particolari difficolt\u00e0, battendo Barry Hawkins 17-7, senza dover giocare l'ultima sessione. Tuttavia, per la prima volta in carriera, O'Sullivan viene battuto in una finale al Crucible, con Mark Selby che ottiene il primo titolo mondiale vincendo 18-14 (sebbene fosse stato in svantaggio 5-10). Quella notte O'Sullivan e il figlio sono coinvolti in un incidente stradale, ma fortunatamente rimangono illesi.\nDopo il mondiale, viene introdotta una nuova tipologia di ranking, che vede O'Sullivan salire al quarto posto della classifica mondiale.\nStagione 2014-2015: quinto Campionato del Regno Unito.\nO'Sullivan inizia la stagione al Paul Hunter Classic, perdendo negli ottavi di finale 2-4 contro Tian Pengfei.\nAgli Shanghai Masters perde al primo turno contro Alan McManus 3-5.\nO'Sullivan si qualifica per l'International Championship, battendo James Cahill 6-3. Batte poi Ben Woollaston 6-4 nel primo turno, Anthony McGill 6-1 nei sedicesimi di finale e Li Hang 6-1 negli ottavi. Ai quarti di finale incontra Mark Williams e perde 5-6.\nRiesce poi a vincere per il secondo anno consecutivo la Champion of Champions, battendo Bingham 4-2, Marco Fu 6-0, Ding Junhui 6-4 e Judd Trump 10-7 in finale (nel corso della quale realizza quattro centoni).\nAl Campionato del Regno Unito batte Daniel Wells 6-2 nel primo turno, Peter Lines 6-3 nel secondo turno, Ben Woollaston 6-3 nei sedicesimi di finale, Matthew Selt 6-0 negli ottavi di finale, Anthony McGill 6-4 nei quarti di finale e Stuart Bingham 6-5 in semifinale. In finale affronta Judd Trump e si porta avanti 9-4. Trump vince per\u00f2 cinque frame consecutivi, portando il match al decider. Ma alla fine O'Sullivan vince l'ultimo frame e quindi il trofeo per la quinta volta. Negli ottavi contro Selt l'inglese realizza la sua tredicesima serie perfetta. Inoltre O'Sullivan ha giocato l'intero torneo con una caviglia fratturata.\nAi Masters, nella vittoria nel primo turno contro Ricky Walden per 6-4, eguaglia Stephen Hendry per il numero di centoni realizzati in carriera (775). Nel quarti di finale batte Marco Fu 6-1 e nel primo frame dell'incontro si guadagna una standing ovation del pubblico realizzando il centone numero 776 della sua carriera e diventando cos\u00ec il giocatore con pi\u00f9 centoni all'attivo nella storia dello snooker. Tuttavia, non riesce a difendere il titolo, perdendo 1-6 contro Neil Robertson in semifinale.\nAl mondiale O'Sullivan batte Craig Steadman 10-3 nel primo turno e Matthew Stevens 13-5 nel secondo turno, ma ai quarti di finale deve cedere a Stuart Bingham 9-13. Nel corso del torneo O'Sullivan \u00e8 protagonista di una serie di curiosi avvenimenti: durante il match contro Steadman, si toglie un paio di scarpe scomode e gioca in calzini, prima di farsi prestare un altro paio di scarpe; nel match successivo, rischia di spaccare in due la sua stecca, dopo averla violentemente sbattuta sul tavolo, frustrato per aver sbagliato un tiro.\nStagione 2015-2016: sesto Masters.\nO'Sullivan inizia la sua stagione solo a dicembre, partecipando ai match di qualificazione per i German Masters. Batte Hamza Hakbar 5-1 nel primo turno, ma perde 3-5 contro Stuart Carrington nel secondo turno.\nAi Masters, batte Mark Williams 6-5, Mark Selby 6-3, Stuart Bingham 6-3 e Barry Hawkins 10-1 in finale, eguagliando il numero di Masters vinti da Hendry.\nAl Welsh Open affronta nel primo turno Barry Pinches e vince 4-1. Nel quinto e ultimo frame, dopo aver imbucato cinque rosse e cinque nere, chiede all'arbitro quale fosse il premio per la realizzazione di una serie perfetta. Continua a rimanere in una serie pot-black, ma viene a sapere che il premio \u00e8 \"solamente\" di \u00a310000. Cos\u00ec, arrivato alla penultima rossa, prende deliberatamente posizione sulla rosa e completa una serie da 146. Questa sua scelta verr\u00e0 criticata dal presidente della World Snooker Barry Hearn, che la definisce \"inaccettabile\" e \"irrispettosa\". O'Sullivan batte poi Tian Pengfei 4-0 nel secondo turno (realizzando tre centoni e una serie da 90), Jimmy Robertson 4-0 nei sedicesimi di finale, Yu Delu 4-1 negli ottavi di finale e Mark Selby 5-1 nei quarti, chiudendo il match con una serie da 132. In semifinale si impone 6-3 su Joe Perry e in finale 10-5 su Neil Robertson. Al termine della prima sessione O'Sullivan si ritrova sotto 3-5, ma vince i sei frame giocati nella seconda sessione (chiudendo con una serie da 141), aggiudicandosi il trofeo per la quarta volta e raggiungendo cos\u00ec John Higgins.\nRaggiunge la finale della Championship League, ma perde 2-3 contro Judd Trump. Al World Grand Prix perde al primo turno contro Michael Holt per 3-4.\nAl mondiale batte David Gilbert 10-7 nel primo turno. Al termine del match, non si presenta alla conferenza stampa, n\u00e9 ai microfoni della BBC e per questo viene avvertito dalla World Snooker che ulteriori violazioni del contratto avrebbero portato a delle multe. Nel secondo turno perde contro Barry Hawkins 12-13.\nStagione 2016-2017: settimo Masters.\nO'Sullivan inizia la stagione agli Shanghai Masters, incontrando al primo turno Liang Wenb\u00f3. Il cinese si porta avanti 4-1, ma O'Sullivan recupera, vincendo gli ultimi quattro frame dell'incontro. Negli ottavi di finale perde 2-5 contro Michael Holt.\nAgli European Masters O'Sullivan batte David Gilbert 4-1 nel primo turno, Mark Allen 4-2 nel secondo turno, Mark Davis 4-1 nei quarti di finale, Neil Robertson 6-0 in semifinale. In finale incontra Judd Trump e perde 8-9, pur avendo condotto 5-3 e 8-6.\nAll'English Open O'Sullivan batte Jimmy Robertson 4-0 nel primo turno e Zhao Xintong 4-3 nel secondo turno, ma perde a sorpresa 3-4 contro Chris Wakelin nell'incontro successivo.\nAll'International Championship O'Sullivan batte Xiao Guodong 6-4 nel primo turno e Kurt Maflin 6-4 nel secondo turno, raggiungendo cos\u00ec gli ottavi di finale, dove viene per\u00f2 sconfitto 4-6 da Michael Holt.\nO'Sullivan torna in azione alla Champion of Champions, dove batte Robin Hull 4-2, Martin Gould 6-2, Mark Allen 6-2 (realizzando ben tre centoni). In finale incontra John Higgins e perde 7-10.\nAl Northern Ireland Open O'Sullivan vince 4-1 su David John nel primo turno, 4-1 su Jimmy White nel secondo turno e 4-0 su Zhang Anda nei sedicesimi di finale. Negli ottavi di finale incontra Kyren Wilson e va in svantaggio 0-3. Riesce a vincere tre frame consecutivi con tre centoni, ma alla fine perde 3-4.\nAl Campionato del Regno Unito perde solo un frame nei primi tre turni, battendo Boonyarit Keattikun 6-0, Rhys Clark 6-0, Michael Georgiou 6-1. Batte poi Matthew Stevens 6-2 negli ottavi e Mark Williams 6-2 nei quarti, raggiungendo cos\u00ec la semifinale, che lo vede trionfare 6-5 su Marco Fu, realizzando peraltro un centone (130) nel frame decisivo. Tuttavia, per la terza volta consecutiva in stagione, perde in finale, questa volta 7-10 contro Mark Selby. O'Sullivan si porta in vantaggio 2-1, ma Selby vince cinque frame consecutivi, chiudendo la prima sessione sul 6-2. In una seconda sessione di pregevole qualit\u00e0 O'Sullivan si riavvicina a Selby, portandosi sul 7-8, ma alla fine non riesce a recuperare e perde i due frame successivi. Nel corso del match sono stati realizzati sei centoni, tre a testa, e cinque negli ultimi sei frame.\nO'Sullivan chiude il 2016 partecipando allo Scottish Open, dove non riesce a superare i quarti di finale. Batte Matthew Selt 4-2 nel primo turno, Adam Stefanow 4-1 nel secondo turno, Jimmy White 4-2 nei sedicesimi di finale e Mark Allen 4-2 negli ottavi (realizzando due centoni nei primi due frame dell'incontro). Ai quarti incontra Higgins e perde 2-5.\nNel primo turno dei Masters incontra Liang Wenbo. O'Sullivan sembra in controllo del match sul 4-2, ma il cinese vince tre frame consecutivi, portandosi in vantaggio 5-4. Nel decimo frame Liang potrebbe chiudere i conti, ma manca a sorpresa la nera finale. Si arriva cos\u00ec al decider, che vede O'Sullivan realizzare una serie da 121 e vincere l'incontro 6-5. Nel secondo turno batte 6-3 Neil Robertson, mentre in semifinale si impone 6-4 su Marco Fu (nonostante diversi problemi con il gommino della sua stecca, che ha dovuto cambiare dopo il terzo frame, chiedendo di poter anticipare l'intervallo). In finale, pur non giocando brillantemente per via di ulteriori problemi con il gommino, riesce ad avere la meglio su Joe Perry, vincendo 10-7, guadagnando il settimo Masters della sua carriera e diventando il giocatore ad aver sollevato pi\u00f9 volte il trofeo (che viene per la prima volta intitolato a Paul Hunter, scomparso tragicamente a soli 28 anni nel 2006, il quale lo aveva vinto per ben tre volte). Dopo il torneo, O'Sullivan riceve una lettera disciplinaria dalla World Snooker per aver criticato l'arbitro Terry Camilleri e un fotografo, dopo la vittoria su Marco Fu. Questo porter\u00e0 O'Sullivan ad affermare che non avrebbe pi\u00f9 fornito risposte dettagliate in interviste o conferenze stampa.\nSuccessivamente, l'inglese non riesce a superare il secondo turno dei cinque tornei successivi a cui partecipa. Ai German Masters perde 4-5 contro Mark King nel primo turno (sebbene fosse stato in vantaggio 4-1); al World Grand Prix batte Yan Bingtao 4-2 nel primo turno, ma perde 1-4 contro Neil Robertson nel secondo turno; al Welsh Open perde 3-4 contro Mark Davis (da un vantaggio di 3-0) nel secondo turno, dopo aver battuto Tom Ford 4-2 nel primo turno; al Players Championship ha la meglio 5-1 su Liang Wembo, prima di esserre sconfitto 3-5 da Judd Trump; infine, viene battuto 4-5 da Mark Joyce nel secondo turno del China Open, nonostante la vittoria per 5-0 su Gareth Allen nel primo turno.\nAlla vigilia del mondiale, O'Sullivan partecipa alla cerimonia per il quarantesimo anniversario dello spostamento del torneo al Crucible Theatre. Il giorno dopo affronta Gary Wilson nel suo match di primo turno e la prima sessione termina 5-4 a suo favore, sebbene avesse condotto 5-1. In una seconda sessione caratterizzata da serie di qualit\u00e0, O'Sullivan riesce a prevalere 10-7. Dopo il match, parlando per la prima volta in maniera soddisfacente ai media da gennaio, attacca la World Snooker per aver usato un linguaggio \"minaccioso\" nei suoi confronti e afferma che non si sarebbe pi\u00f9 fatto \"intimidire\" in futuro. Alcuni giocatori, come Higgins e Bingham, sostengono O'Sullivan, mentre Shaun Murphy si mostra in disaccordo. Questo rende maggiormente intrigante il match di secondo turno tra O'Sullivan e Murphy, che vede tuttavia il primo trionfare abbastanza agevolmente 13-7. Nei quarti di finale O'Sullivan affronta Ding Junhui. La prima sessione termina 4-4, con O'Sullivan che recupera dopo aver perso i primi tre frame. La seconda sessione \u00e8 per\u00f2 dominata dal cinese che si porta sul 10-6. Nella terza sessione O'Sullivan recupera parzialmente lo svantaggio, portandosi sul risultato di 8-10, 9-11 e 10-12, ma alla fine perde 10-13. Nel diciottesimo frame O'Sullivan realizza una serie da 146, che si rivela la pi\u00f9 alta del torneo. Alla fine del match, l'inglese dichiara di non avere nessuna intenzione di ritirarsi.\nStagione 2017-2018: sesto Campionato del Regno Unito.\nLa stagione 2017-2018 vede O'Sullivan aggiudicarsi cinque tornei validi per il ranking, eguagliando il record di Stephen Hendry, Mark Selby e Ding Junhui per il maggior numero di tornei vinti nell'arco di una stagione.\nO'Sullivan inizia la stagione all'inaugurale Hong Kong Masters, torneo ad inviti a cui hanno preso parte 8 tra i pi\u00f9 forti giocatori al mondo. O'Sullivan raggiunge la finale e viene battuto 3-6 da Neil Robertson, riuscendo comunque a realizzare la pi\u00f9 alta serie del torneo (143). Negli incontri precedenti aveva battuto di misura John Higgins per 5-4 nei quarti di finale e Judd Trump 6-5 in semifinale.\nO'Sullivan partecipa nello stesso mese alla CVB Snooker Challenge, come capitano della squadra britannica formata da Mark Williams, Graeme Dott, Joe Perry e Michael Holt. Durante la competizione, che vede la squadra inglese imporsi su quella cinese per 26-9, O'Sullivan batte Ding Junhui 6-1 e Zhou Yuelong 3\u20130. Inoltre, giocando in coppia con Williams, batte Ding e Liang Wenb\u00f3 4-3.\nIl primo torneo valido per il ranking arriva ad agosto con il China Championship, in cui l'inglese non riesce tuttavia a superare i quarti di finale. O'Sullivan batte Sam Baird 5-2 e David Gilbert 5-3, rispettivamente nel primo e nel secondo turno, per poi avere la meglio 5-0 su Graeme Dott negli ottavi di finale. Nei quarti di finale incontra Luca Brecel e si porta in vantaggio 4-1, ma subisce la rimonta del belga, che si aggiudica l'incontro 5-4.\nAll'English Open, O'Sullivan batte nel primo turno Zhang Anda per 4-1, nonostante si fosse infortunato alla caviglia prima del match, il che lo costringe a giocare in scarpe da ginnastica, violando il regolamento. Tuttavia, visto l'infortunio, la World Snooker concede al giocatore di poter indossare quelle scarpe fino alla fine del torneo. Nel secondo turno, O'Sullivan batte Mark Davis 4-2, realizzando due centoni (136 e 134) negli ultimi due frames dell'incontro. Nel terzo turno, il suo stato di forma continua, realizzando altri tre centoni nella vittoria per 4-1 contro Zhang Yong. Alla fine dell'ultimo frame, il match viene interrotto da una spettatrice, che comincia a correre intorno al tavolo. Nonostante ci\u00f2, O'Sullivan imbuca la rosa (realizzando cos\u00ec una serie da 129) e le offre la sua stecca per provare ad imbucare la nera. Agli ottavi, O'Sullivan si ritrova in svantaggio 0-1, 1-2 e 2-3 contro lo storico rivale John Higgins, ma riesce comunque a trionfare 4-3, guadagnandosi un posto nei quarti, dove ha la meglio su Jack Lisowski per 5-2. In semifinale, incontra lo scozzese Anthony McGill e vince per 6-3. Nella finale, batte Kyren Wilson 9-2 e vince il suo ventinovesimo torneo valido per il Ranking (il primo dopo venti mesi). Durante l'incontro realizza quattro centoni e conclude il match con una percentuale di imbucata del 98%, avendo sbagliato solamente sei imbucate durante gli undici frames giocati. Nel corso del torneo, O'Sullivan ha realizzato in totale 12 centoni, pi\u00f9 di chiunque altro.\nNel primo turno dell'International Championship, O'Sullivan viene battuto 1-6 dal giovane talento cinese Yan Bingtao.\nAvendo vinto a gennaio i Masters e ad ottobre l'English Open, O'Sullivan si qualifica per la Champion of Champions, dove batte nella fase a gruppi Neil Robertson 4-1 e John Higgins 6-0, realizzando nell'ultimo frame la serie pi\u00f9 alta del torneo (138). In semifinale, incontra Anthony Hamilton e perde a sorpresa i primi due frames. Nonostante ci\u00f2, vince i successivi sei frames, aggiudicandosi cos\u00ec l'incontro per 6-2. Inoltre, nel corso del quinto frame, realizza il centone numero 900 della sua carriera. Il suo avversario in finale \u00e8 Shaun Murphy, che si porta in vantaggio 9-5. O'Sullivan riapre tuttavia il match, vincendo tre frames di fila e nel corso del diciottesimo frame avrebbe anche l'occasione di portare l'incontro al decider, ma sbaglia la verde decisiva, permettendo a Murphy di vincere per 10-8.\nQualche giorno dopo la finale, O'Sullivan arriva in Cina per gli Shanghai Masters. Gioca i primi due incontri nello stesso giorno, battendo Gary Wilson 5-2 e Joe Perry 5-1, realizzando la pi\u00f9 alta serie del torneo (144) nel match contro Wilson. Negli ottavi, incontra Barry Hawkins e vince 5-0, per poi avere la meglio 5-1 su Mark Williams nei quarti. Per la quarta volta nell'arco della stagione incontra John Higgins e ancora una volta prevale sullo scozzese, vincendo 6-2 e guadagnandosi l'accesso alla finale, la quarta della stagione. Nella finale, O'Sullivan incontra Judd Trump e si porta in vantaggio 7-0, per poi vincere il match 10-3. L'inglese solleva cos\u00ec il suo trentesimo torneo valido per il Ranking e descrive questa vittoria come una delle migliori della sua carriera. Pur riconoscendo che la qualit\u00e0 del suo gioco non fosse stata all'altezza di quella messa in mostra all'English Open, O'Sullivan ha sottolineato come una migliore mentalit\u00e0 gli abbia permesso di vincere il torneo.\nAl Northern Ireland Open, O'Sullivan batte Lukas Kleckers 4-2 e Duane Jones 4-0 nei primi due turni, per poi essere battuto 1-4 da Elliot Slessor nei sedicesimi di finale. Con questa sconfitta, OSullivan vede sfumare la possibilit\u00e0 di aggiudicarsi il premio da un milione di sterline che sarebbe spettato a chiunque fosse riuscito a vincere tutti e quattro i tornei della Home Nations (English Open, Northern Ireland Open, Scottish Open e Welsh Open). Alla fine del match, l'inglese dichiara che \"ci sono pi\u00f9 possibilit\u00e0 di vincere alla lotteria\".\nAl Campionato del Regno Unito, O'Sullivan batte Jackson Page 6-3 nel primo turno, Michael Georgiou 6-1 nel secondo turno e Michael White 6-1 nel terzo turno. Negli ottavi di finale, riesce a stento ad evitare una clamorosa uscita per mano del giovane thailandese Sunny Akani, il quale si porta in vantaggio 2-0, 4-2 e 5-4. Nel decimo frame, Akani si trova ad un passo dalla vittoria, ma nell'imbucare la verde, cercando di promuovere la blu in una posizione migliore, finisce sfortunatamente con l'imbucare quest'ultima nella buca d'angolo, commettendo cos\u00ec fallo e permettendo ad O'Sullivan di pareggiare sul 5-5. L'inglese riesce poi a vincere l'ultimo frame e quindi il match per 6-5, ammettendo per\u00f2 che probabilmente Akani avrebbe meritato la vittoria. Nei due incontri successivi, O'Sullivan riesce ad evitare le rimonte degli avversari, dopo aver guadagnato dei vantaggi importanti. Nei quarti di finale contro Martin Gould, si porta in vantaggio 5-0, ma perde tre frames consecutivi, per poi comunque prevalere 6-3. In semifinale, affronta Stephen Maguire e nonostante un vantaggio di 4-0, deve sudare fino alla fine per avere la meglio 6-4. La finale contro Shaun Murphy si preannuncia come una sfida all'ultimo sangue tra due giocatori che in passato si erano spesso trovati in disaccordo, il tutto accentuato dal fatto che, nonostante un record negativo contro O'Sullivan, Murphy fosse riuscito a prevalere nell'ultimo recente incontro nella finale della Champion of Champions. Tuttavia, Murphy, dopo tale finale, si era scusato per i commenti che aveva fatto in passato e O'Sullivan dichiara di non aver mai avuto problemi con lui. Ad ogni modo, la prima sessione si conclude sul 4-4, mentre la seconda sessione viene nettamente dominata da O'Sullivan, che vince sei dei sette frames giocati e quindi l'incontro 10-5. Durante la finale, O'Sullivan realizza tre centoni, per un totale di dieci centoni realizzati nel corso della competizione. Con questa vittoria, l'inglese solleva il trentunesimo torneo valido per il ranking della sua carriera. Si tratta inoltre del suo sesto Campionato del Regno Unito e del suo diciottesimo torneo della Tripla corona, eguagliando cos\u00ec i record di Steve Davis e Stephen Hendry rispettivamente. Alla fine del match, Murphy definisce \"fenomenale\" il traguardo raggiunto da O'Sullivan, mentre Steve Davis lo descrive come \"una delle pi\u00f9 grandi macchine vincenti\" nella storia dello sport.\nAllo Scottish Open, O'Sullivan raggiunge i quarti di finale, battendo 4-1 Michael Georgiou e Robert Milkins nei primi due turni, Li Hang 4-3 nel terzo turno e Michael White 4-1 negli ottavi di finale. Nei quarti di finale, incontra John Higgins e viene battuto 0-5.\nO'Sullivan non riesce a vincere per il terzo anno consecutivo i Masters di Londra, battuto da Mark Allen per 1-6 nei quarti di finale. Tuttavia, nel match di primo turno contro Marco Fu regala una prestazione di altissimo livello, battendo l'avversario 6-0 in soli 96 minuti e realizzando tre centoni.\nO'Sullivan torna in azione al World Grand Prix, dove batte al primo turno Robert Milkins 4-0. Agli ottavi di finale, batte Yan Bingtao 4-3, dopo essere stato in svantaggio 2-3. Nei quarti, prevale nettamente 5-0 (in soli 55 minuti) su Xiao Guodong, realizzando quattro centoni nel corso del match e concludendo con una percentuale d'imbucata del 99%. In semifinale l'inglese si ritrova sotto 2-4 contro Stephen Maguire, tuttavia riesce a vincere i successivi quattro frames, grazie a serie da 72, 83 e 128, aggiudicandosi cos\u00ec l'incontro 6-4. In finale, affronta Ding Junhui e alla fine della prima sessione, nel corso della quale realizza tre centoni, \u00e8 in vantaggio 6-3. Nella seconda sessione, O'Sullivan non lascia al cinese alcuna possibilit\u00e0 di rimonta e chiude l'incontro sul 10-3, vincendo il quarto trofeo stagionale.\nO'Sullivan inizia il Welsh Open direttamente dal secondo turno, in seguito al ritiro dalla competizione (per ragioni mediche) del suo avversario Robin Hull. Nei successivi tre incontri O'Sullivan non perde neanche un frame, grazie alle vittorie per 4-0 su Graeme Dott, David Grace e Mike Dunn. I quarti di finale vedono ancora una volta fronteggiarsi Higgins e O'Sullivan, con lo scozzese che, dopo aver perso il primo frame, batte nettamente l'avversario 5-1.\nAl Players Championship O'Sullivan batte agevolmente Graeme Dott 6-1 nel primo turno. Nei quarti di finale contro Ding Junhui, O'Sullivan si ritrova in svantaggio 0-2, riuscendo per\u00f2 ad andare all'intervallo sul 2-2. Successivamente, l'inglese vince 4 dei successivi cinque frames e chiude cos\u00ec l'incontro sul 6-3, realizzando tre centoni, di cui due negli ultimi due frames. In semifinale, incontra il campione in carica Judd Trump, che si porta in vantaggio 2-0, per poi subire la rimonta dell'avversario, che porta il risultato sul 3-2 (grazie anche ad una serie da 143). Successivamente, Trump si porta nuovamente avanti 4-3 e 5-4, prima del pareggio di O'Sullivan. Al decider, sebbene Trump abbia la prima occasione, O'Sullivan riesce a vincere frame e incontro in una sola visita. Per la terza volta in stagione, la finale vede fronteggiarsi Ronnie O'Sullivan e Shaun Murphy, con il primo che vince l'incontro per 10-4. Si tratta del trentatreesimo torneo valido per il Ranking e quinto titolo stagionale per O'Sullivan.\nO'Sullivan inizia il China Open battendo 6-2 Ross Muir. Al turno successivo, contro Elliot Slessor, realizza la sua quattordicesima serie perfetta. Nonostante ci\u00f2, viene a sorpresa sconfitto 2-6.\nAl Campionato mondiale, O'Sullivan incontra al primo turno Stephen Maguire e vince la partita 10-7, pur essendo stato sotto 0-4 e 3-6. Prima del match di secondo turno, l'avversario di O'Sullivan, Ali Carter, crea una situazione di tensione, affermando: \"\u00c8 sempre lo show di Ronnie O'Sullivan\", alludendo scocciatamente al fatto che i riflettori sono quasi sempre puntati sul campione britannico. Durante il match, nel corso del diciannovesimo frame, i due si scontrano sia fisicamente (dandosi una spallata), che verbalmente (scambiandosi qualche parola non troppo amichevole). Ad ogni modo, sar\u00e0 Carter a vincere l'incontro 13-9.\nSi conclude cos\u00ec la stagione dell'inglese, una delle pi\u00f9 prospere della sua carriera, che lo vede scalare di dodici posizioni nel Ranking, chiudendo al secondo posto della classifica mondiale.\nStagione 2018-2019: Settimo Campionato del Regno Unito e 1000\u00b0 centone.\nLa stagione di Ronnie O'Sullivan inizia con il torneo cinese, lo Shanghai Masters, contro Neil Robertson, al primo turno, imponendosi per 6-3 sull'australiano. Sulla sua strada incontra anche Stuart Bingham, vincendo 6-2, e Kyren Wilson, battendolo 10-6 in semifinale. In finale incontra Barry Hawkins e riesce a difendere il titolo aggiudicandosi l'incontro finito 11-9. Grazie a questa vittoria O'Sulivan diventa cos\u00ec il primo giocatore di snooker a superare i 10 milioni di sterline in premi in carriera.\nL'English Open \u00e8 il primo torneo valido per il Ranking al quale l'inglese partecipa, in questa stagione, raggiungendo la semifinale, battendo 4-1 il norvegese Kurt Maflin e 4-0 Allan Taylor, realizzando la 15\u00aa serie perfetta (147) della sua carriera. Il detentore del titolo si aggiudica per 4-1 gli incontri contro Matthew Stevens e Eden Sharav, e ai quarti di finale si impone per 5-3 contro il cinese Luo Honghao. In semifinale incontra Mark Davis, il quale sconfigge Ronnie 6-1.\nO'Sullivan inizia il torneo ad invito, il Champion of Champions, sconfiggendo 4-2 l'inglese Bingham. Ai quarti di finale del torneo si impone per 6-3 su John Higgins. In semifinale The Rocket si prende la rivincita su Shaun Murphy, detentore del titolo ottenuto contro Ronnie, imponendosi 6-3 e raggiungendo cos\u00ec per la quinta volta la finale del torneo. La finale contro Kyren Wilson vedeva Ronnie O'Sullivan avanti per 8-5, a meno due frame dal titolo. Il giovane inglese in 4 frame \u00e8 riuscito a ribaltare il match portandosi sul 9-8 in suo favore. The Rocket, dopo aver pareggiato grazie ad un errore di Wilson sulla rossa decisiva, domina l'ultimo frame realizzando il 968\u00b0 centone della sua carriera e vincendo per la terza volta il titolo.\nIl Northern Ireland Open \u00e8 il secondo torneo valido per il Ranking al quale O'Sullivan partecipa. Ronnie raggiunge la finale dopo aver sbaragliato la concorrenza sino alla semifinale dove incontra il numero uno del ranking Mark Selby. Il match vede i due inglesi sul 5 pari, a meno uno dalla vittoria per entrambi. Grazie ad uno spettacolare fluke Ronnie riesce ad imbucare la rossa e vincere sulla nera per 70-68. In finale, di fronte al 5 volte campione del mondo, c'\u00e8 l'inglese Judd Trump, il quale batte Ronnie O'Sullivan 9-7 dopo un incontro molto equilibrato giunto sul 7 pari.\nThe Rocket torna in azione allo UK Championship, uno dei tornei pi\u00f9 importanti della stagione secondo solo al mondiale. Il detentore del titolo raggiunge la finale incontrando difficolt\u00e0 solo al secondo turno contro Ken Doherty, il quale si porta sul 4-1 sull'inglese, per poi trovarsi di fronte un Ronnie rivitalizzato che lo sconfigge 6-5. Nei quattro incontri successi O'Sullivan concede solo tre frame ai suoi avversari imponendosi su di loro per 6-0, 6-1, 6-1, 6-1, a dimostrazione di quanto Ronnie tenesse a questo torneo. In finale l'inglese ha di fronte l'amico nord irlandese Mark Allen il quale non sembra essere nella sua serata migliore,sbagliando spesso buche non difficili a questi livelli. Finita la prima sessione il punteggio \u00e8 gi\u00e0 sul 6-2 per O'Sullivan il quale controlla nella seconda sessione il match, senza molte difficolt\u00e0, vincendo meritatamente per 10-6. Si tratta del settimo titolo del campionato del Regno Unito di Ronnie diventando cos\u00ec il giocatore pi\u00f9 titolato superando Steve Davis fermo a quota 6.\nAll'inizio del nuovo anno solare perde la sesta finale del Masters ma si rif\u00e0 vincendo Players Championship, dove realizza nell'ultimo frame della finale contro Neil Robertson il suo 1000\u00b0 Century Break in carriera e sempre contro l'australiano trionfa al Tour Championship.\nAl Campionato mondiale viene clamorosamente eliminato al primo turno da James Cahill; ma O'Sullivan chiude lo stesso la stagione al 1\u00ba posto dopo 9 anni.\nStagione 2019-2020: Sesto titolo mondiale.\nO'Sullivan inizia la nuova stagione a Shanghai, vincendo per la terza volta consecutiva e la quarta in totale lo Shanghai Masters battendo Shaun Murphy 11-9 e realizzando 8 centoni nel torneo. Da ricordare anche \u00e8 la sfida contro Kyren Wilson ai quarti, in cui Ronnie perdeva 1-5 ed \u00e8 riuscito a rimontare 6-5.\nPer il secondo anno consecutivo arriva in finale al Northern Ireland Open, perdendo di nuovo contro Judd Trump per 9-7, mancando la possibilit\u00e0 di scavalcare Stephen Hendry nella classifica dei titoli Ranking.\nIl resto della stagione non \u00e8 favorevole all'inglese che, dati i troppi forfait in tornei importanti e le varie uscite nei primi turni, come allo UK Championship, al World Grand Prix e allo Shoot-Out, non viene invitato al Players Championship e al Tour Championship, dove era campione in carica di entrambi, poich\u00e9 non \u00e8 riuscito a rimanere rispettivamente tra i primi 16 e i primi 8 della classifica stagionale.\nLa stagione si conclude, a partire dal 31 luglio, con il mondiale. O'Sullivan riesce ad aggiudicarsi il suo sesto titolo battendo nell'ordine Thepchaiya Un-Nooh 10-1, Ding Junhui 13-10, Mark Williams 13-10, Mark Selby 17-16 e infine Kyren Wilson in finale con il punteggio di 18-8, inanellando una serie di otto frame consecutivi dal 10-8. Con il suo sesto titolo O'Sullivan eguaglia Ray Reardon e Steve Davis, portandosi ad un solo titolo mondiale di distanza dallo scozzese Stephen Hendry. Si tratta inoltre del ventesimo titolo della tripla corona e del 37\u00ba titolo valido per il ranking, il che lo fa diventare il giocatore con il maggior numero di tornei ranking vinti.\nRisultati.\n\"In questa tabella sono riportati i risultati dei tornei a cui Ronnie O'Sullivan ha partecipato e la sua posizione nella classifica mondiale anno dopo anno.\""}
{"id": "556763", "revid": "1169970", "url": "https://it.wikipedia.org/wiki?curid=556763", "title": "Tunicella", "text": "La tunicella \u00e8 uno dei paramenti liturgici usati nella liturgia cristiana. \nOggi la tunicella si presenta esattamente come una dalmatica: \u00e8 costituita da un rettangolo di stoffa, con un foro al centro per la testa, che ricade davanti e dietro. Ha una forma squadrata e ai lati vi sono dei lacci.\nQuando questo paramento \u00e8 indossato da un diacono si chiama dalmatica, quando \u00e8 indossato da un suddiacono si chiama tunicella. In origine erano diverse, la dalmatica era una veste per alti dignitari, la tunicella (letteralmente \"piccola tunica\") era pi\u00f9 modesta, ma ora sono divenuti uguali. \nIn quella forma della messa tridentina che \u00e8 chiamata messa solenne il prete indossa la casula o pianeta, il diacono la dalmatica, il suddiacono la tunicella. Il vescovo (ad indicare la pienezza del sacerdozio) nei pontificali indossa sotto la casula o pianeta sia la dalmatica che la tunicella.\nLa tunicella \u00e8 di solito di tessuto prezioso, e ornata con ricami e/o galloni, e come gli altri paramenti pu\u00f2 essere dei vari colori liturgici (violaceo, rosso, verde, bianco, nero o rosaceo)."}
{"id": "556764", "revid": "1543377", "url": "https://it.wikipedia.org/wiki?curid=556764", "title": "Glendale (Arizona)", "text": "Glendale \u00e8 una citt\u00e0 della contea di Maricopa, in Arizona, negli Stati Uniti, situata a circa nove miglia () a nord-ovest della Downtown Phoenix. Secondo il Censimento degli Stati Uniti d'America del 2018, la popolazione della citt\u00e0 era di abitanti.\nGeografia fisica.\nSecondo lo United States Census Bureau, ha un'area totale di .\nStoria.\nAlla fine degli anni 1800, dove oggi sorge Glendale, era solamente deserto. William John Murphy, un abitante di New Hartford, New York, che risiedeva nella citt\u00e0 di Flagstaff in quello che allora era conosciuto come il territorio dell'Arizona, era incaricato di costruire il canale dell'Arizona di 40 miglia () dal Granite Reef al New River per la Arizona Canal Company. Nel 1885, complet\u00f2 il canale, che avrebbe portato l'acqua nella terra del deserto. Murphy era profondamente indebitato, dal momento che aveva accettato di essere pagato in azioni e obbligazioni nella Arizona Canal Company anzich\u00e9 in contanti.\nNel 1887, Murphy form\u00f2 la Arizona Improvement Company. Il suo obiettivo era vendere la terra e i diritti sull'acqua a sud del canale. Murphy ha dovuto raccogliere capitali da fonti statali per far fronte alle spese per il personale e le spese di costruzione. Murphy ha deciso di riferirsi a questa terra come \"Glendale\". Per sviluppare e interessare potenziali investitori e coloni in questa nuova citt\u00e0, Murphy ha deciso di fornire un modo migliore per accedere da Phoenix a Glendale e terminare nella citt\u00e0 di Peoria costruendo una strada diagonale lunga (18 miglia) che ha chiamato Grand Avenue.\nNel 1891, Burgess Hadsell lavor\u00f2 con Murphy per portare 70 famiglie di \"fratelli\" e \"fratelli di fiume\" a Glendale per formare una colonia di temperanza. Ben presto i coloni, attratti dal divieto della citt\u00e0 sulle bevande alcoliche, continuarono ad arrivare. Nel 1895, Murphy pianific\u00f2 il sito originale della citt\u00e0 e modific\u00f2 il piano per includere un parco comunale e alcuni lotti per le attivit\u00e0 commerciali. Era delimitata da Lamar Road a sud, 55th Avenue a est, Myrtle Avenue a nord e 59th Avenue a ovest. La costruzione di una ferrovia da Prescott a Phoenix \u00e8 stata resa possibile con uno scambio del diritto di accesso effettuato da Murphy lungo Grand Avenue. La ferrovia ha permesso ai coloni di Glendale di trasportare merci verso nord e di ricevere facilmente materiali da costruzione.\nAnche la costruzione e le applicazioni commerciali della Beet Sugar Factory nel 1906 contribuirono alla crescita di Glendale. Sebbene le operazioni della fabbrica siano durate solo fino al 1913, ha svolto un ruolo importante nell'aumento dei coloni immigrati e migranti nella citt\u00e0.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nIn base agli ultimi dati disponibili del 2018, la citt\u00e0 ha una popolazione di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 67,8% di bianchi, il 6,0% di afroamericani, l'1,7% di nativi americani, il 3,9% di asiatici, lo 0,2% di oceaniani, il 16,4% di altre razze, e il 4,0% di due o pi\u00f9 etnie. Ispanici o latinos di qualunque razza erano il 35,5% della popolazione."}
{"id": "556767", "revid": "121483562", "url": "https://it.wikipedia.org/wiki?curid=556767", "title": "Marketing audit", "text": "Marketing audit \u00e8 un esame completo, sistematico, indipendente e periodico della societ\u00e0 relativamente all'analisi ambientale, agli obiettivi, alle strategie e alle attivit\u00e0 operative di marketing e i sistemi organizzativi di un'azienda, al fine di determinare le aree problematiche e le opportunit\u00e0 e di raccomandare un piano d'azione per migliorare le performance di marketing aziendali.\nIl marketing audit \u00e8 una tecnica di controllo del prodotto. \u00c8 utilizzata dal \"product manager\" e consiste nel riesaminare la posizione del prodotto nel mercato per accertare se debba continuare a essere offerto alle condizioni correnti oppure vada migliorato, modificato o eliminato.\nViene effettuato un sondaggio d'opinione (che pu\u00f2 essere di tipo diverso a seconda del prodotto o della politica di marketing aziendale) e successivamente all'analisi dei risultati per valutare se il prodotto risponde alle richieste del \"marketing mix\".\nPrima del marketing audit si procede alla SWOT analysis e alle altre procedure tipiche del marketing."}
{"id": "556768", "revid": "709565", "url": "https://it.wikipedia.org/wiki?curid=556768", "title": "Ron Goulart", "text": "Biografia.\nEra considerato fra i pi\u00f9 prolifici scrittori del secolo, con pi\u00f9 di 180 libri al suo attivo. Scrisse sia romanzi fantascientifici che gialli. Alcune sue opere furono tratte da fumetti famosi come Flash Gordon, l'Uomo mascherato (\"Phantom\") e Vampirella. Pubblic\u00f2 anche romanzi umoristici con protagonista Groucho Marx. Fu inoltre autore di tre romanzi per la serie \"Battlestar Galactica\" e di alcuni romanzi della serie The Avenger, personaggio \"pulp\" degli anni trenta.\nVita privata.\nDalla moglie Frances Sheridan ebbe due figli maschi.\nOpere.\nDato l'altissimo numero di romanzi scritti, si riportano di seguito solo quelli usciti in Italia."}
{"id": "556776", "revid": "76963", "url": "https://it.wikipedia.org/wiki?curid=556776", "title": "Julio Bavastro", "text": "Carriera.\nHa giocato nel Milan dal 1910 al 1913 esordendo il 27 novembre 1910 in Genoa-Milan (0-3). L'ultima partita da lui giocata in maglia rossonera \u00e8 datata 6 aprile 1913, -Milan (0-3).\nHa poi militato nell' dal 1913 al 1915. Ha debuttato il 12 ottobre 1913 in -Inter (1-5) ed ha segnato un gol nel derby del 22 febbraio 1914 vinto 5-2.. Era citato anche come Bavastro II.\nAllo scoppio della prima guerra mondiale venne chiamato alle armi. Tenente di complemento 20\u00ba reggimento bersaglieri, mor\u00ec nel conflitto durante la prima Battaglia dei Tre Monti sull'Altopiano dei Sette Comuni. Anche il fratello Iberto Egidio, nato nel 1891, fu tra i soldati italiani caduti della prima guerra mondiale. La sua morte avvenne il 23 agosto 1916 a Villa Rodolfina (Gorizia) in un ospedale da campo, dove era stato ricoverato per le ferite riportate in combattimento."}
{"id": "556777", "revid": "93037050", "url": "https://it.wikipedia.org/wiki?curid=556777", "title": "Equazioni di Beltrami", "text": "Le equazioni di Beltrami, conosciute anche come equazioni di Beltrami-Michell, sono delle equazioni utilizzate per la risoluzione di un generico problema elastico in tre dimensioni trattato in teoria dell'elasticit\u00e0.\nPer la risoluzione del problema elastico nei solidi, uno degli approcci che si pu\u00f2 seguire \u00e8 il cosiddetto metodo degli sforzi. Detti formula_1 le componenti del vettore sforzo ed formula_2 le componenti della deformazione valgono le seguenti equazioni dette rispettivamente equazioni di equilibrio e di congruenza:\nformula_3\nformula_4\nformula_5\nformula_6\ndove le x,y,z sono le coordinate di un sistema di riferimento cartesiano ortogonale, le F sono le componenti della forza esterna applicata lungo la terna degli assi.\nUtilizzando la Legge di Hooke si perviene alle equazioni di Beltrami-Michell per il problema elastico tridimensionale\nformula_7\ndove formula_8 \u00e8 il modulo di Poisson e formula_9.\nQueste equazioni, con relative condizioni al contorno, definiscono il problema elastico tridimensionale"}
{"id": "556779", "revid": "6923", "url": "https://it.wikipedia.org/wiki?curid=556779", "title": "Anglo American", "text": "Anglo American plc \u00e8 una delle pi\u00f9 grandi societ\u00e0 minerarie al mondo con sede a Londra, nata nel maggio 1999 dalla fusione della sudafricana \"Anglo American Corporation of South Africa\" con la societ\u00e0 mineraria \"Minorco\" con sede in Lussemburgo.\nStoria.\nL\"'Anglo American Corporation\" fu fondata nel 1917 da Ernest Oppenheimer con lo scopo di sfruttare i giacimenti auriferi dell'East Rand sudafricano. Dato che gli investitori erano principalmente tedeschi e si era al culmine della prima guerra mondiale, Oppenheimer volle scegliere un nome rassicurante, che facesse credere al governo sudafricano che ben presto sarebbero affluiti capitali inglesi e americani nel Rand, come afferm\u00f2 un giornale dell'epoca. La societ\u00e0 ebbe una rapida crescita e gi\u00e0 nel 1926 divenne il maggiore azionista della societ\u00e0 diamantifera De Beers, di cui Oppenheimer divenne presidente nel 1927.\nGrazie all'espansione nel settore minerario l'Anglo American intraprese una parallela attivit\u00e0 industriale con l\"'AECI\" (\"African Explosives and Chemical Industries\") e la \"Boart Products\" per la produzione di macchinari per lo scavo minerario. La crescita continu\u00f2 negli anni quaranta e cinquanta e le attivit\u00e0 minerarie carbonifere vennero raggruppate nella societ\u00e0 \"Coal Estates\". Nel 1957, grazie alla miniera di \"Western Deep Levels\", la societ\u00e0 sudafricana fu in grado di estrarre oro ad una profondit\u00e0 doppia rispetto a quella fino ad allora raggiunta. Nello stesso anno Ernest Oppenheimer mor\u00ec ed alla guida del gruppo fu nominato il figlio, il parlamentare sudafricano Harry Oppenheimer.\nNel 1961 la societ\u00e0 fece il primo considerevole investimento al di fuori del continente africano, acquisendo parte della societ\u00e0 canadese \"Hudson Bay Mining and Smelting Company\". A questo fece seguito una serie di investimenti in Sudamerica, che port\u00f2 alla creazione della societ\u00e0 \"Minorco\". Con l'acquisizione della \"Scaw Metals\", l'Anglo American intraprese l'attivit\u00e0 siderurgica e poco dopo quella dell'estrazione forestale e dell'industria cartiera con la fondazione della societ\u00e0 \"Mondi Group\" nel 1967.\nAlla fine degli anni settanta le sue miniere di rame in Zambia vennero nazionalizzate. Negli anni successivi grande impulso ebbe l'attivit\u00e0 di estrazione del carbone sudafricano che port\u00f2 alla nascita della societ\u00e0 \"Anglo Coal\". Agli inizi degli anni ottanta Oppenheimer si ritir\u00f2 dalla guida dell'Anglo American e della De Beers. Negli anni novanta la societ\u00e0, che aveva delegato alla Minorco le attivit\u00e0 al di fuori del continente africano, continu\u00f2 la sua espansione in particolare in Sudamerica. Nel giugno 1998 le attivit\u00e0 minerarie aurifere vennero raggruppate nella nuova societ\u00e0 \"AngloGold\".\nNel 1999 la \"Anglo American Corporation of South Africa Limited\" si fuse con la \"Minorco\" dando vita alla Anglo American plc con sede a Londra e quotata alle borse di Londra e Johannesburg. Con la fusione ed il successivo trasferimento a Londra la societ\u00e0 assorb\u00ec molte delle societ\u00e0 sussidiarie, mentre si separ\u00f2 dalla propriet\u00e0 della De Beers, di cui la nuova societ\u00e0 possiede attualmente il 45%. Nel 1999 l'Anglo American acquis\u00ec la societ\u00e0 inglese di materiali da costruzione Tarmac, primo produttore di asfalto e secondo di calcestruzzo nel Regno Unito. Nel 2000 acquis\u00ec le attivit\u00e0 di estrazione carbonifera della \"Shell Coal\", presente principalmente in Australia, e l'anno successivo cedette la quota di maggioranza delle attivit\u00e0 industriali \"AECI\". Nel 2002 l'Anglo American ha acquisito la miniera cilena di rame \"Minera Sur Andes\". Nell'aprile 2004 la societ\u00e0 controllata \"AngloGold Limited\" si \u00e8 fusa con la \"Ashanti Goldfields Limited\" per dar vita alla societ\u00e0 mineraria per l'estrazione dell'oro \"AngloGold Ashanti Limited\".\nCampi di attivit\u00e0.\nLa Anglo American ha oltre 100.000 dipendenti e opera principalmente nei seguenti settori minerari e produttivi:"}
{"id": "556780", "revid": "125887474", "url": "https://it.wikipedia.org/wiki?curid=556780", "title": "Giulia Bevilacqua", "text": "Biografia.\nSi diploma nel 1997 presso il Liceo classico statale Dante Alighieri di Roma. Nel 2000 frequenta un corso di recitazione presso il Teatro Training Studio, con Luciano Curreli, per poi diplomarsi, dopo un corso triennale, alla \"Scuola nazionale di cinema\".\nNei primi anni della sua carriera gira alcuni videoclip, tra cui uno con i Bon Jovi e con Federico Zampaglione dei Tiromancino. Inoltre \u00e8 protagonista di diversi cortometraggi. Nel 2003 debutta in televisione nella serie tv \"Un medico in famiglia 3\". In seguito recita in altre fiction di Rai Uno: la serie \"Don Matteo 4\" e le miniserie tv \"Don Bosco\", per la regia di Lodovico Gasparini, \"La omicidi\", per la regia di Riccardo Milani, ed \"Una famiglia in giallo\", diretto da Alberto Simone.\nNel 2005 interpreta \"Paola Alimonti\" nella serie tv di Italia 1, \"Grandi domani\". Nello stesso anno debutta su Canale 5 nella serie tv \"Distretto di Polizia\", in cui interpreta il ruolo della poliziotta \"Anna Gori\", dalla quinta sino alla nona serie.\nDopo aver debuttato in teatro nel 2004 con lo spettacolo \"Le ragioni della disfatta\", diretto da Pierpaolo Sepe, nel 2007 appare per la prima volta sugli schermi cinematografici come co-protagonista del film \"Cardiofitness\", regia di Fabio Tagliavia. Nello stesso anno \u00e8 co-protagonista anche del film \"L'ora di punta\", diretto da Vincenzo Marra.\nNel 2009 \u00e8 sul grande schermo con \"Feisbum! Il film\", pellicola in otto episodi ispirata al social network Facebook. \nInoltre \u00e8 stata testimonial per l'iniziativa \"Giornate Amnesty\" 2009.\nNel 2010 si ritrova sullo schermo televisivo in \"Ale e Franz Sketch Show\", in onda a partire dal 21 settembre su Italia 1, in sedici episodi da venticinque minuti ciascuno. Nello stesso periodo gira il film \"Come trovare nel modo giusto l'uomo sbagliato\", insieme a Francesca Inaudi ed Enrico Silvestrin, con i quali ha gi\u00e0 recitato in \"Distretto di Polizia\". Ha recitato anche in alcune fiction come \"Dov'\u00e8 mia figlia?\" e \"Il delitto di Via Poma\" entrambe andate in onda nell'autunno del 2011. \nSempre nel 2011 recita nella fiction \"Nero Wolfe\", in onda dal 5 aprile 2012 su Rai1.\nNel 2012 ha partecipato al film \"100 metri dal paradiso\", uscito nelle sale l'11 maggio. Nello stesso anno ha recitato nella fiction \"Come un delfino\". Ha inoltre condotto, su Italia 1, il programma \"La scimmia\" insieme a Niccol\u00f2 Torielli.\nNel 2014 \u00e8 una delle new entry di \"Fuoriclasse\" 2, fiction con Luciana Littizzetto, Neri Marcor\u00e8 e Fausto Maria Sciarappa, in cui interpreta il ruolo della prof.ssa di inglese Gaia Marciali.\nIl suo personaggio, che nella seconda stagione ha avuto una storia con il prof. di filosofia Tommaso Canfora (interpretato da Ettore Bassi), \u00e8 stato confermato anche nella terza stagione della serie, andata in onda nel primo semestre 2015.\nVita privata.\n\u00c8 stata fidanzata con Simone Corrente, suo collega in \"Distretto di Polizia\".\nIl 30 settembre 2017 a Positano ha sposato con rito civile il giornalista Nicola Capodanno; la coppia ha avuto una bambina, di nome Vittoria, nata il 16 novembre 2018 e un bambino, di nome Edoardo nato a maggio 2020."}
{"id": "556781", "revid": "119617420", "url": "https://it.wikipedia.org/wiki?curid=556781", "title": "Alana Evans", "text": "\u00c8 conosciuta anche con lo pseudonimo di Jenna Talia, ma odiava cos\u00ec tanto quel nome che lo cambi\u00f2 con \"Alana Evans\" dopo soli due film.\nBiografia.\nQuando Alana aveva tre mesi, sua madre divorzi\u00f2 dal padre, un soldato dell'esercito americano, e si trasferirono nel nord della California. Quando Alana aveva 16 anni, sua madre mor\u00ec per un cancro al fegato, causato dall'abuso di alcol.\nHa avuto la sua prima esperienza sessuale con un ragazzo a 14 anni e la sua prima esperienza lesbica a 17. Ha iniziato a guardare film porno a 15 anni.\nNel 1994 Alana si diplom\u00f2 all'Independence High School di San Jose. Fu in quel periodo che si spos\u00f2 con un uomo di colore ed ebbe un figlio subito dopo. Alana e suo marito avevano un rapporto molto aperto, infatti non di rado frequentavano club di scambisti.\nCarriera.\nAlana e suo marito divennero soci del loro club preferito, dove lei diceva di perdere ogni inibizione e dove divenne una delle spogliarelliste pi\u00f9 acclamate. Inizi\u00f2 la sua carriera nel porno a 21 anni e la sua prima scena fu girata nel film \"Real Sex 11\" in coppia con Mr. Marcus.\nUn anno e mezzo dopo l'inizio della sua carriera, Alana divorzi\u00f2 dal marito e subito dopo inizi\u00f2 una relazione sentimentale con il pornoattore Chris Evans. Dopo 6 anni di convivenza, nel 2006 si sposarono a Santa Monica.\nAd oggi Alana ha preso parte a pi\u00f9 di 200 film, inclusi numerose serie per Playboy e 30 film softcore. Firm\u00f2 un contratto di esclusiva per la SMASH Pictures alla fine del 2005.\nDal giugno 2005 cura una rubrica su KSEXradio chiamata \"All in the Porn Family\" e partecipa al programma \"Private Calls\" per Radio Playboy che va in onda su Sirius Satellite Radio."}
{"id": "556790", "revid": "838137", "url": "https://it.wikipedia.org/wiki?curid=556790", "title": "Comitatus Feronianense", "text": "Il nome Comitatus Feronianense sta ad indicare il vasto distretto governato, in epoca Carolingia, dal conte di Modena, ad eccezione della citt\u00e0 stessa. \nIl territorio era limitato a nord dal confine meridionale della citt\u00e0 stessa e a sud dagli Appennini. Capoluogo di tale \u201ccomitatus\u201d era il Castrum Feronianum, di cui parla anche Paolo Diacono, situato nei pressi di Pavullo nel Frignano."}
{"id": "556791", "revid": "3354", "url": "https://it.wikipedia.org/wiki?curid=556791", "title": "Georgios Seferis", "text": ""}
{"id": "556792", "revid": "125064250", "url": "https://it.wikipedia.org/wiki?curid=556792", "title": "Moncalieri", "text": "Moncalieri (\"Moncal\u00e9\" in piemontese, \"Mons Calerius\" o anche \"Mons Calerii\" in latino) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana di Torino.\nPer popolazione, \u00e8 il secondo comune della citt\u00e0 metropolitana di Torino e il quinto della regione Piemonte (dopo Torino, Novara, Alessandria e Asti). \u00c8 considerato un comune d'interesse storico-culturale, sia per la presenza del Castello sabaudo, sia per l'antico appellativo di \"Citt\u00e0 del Proclama\" dal nome del celebre documento che fu episodio del Risorgimento italiano.\nGeografia fisica.\nIl comune abbraccia un vasto territorio posto a sud-est di Torino, ricalcando, per certi aspetti geografici, quello del capoluogo. Infatti, esso si distingue sia da una parte collinare che da una parte pianeggiante e fluviale, quest'ultima attraversata dal fiume Po nella sua parte centrale e meridionale. Il territorio quindi, si suddivide essenzialmente in tre parti:\nClima e osservatorio meteorologico.\nMoncalieri segue il clima di Torino, tipicamente temperato a carattere sub-continentale. Una citazione a parte merita lo storico osservatorio meteorologico della torretta del Real collegio Carlo Alberto, situato presso il borgo antico. Venne istituito nel 1859 da padre Francesco Denza, illustre meteorologo. In degrado dal secondo dopoguerra, fu ristrutturato negli anni novanta grazie al contributo del meteorologo italiano Luca Mercalli con l'aiuto della Compagnia di San Paolo, e fornisce ancora importanti dati meteorologici sulla citt\u00e0 metropolitana di Torino.\nConserva inoltre alcuni reperti storici, come la serie storica di temperature, rilevata fin dal 1859, molti strumenti meteorologici e astronomici del passato, fra cui un eliofanografo Campbell-Stokes, un barometro di Hicks, un termografo Richard. Recentemente \u00e8 stato attrezzato di webcam, che guarda in direzione delle Alpi, di un anemometro moderno e di un rilevatore di radiazione solare incidente. Da ottobre 2008 \u00e8 anche stato sostituito il vecchio pluviografo manuale con un pluviometro elettronico. Notevole anche la biblioteca storica presente all'interno dello studio dove si trovano libri di fisica dell'atmosfera e bollettini meteorologici risalenti all'Ottocento, scritti in lingua francese, tedesca, inglese e italiana.\nOrigini del nome.\nCi sono molte ipotesi sull'origine del nome della citt\u00e0, la pi\u00f9 probabile riconduce al suo nome latino, \"Calierus\", ovvero \"quaglia\", da cui la tradizione popolare lo riconduce poi al piemontese \"mon dle quaje\", ovvero \"monte delle quaglie\", anche se \u00e8 pi\u00f9 probabile che, piuttosto che agli uccelli, sia riferito al nome di prediali, gli antenati degli attuali cognomi \"Cagliero\" o \"Quaglia\", ma anche delle antiche famiglie romane \"De Caleris\", \"Scaleri\" o \"Scaleris\". Un'ulteriore opinione, ritiene che derivi da \"Monte dei Cavalieri\", in quanto l'antico ponte su Po fu dei Cavalieri Templari prima e Gerosomiliani dopo. Altre ipotesi ancora, ricondurrebbero il nome all'espressione piemontese \"monta e cala\" (sali e scendi), per via dell'irregolare profilo collinare del luogo.\nStoria.\nQuattro ponti sul Po.\nIl primo ponte sul Po, fin dai tempi dell'Alto Medioevo, fu costruito in pietra, a sei arcate e sette piloni, di cui primi documenti si hanno nell'XI secolo, lasciato in custodia all'ordine dei Cavalieri Templari, da cui il suo nome attuale. Quest'ultimi, lo cedettero nel XIV secolo ai Cavalieri gerosolimitani, che dovettero ricostruirlo a causa di due esondazioni, quelle del 1425 e del 1454. La sua funzione principale fu di collegare lo stradone proveniente da Genova con quello di Francia, senza dover necessariamente entrare nel centro di Torino. Altre ricostruzioni del ponte, dovuti alle varie piene e alle modifiche dell'alveo del fiume, seguirono i secoli successivi, in particolare quella dell'anno 1700, quando fu allungato fin quasi a Porta Navina (zona di Borgo Navile, a sud del borgo antico). A causa di successive alluvioni, il ponte fu interamente ricostruito in muratura nel 1880; pochi decenni prima, un secondo ponte fu costruito pi\u00f9 a sud, per permettere il passaggio della Ferrovia Torino-Genova (1853).\nTuttavia, altre esondazioni rovinarono parzialmente sia il ponte ferroviario che quasi totalmente quello dei Templari, il quale croll\u00f2 rovinosamente, provocando nove vittime, il 31 maggio 1939.\nAnalisi approfondite in merito all'alveo fluviale portarono a costruire un nuovo ponte viario pi\u00f9 sicuro, ovvero quello attuale, a sole cinque ampie arcate, leggermente pi\u00f9 a sud, collegando cos\u00ec l'attuale Corso Trieste. Nonostante la guerra in corso, i lavori del nuovo ponte dovettero procedere rapidi (1940-1941) per poter facilitare gli approvvigionamenti alla citt\u00e0. Per il ponte ferroviario invece, anch'esso pericolante, si attese la fine della guerra, sostituito provvisoriamente da un ponte in legno nel 1943-1946, in attesa della ricostruzione di quello attuale (1948). Per permettere un veloce collegamento alle autostrade fu quindi costruito un quarto viadotto e ponte pi\u00f9 recente (1957-1972) posto pi\u00f9 a sud, e che passa sia sopra all'area di Borgo Mercato e al fiume stesso.\nBorgo antico.\nDa sempre posizione strategica per l'accesso meridionale di Torino, il primo borgo risale al 1228, fondato da un gruppo di abitanti della pi\u00f9 antica Testona, attuale frazione moncalierese, che cercarono riparo nella parte pi\u00f9 alta del territorio, per sfuggire all'assalto dei chieresi. Il Conte Tommaso I di Savoia infatti, aveva appena fatto erigere un primitivo fortilizio, gettando le basi di quel che, nel XV secolo, diventer\u00e0 il futuro Castello, posto a mezza collina. Il borgo storico si svilupp\u00f2 rapidamente verso gli inizi del XIV secolo.\nNel 1458, in viaggio per la Germania, vi mor\u00ec qui di peste Bernardo di Baden Baden, un principe tedesco che, in seguito ad alcuni miracoli, venne beatificato e divenne patrono della citt\u00e0\nFino al XVI secolo Moncalieri controllava un vasto territorio, tra cui gli attuali quartieri torinesi di Lingotto-Nizza-Millefonti, quindi gli odierni comuni di Nichelino (fino a Stupinigi) e di La Loggia. Moncalieri ospitava inoltre molti ordini religiosi, fra i quali i templari appunto, i frati dell'Ordine carmelitano e i frati cappuccini, nonch\u00e9 i frati minori di San Francesco, gli umiliati di San Giacomo ed i canonici di Santa Maria della Scala. Parimenti il Castello, acquist\u00f2 un prestigio politico, come prima dimora della Duchessa Jolanda (moglie di Amedeo IX di Savoia) che, nel 1475, firm\u00f2 qui un trattato politico con Carlo I di Borgogna, detto \"il Temerario\" e Galeazzo Sforza.\nNegli anni successivi, la citt\u00e0 conobbe un notevole sviluppo grazie al facile accesso al Po, di cui controllava il ponte strategico, e alla facile difendibilit\u00e0, in quanto posta sulla collina. In particolare, Moncalieri risult\u00f2 strategica contro le offensive della vicina Contea di Asti, che perdurarono almeno fin all'inizio del XVI secolo. Protetto dai Savoia, grazie al Castello, lungo il XVII secolo Moncalieri si fregi\u00f2 del titolo di citt\u00e0. Carlo Emanuele I, in occasione delle matrimonio del figlio Vittorio Amedeo I (1619), decise come luogo di nozze proprio Moncalieri. Il castello di Moncalieri ospitava vari membri della casa reale per tutto il periodo estivo, uno per tutti il duca Vittorio Amedeo II, che ivi mor\u00ec nel 1732. Nella citt\u00e0 poi, ebbero luogo importanti episodi del Risorgimento italiano, quali, ad esempio, la tradizionale educazione dei rampolli reali attraverso l'istituzione del Real Collegio Carlo Alberto, e l'enunciazione del famoso Proclama, suddiviso in un primo proclama del 3 luglio 1849, in cui il Re scioglie la Real Camera dei deputati, e un secondo proclama, pi\u00f9 importante, del 20 novembre 1849, insieme all'allora consigliere Massimo d'Azeglio, per il quale viene ricostituito il governo.\nAnni recenti.\nNegli ultimi tre secoli circa, Moncalieri ebbe un discreto successo nel mercato della macellazione di carni bovine piemontesi, istituendo la tradizionale fiera del bue grasso, e un Foro boario presso l'attuale zona sotto il viadotto autostradale. Tuttavia, il mercato del bestiame fu chiuso agli inizi degli anni novanta, ma la zona continu\u00f2 a chiamarsi \"Piazza Mercato del Bestiame\" o pi\u00f9 semplicemente \"Borgo Mercato\".\nParimenti, a partire dal XIX secolo, si svilupparono varie industrie, come la storica fonderia Limone, in particolare nei settori della prototipizzazione dell'auto, del \"design\" industriale, dell'editoria e della grafica. A tale sviluppo, si affianc\u00f2 la bachicoltura e il tessile, oltre che mantenere viva l'orticultura delle specialit\u00e0 tipiche moncalieresi del cavolo-piramide e il cavolo-crisantemo. Lungo il XX secolo, tutto il territorio di Moncalieri si arricch\u00ec di parecchie zone residenziali, soprattutto in alta collina, presso la rinomata frazione Revigliasco.\nCon la crisi economica degli inizi del XXI secolo, le storiche fabbriche moncalieresi furono parzialmente dismesse. A tal proposito, oltre l'area lungo strada Carignano, rimane ancora attiva economicamente la distaccata zona industriale-commerciale di via Postiglione, situata pi\u00f9 a sud, ai confini con Trofarello.\nSimboli.\nLo stemma, gi\u00e0 in uso dal 1619, viene descritto all'articolo 2 dello statuto comunale nel seguente modo:\nLa descrizione del gonfalone, anch'essa presente all'articolo 2 dello statuto comunale, \u00e8 la seguente:\nIl gonfalone \u00e8 stato approvato con Decreto del Presidente della Repubblica del 18 marzo 1971.\nMonumenti e luoghi d'interesse.\nCastello di Moncalieri.\n\u00c8 il pi\u00f9 noto edificio di Moncalieri, spiccando in alto a mezza collina, da sempre utilizzato come residenza sabauda, a partire gi\u00e0 dal XII secolo, pi\u00f9 volte abbellito e rinforzato per volere dei Savoia nel corso dei secoli, i pi\u00f9 importanti dal 1710 al 1775 circa, a opera di Benedetto Alfieri, Francesco Martinez, Baijs, Mosso ed il Revelli; qui, fu scritta un'importante pagina del Risorgimento italiano, con la firma del Proclama, evento rappresentato anche sulla Porta Navina. Oggi, al suo interno, \u00e8 presente la Caserma dei Carabinieri Alfredo Serranti. Nella notte tra il 4 e il 5 aprile 2008, un incendio avvolse il torrione sud-est del Castello, perdendo gran parte dell'arredo originario; cinque le stanze distrutte, tra fuoco e l'acqua usato per lo spegnimento. L'originale del Proclama di Moncalieri del 1849 si salv\u00f2, essendo conservato all'Archivio di Stato. L'ala distrutta fu ricostruita nel periodo 2010-2011.\nLa maggior parte dei siti di interesse storico-culturale di Moncalieri sono concentrati presso il borgo antico, arroccato a mezza collina e sviluppatosi attorno alla centralissima e pedonale piazzetta Vittorio Emanuele II (gi\u00e0 Piazza Maggiore). La piazzetta offre l'accesso settentrionale al Palazzo Comunale, opera dell'architetto Enrico Mottura del 1888, edificato sul gi\u00e0 preesistente palazzo del 1778, propriet\u00e0 dei nobili astigiani Duc - o Ducco -, progettato da Pietro Mosso d'Andorno, quando fu posta davanti anche l'attuale statua, detta Saturnio e raffigurante il dio pagano Nettuno, posta sull'antico pozzo pubblico. Circa vent'anni dopo (1778), proprio qui verr\u00e0 giustiziato lo storico letterato moncalierese Carlo Tenivelli.\nLa Piazzetta ospita anche altri eleganti porticati dei nobili palazzi dei Duc, dei Grana, dei Vassallo da Dogliani e dei Provana, donandole un suggestivo aspetto medievale.\nCollegiata S. Maria della Scala.\nSituata a nord-est della Piazzetta Vittorio Emanuele II, di fianco al Palazzo Comunale, la facciata fu costruita in stile gotico all'inizio del XIV secolo, e dedicata alla Maria Vergine. Dal 1458 conserva le spoglie del patrono, il beato Bernardo di Baden Baden. La chiesa fu poi rimaneggiata nel XIX secolo, con l'aggiunta del rosone e della balaustra. Numerose le opere al suo interno, come il gruppo statuario in terracotta del Compianto sul Cristo morto, gli stalli del coro (G. Riva, 1749), la \"Vita della Vergine\" (Milocco), \"l'Assunzione\" (Beaumont e Molinari, 1766), \"Madonna con bambino e santi\" (Moncalvo, 1615), quindi una pregiata statua della \"Principessa Clotilde di Savoia in preghiera\", che qui mor\u00ec nel 1911 (opera di Pietro Canonica, 1912).\nNel XX secolo, la Collegiata comprese anche la Chiesa di Sant'Egidio, situata pi\u00f9 a valle verso Borgo Navile, in Via Colombo angolo via Aporti, di epoca barocca (di cui rimane il campanile originario) e rimaneggiata nel XVIII secolo, dedicata al patrono precedente di Moncalieri, Sant'Egidio abate.\nChiesa di San Francesco.\nDal lato opposto a Santa Maria della Scala, sul versante sud-orientale della Piazzetta Vittorio Emanuele II, si erge l'austera facciata della Chiesa di San Francesco, opera di Filippo Castelli, di scuola juvarriana del 1787, in tardo barocco e rivestita in cotto. Contiene al suo interno dipinti del pittore moncalierese Tommaso Juglaris e una \"Deposizione\" di Domenico Molinati. L'attuale chiesa, sostituisce quella gotica precedente, in forte degrado e abbattuta nel XVIII secolo, la cui architettura viene ricordata con la forma appuntita del campanile retrostante stesso, che svetta a un'altezza di 50 metri.\nReal Collegio Carlo Alberto.\nIl retro orientale della suddetta Chiesa di San Francesco si collega, con un sovrappasso ad arco, sopra la strettissima via del Real Collegio, che d\u00e0 a sua volta accesso alla omonima struttura educativa voluta dal Re Carlo Alberto di Savoia nel 1840, e gestita dai chierici barnabiti. La primitiva struttura era un convento dei frati cappuccini del XII secolo, ampliata poi agli inizi del XVIII secolo. Gli interventi maggiori della attuale struttura tuttavia, furono terminati soltanto nel 1858, per opera di Pio Domenico Taccone, con l'ampliamento fino a Via Colombo. Oltre lo storico osservatorio meteorologico gi\u00e0 citato, l'edificio oggi ospita la biblioteca storica, un museo di storia naturale, alcuni reperti archeologici e scientifici sabaudi, una pinacoteca e delle aree didattiche post-universitarie di economia.\nChiesa del Ges\u00f9.\nSi trova sempre sulla via del Real Collegio, angolo via Carlo Alberto. Il nome intero \u00e8 \"Confraternita del Santissimo Nome di Ges\u00f9\", fatta edificare nel 1619, in stile barocco. La facciata presenta due nicchie vuote, anticamente ospitate dalle statue di San Rocco e San Silvestro, poi andate in rovina. Al suo interno, dipinte e affreschi del Milocco, del Bianchi e del Beaumont.\nPorta Navina (o Arco di Borgo Navile).\n\u00c8 il monumento storico pi\u00f9 importante di Moncalieri dopo il Castello. Anticamente, questo ingresso fu chiamato \"Navina\" o \"Navile\" poich\u00e9 da qui partivano le imbarcazioni per attraversare il Po. Dal porticciolo, si accedeva alla rudimentale porta medioevale (originariamente detta \"Mediolanensis\"), dove si accedeva al versante occidentale del borgo antico. Gli altri varchi di accesso, oggi inesistenti, erano chiamati \"Rivigliasca\" (verso la collina), \"Taurinensis\" (attuale Borgo San Pietro) e \"Piacentina\" (Santa Croce). La prima struttura ad arco di Porta Navina risale al XVI secolo, poi pi\u00f9 volte rimaneggiata, fino agli interventi barocchi eseguiti da architetti di scuola castellamontiana, avvenuti nel 1619, in occasione delle nozze di Vittorio Amedeo I di Savoia con Madama Cristina di Francia. La Porta fu ulteriormente modificata e arricchita lungo il XIX secolo. Pregiato risulta il bassorilievo bronzeo di Amateis (1882), che rappresenta re Vittorio Emanuele II di Savoia che consegna il Proclama a Massimo d'Azeglio.\nAltre chiese e edifici storici.\nLe ville:\nLa zona collinare moncalierese, grazie all\u2019esposizione verso sud e al clima favorevole alla coltivazione soprattutto di vigneti, fu un importante luogo di villeggiatura per la nobilt\u00e0 e per l\u2019alta borghesia piemontese fin dal seicento quanto le vecchie cascine contadine divennero vere e proprie tenute con annesse ville di importante valore storico e artistico.\nSociet\u00e0.\nEvoluzione demografica.\nDal 1936 al 1981 la popolazione \u00e8 pi\u00f9 che triplicata, per poi scendere leggermente nei decenni successivi. La citt\u00e0 infatti fa parte dell'agglomerato urbano Torinese, di cui \u00e8 il pi\u00f9 consistente avamposto residenziale.\nAl 31 dicembre 2015 risultano stranieri che vivono in citt\u00e0, i quali costituiscono il 9,1% degli abitanti.\nCultura.\nScuole.\nSul territorio sono presenti numerose scuole dell'infanzia, istituti privati e scuole medie inferiori come \"Pirandello, Canonica, Costa\". Presso la scuola media Pirandello \u00e8 presente da anni un CTP (Centro Territoriale Permanente per l'Istruzione e la Formazione degli Adulti).\nEsistono inoltre tre scuole medie superiori pubbliche: Istituto Tecnico Industriale \"Pininfarina\", il Liceo Scientifico \"Majorana\", l'Istituto Commerciale \"Marro\".Nel 2003 Marro e Majorana si sono uniti nell'I.I.S. Majorana.\nDa ricordare anche l'importante ruolo che svolge l'UNITRE, l'Universit\u00e0 della Terza Et\u00e0.\nEconomia.\nA Moncalieri sono collocate due centrali elettriche gestite da IREN Energia: una idroelettrica e l'altra termoelettrica, quest'ultima dotata di un impianto di cogenerazione che, oltre a produrre elettricit\u00e0, fornisce calore alla rete di teleriscaldamento dell'area metropolitana torinese.\nLa citt\u00e0 continua la sua vocazione industriale, in particolare nei settori della prototipizzazione dell'auto, del design industriale, dell'editoria e della grafica. Da ricordare infatti la presenza dell'Italdesign, dove opera un \"designer\" di auto di fama internazionale, Giorgetto Giugiaro. Mantiene anche fiorenti la floricoltura e l'orticoltura: il cavolo a forma di piramide ed il crisantemo sono ancora oggi le specialit\u00e0 locali.\nInoltre l'arte culinaria riconosce a Moncalieri l'eccellenza della trippa di bovino, per la quale \u00e8 nata una confraternita. La si pu\u00f2 assaggiare a novembre, quando viene cucinata in grandi quantit\u00e0 nella piazza centrale della citt\u00e0, in occasione della \"Fera dij Subiet\" (Fiera dei fischietti).\nInfrastrutture e trasporti.\nStrade.\nLa citt\u00e0 \u00e8 servita dalla Tangenziale Sud di Torino attraverso tre svincoli:\nLa citt\u00e0 \u00e8 servita inoltre dalla diramazione di Moncalieri della tangenziale Sud con le seguenti uscite:\nFerrovie e tranvie.\nMoncalieri \u00e8 servita da due stazioni ferroviarie:\nMoncalieri fu servita da due linee tranviarie:\nMobilit\u00e0 urbana.\nMoncalieri \u00e8 il comune della cintura maggiormente servito dalle linee del GTT. Nel suo territorio penetrano infatti undici linee autobus, delle quali la pi\u00f9 importante \u00e8 la 67 che collega la cittadina al centro di Torino.\nIn aggiunta alle linee autobus Moncalieri \u00e8 servita dalle linee 1, 4, 6 e 7 del Servizio ferroviario metropolitano di Torino, che transitano dalla principale stazione, situata nel centro cittadino. La stazione Sangone, nei pressi del confine comunale con Nichelino, \u00e8 invece servita dalla linea 2 del SFM che la collega a Pinerolo e al centro di Torino.\nNei progetti iniziali Moncalieri doveva essere raggiunta dalla linea 1 della metro automatica di Torino, ma nei fatti, in caso di un'estensione verso sud della linea dopo Piazza Bengasi, probabilmente sar\u00e0 verso il comune di Nichelino, molto meno servito dalle linee di superficie.\nAmministrazione.\nDi seguito l'elenco dei sindaci eletti direttamente dai cittadini (dal 1993):\nGemellaggi.\nMoncalieri \u00e8 gemellata con:\nSport.\nPallacanestro.\nLo sport che pi\u00f9 d\u00e0 soddisfazioni ai Moncalieresi \u00e8 la pallacanestro. La Pallacanestro Moncalieri, attiva sul territorio sin dal 1973, si \u00e8 fusa nel 2009 con la Libertas San Mauro dando vita alla Pallacanestro Moncalieri San Mauro abbreviato in PMS Basketball. Per dare risalto alla nuova societ\u00e0 le partite casalinghe si sono spostate al PalaRuffini di Torino, modificando anche la denominazione due anni dopo in PMS Torino, mentre a Moncalieri hanno continuato a svolgere le proprie attivit\u00e0 le squadre giovanili della PMS Basketball e la squadra femminile della PMS, la \"Libertas Moncalieri\".\nNel 2012 viene inaugurato il PalaEinaudi in via Einaudi 44 frutto dell'ampliamento della struttura gi\u00e0 esistente.\nDal 2014 gioca al PalaEinaudi anche la \"Pallacanestro Torino\" compagine femminile acquisita dalla PMS e militante nella prima categoria nazionale.\nCalcio.\nLa principale squadra di calcio della citt\u00e0 \u00e8 l'A.S.D. Moncalieri Calcio che ha conosciuto un buon periodo nel recente passato arrivando a militare in Serie C2 nella stagione 2000/2001. Tanto che lo storico impianto sportivo ubicato nella frazione di Testona, sembrava non essere pi\u00f9 adeguato alle esigenze di una serie gi\u00e0 importante, per questo ha avuto una serie di interventi di riqualificazione.\nAttualmente milita nel girone G piemontese e valdostano di 2\u00aa Categoria.\nL'altra squadra di calcio della citt\u00e0 \u00e8 l'A.P.D. Filadelfia Moncalieri Calcio che milita nel girone I di 2\u00aa Categoria.\nNel 2017 un'altra squadra di calcio, lo Sporting Club San Pietro, viene fondata e attualmente milita nella prima categoria piemontese. \nPer quanto riguarda il calcio femminile esiste la societ\u00e0 \"A.S.D. Filadelfia Moncalieri Calcio Femminile\" che milita nel campionato di Serie D e ha come colori sociali il rosso ed il giallo."}
{"id": "556800", "revid": "316414", "url": "https://it.wikipedia.org/wiki?curid=556800", "title": "Grandi domani", "text": "Grandi domani \u00e8 una serie tv italiana del 2005 prodotta da Maurizio Costanzo e Maria De Filippi per la regia di Vincenzo Terracciano.\nLa serie, andata in onda in prima serata su Italia 1, \u00e8 articolata in ventiquattro puntate trasmesse in dodici settimane e racconta le vicende quotidiane all'interno di una scuola d'arte di Roma.\nI protagonisti della serie sono giovani talentuosi attori, cantanti e ballerini che vogliono diventare famosi e i loro professori, nonch\u00e9 molti attori di grande fama che faranno incursione nelle 24 puntate. La serie richiama molto il telefilm spagnolo \"Paso adelante\".\nIn Grandi domani i ruoli principali sono quindici, contati tra gli allievi e il personale della scuola.\nSi ipotizzava la messa in onda di una seconda stagione, ma non \u00e8 mai stata realizzata dacch\u00e9 la prima non ha avuto il successo sperato. La serie \u00e8 per\u00f2 stata esportata in Francia, su M6."}
{"id": "556805", "revid": "19933", "url": "https://it.wikipedia.org/wiki?curid=556805", "title": "Maggioranza di popolo e cantoni", "text": ""}
{"id": "556806", "revid": "767487", "url": "https://it.wikipedia.org/wiki?curid=556806", "title": "Doppio gioco (baseball)", "text": "Nel gioco del baseball, un doppio gioco \u00e8 l'azione difensiva che consente di eliminare due avversari, tipicamente il corridore dalla prima alla seconda base, e il battitore che corre verso la prima base. Nelle annotazioni statistiche delle partite, viene annotato con il termine DP (abbreviazione di double play), e con un numero determinato dal ruolo dei giocatori che lo hanno eseguito.\nTipi di doppio gioco.\nIl doppio gioco viene in genere iniziato da una battuta in campo interno, tipicamente sulla sinistra del campo, nella zona coperta dalla terza base e dall'interbase. A seconda della modalit\u00e0 con cui il doppio gioco viene chiuso, si hanno le seguenti possibili situazioni:\nIl record per il maggior numero di battute in doppio gioco appartiene a Cal Ripken jr., con 350."}
{"id": "556809", "revid": "1005847", "url": "https://it.wikipedia.org/wiki?curid=556809", "title": "Nuovo PSIUP", "text": ""}
{"id": "556810", "revid": "599013", "url": "https://it.wikipedia.org/wiki?curid=556810", "title": "Maddalena Musumeci", "text": "Biografia.\nHa iniziato a giocare a pallanuoto nello Sporting Club Meridies, in Serie B, ed ha legato tutta la sua carriera alla citt\u00e0 natale, dall'esordio in Serie A nelle file del Rasula Alta (stagione '94-'95), all'Orizzonte Catania, passando per una breve parentesi alla Mediterraneo Catania.\nNella stagione 2004-05 ha preso un periodo di pausa dal campionato, durante il quale si \u00e8 dedicata al volontariato. Si era ritirata dall'attivit\u00e0 agonistica al termine del 2009. Ha ricoperto successivamente l'incarico di team manager dell'Orizzonte, entrando poi a far parte anche dello staff dirigenziale della Nuoto Catania. Nel giugno 2012, a Riccione, si \u00e8 laureata Campione del Mondo master M35 con la All Swim Priolo Gargallo che ha battuto le australiane del Dolphins Womens per 8-2. Poco prima dell'inizio della stagione ufficiale 2012-13, con la gara inaugurale della prima fase di Coppa Italia, \u00e8 stato per\u00f2 dato l'annuncio del ritorno all'attivit\u00e0 agonistica con la calottina dell'Orizzonte, il 20 ottobre 2012 si rivede pertanto la Musumeci in vasca nell'incontro con l'IGM Ortigia, vinto dalle catanesi per 18-8. Al termine della stessa stagione, dopo aver conquistato la Coppa Italia ed aver disputato la finale scudetto, ha deciso di ritirarsi definitivamente dalle competizioni."}
{"id": "556826", "revid": "120907816", "url": "https://it.wikipedia.org/wiki?curid=556826", "title": "Tibetani", "text": "I tibetani (\u0f56\u0f7c\u0f51\u0f0b\u0f54\u0f0b, \u85cf\u65cf) sono un popolo che vive nel Tibet e nelle aree circostanti. Rappresentano uno dei pi\u00f9 grandi gruppi etnici che fanno parte delle 56 etnie riconosciute dalla Repubblica Popolare Cinese, sebbene il termine \"tibetano\" possa riguardare un insieme di pi\u00f9 gruppi etnici. Secondo un censimento del 1959, il numero di tibetani in Cina si attestava sulle 6.330.567 unit\u00e0. Ethnologue, inoltre, riconosce altre 125.000 persone di origine tibetana in India, 60.000 in Nepal e 4.000 in Bhutan.\nOrigini.\nL'origine del popolo tibetano viene generalmente fatta risalire a popolazioni nomadi non cinesi chiamate Ch'iang, che allevavano pecore e bestiame nell'Asia centro-orientale spingendosi fin verso i confini nord-occidentali della Cina. L'eredit\u00e0 di questa origine si ritrova nel tipo di coltivazione tibetana unito al costante elemento dell'allevamento di animali; nell'attitudine dei tibetani a viaggiare attraverso grandi distanze; nella loro innata abilit\u00e0 nel trattare e nell'allevare i cavalli, gli yak e altri animali; nell'attrazione per l'aria aperta e per i grandi spazi e nel loro forte individualismo, sebbene vi siano molte altre influenze culturali e storiche su questa etnia. Alcuni antropologi, inoltre, credono che siano i popoli di origine scita ad aver dato l'attuale collocazione geografica ai tibetani. Secondo uno studio condotto nel 2000, fu indicato che i tibetani possiedono un cromosoma Y dalle molteplici origini, dalle regioni centrali dell'Asia fino alle punte pi\u00f9 ad est. Secondo le ultime teorie dei linguisti, inoltre, la lingua tibetana \u00e8 molto pi\u00f9 vicina al cinese di quanto si potesse pensare negli anni precedenti.\nDescrizione.\nCaratteristiche.\nFin dal XIX secolo la presenza cinese in Tibet \u00e8 andata crescendo e spesso le popolazioni Khampa sono bilingui. Inoltre, i matrimoni fra tibetani e cinesi non sono comuni.\nCaratteristiche fisiche.\nI tibetani hanno solitamente pelle olivastra, capelli corti, molto spesso rasati a zero, occhi castani o verdi (quest'ultimo colore dovuto ad aspetti ereditari mongoli). Gli uomini spesso portano i baffi, mentre i nomadi hanno generalmente i capelli lunghi.\nI tibetani delle regioni centrali mostrano nelle loro origini una forte componente mongola. I gruppi nomadi degli altopiani, invece, (conosciuti anche come Drokpa) e i \"Khampa\" del Kham sono fisicamente pi\u00f9 alti e longilinei, con alcune particolari caratteristiche come il naso aquilino. Si pensa che questi ultimi siano di discendenza scita. Nelle regioni a ovest, specialmente intorno a Ladakh e Kashmir, i gruppi di tibetani sembrano invece discendere dai popoli di origine indo-ariana.\nI tibetani hanno la leggendaria caratteristica di saper sopravvivere a temperature molto fredde e in situazioni ambientali caratterizzate da notevoli altitudini, come quelle presenti negli altopiani del Tibet. Recentemente alcuni scienziati hanno affermato di aver isolato il gene responsabile di questo speciale adattamento. Le loro ricerche hanno portato alla luce un gene che migliora la saturazione dell'ossigeno.\nIl Tibet Paleolithic Project, infine, sta studiando la colonizzazione degli altopiani del Tibet risalente all'et\u00e0 della pietra, nella speranza di poter trovare e isolare definitivamente le cause della straordinaria adattabilit\u00e0 del popolo tibetano ad ambienti cos\u00ec estremi.\nGruppi.\nIl popolo tibetano \u00e8 diviso in parecchi gruppi. Questi includono i Changri, i Nachan, gli Hor, che sono a loro volta suddivisi in 51 sottogruppi, ognuno dei quali mantiene una propria identit\u00e0 culturale.\nGli Hor, che sono suddivisi in 31 sottogruppi, sono discendenti dei Mongoli. Gli abitanti del Kham sono conosciuti come Khampa o Khamba e si dividono in 14 gruppi etnici aventi culture e lingue diverse, mentre quelli residenti a ovest e a nord vengono comunemente chiamati P\u00f6ba. I discendenti dei Karjia sono invece conosciuti come Amdo. Infine l'origine dei tangut, oggi considerati un popolo estinto, pu\u00f2 essere trovata tra i tibetani e tra i Salar del Gansu.\nReligione.\nSecondo la leggenda il 28\u00ba re del Tibet, Lhatotori Nyentsen, sogn\u00f2 un tesoro sacro che cadeva dal cielo: vi erano contenuti un sutra buddista, alcuni mantra e oggetti religiosi. Tuttavia, siccome l'alfabeto tibetano non era ancora noto al popolo, a prima vista nessuno sapeva che cosa ci fosse scritto nel sutra. Quindi il buddhismo non prese piede nel Tibet fino al regno di Songtsen Gampo, che spos\u00f2 due principesse buddiste, Brikhuti e Wencheng. Divenne poi popolare quando, su invito del 38\u00ba re tibetano, Trisong Deutson, in Tibet arriv\u00f2 Padmasambhava, largamente noto come Guru Rinpoche.\nOggi si possono vedere tibetani che depositano pietre Mani ovunque. I lama tibetani, sia buddisti sia B\u00f6n (la religione che precedette il buddhismo) esercitano un ruolo importante nella vita del popolo tibetano, officiando cerimonie religiose e curando i monasteri. I pellegrini piantano le loro \u201cbandiere di preghiera\u201d sui terreni sacri come simbolo di buona fortuna.\nLa ruota di preghiera \u00e8 un mezzo per recitare il mantra facendola girare pi\u00f9 volte in senso orario. Al fine di non dissacrare luoghi sacri come Stupa, pietre Mani e Gompa (monasteri), i buddisti tibetani girano loro attorno sempre in senso orario (ovvero tenendoli sulla destra), mentre al contrario i B\u00f6n lo fanno in senso antiorario, tenendoli sulla sinistra. I buddisti tibetani recitano la preghiera \"Om mani padme hum\", mentre i B\u00f6n recitano \"Om matri muye sale du\".\nCultura.\nIl Tibet vanta una ricca cultura. Feste tibetane come quelle di Losar, Shoton, Linka, e la Festa del Bagno sono profondamente radicate nella religione locale e contengono anche influssi dall'estero. Ognuno partecipa tre volte alla Festa del Bagno: alla nascita, al momento del matrimonio e in quello della morte. \u00c8 convinzione tradizionale che non si debba fare il bagno a caso, ma soltanto per le occasioni pi\u00f9 importanti.\nArte.\nL'arte tibetana \u00e8 profondamente religiosa per natura, dalle statue di squisito dettaglio che si trovano nei Gompa alle sculture in legno ai disegni intricati dei dipinti Thangka. L'arte tibetana \u00e8 rintracciabile in quasi ogni oggetto e aspetto della vita quotidiana.\nI dipinti Thangka, una forma di sincretismo tra il dipinto cinese su rotolo e le pitture nepalese e kashmiri, sono apparsi nel Tibet attorno al X secolo. Rettangolari e dipinti su cotone o lino, di norma essi raffigurano motivi tradizionali, compresi argomenti di natura religiosa, astrologica e teologica, nonch\u00e9 talvolta un Ma\u1e47\u1e0dala. Per garantire che l'immagine non sbiadisca, nel procedimento rientra l'uso di pigmenti organici e minerali, e il dipinto \u00e8 incorniciato (e protetto) da vivaci broccati di seta.\nTeatro.\nL'opera popolare tibetana, nota come \"Ache lhamo\", che significa letteralmente \u201cdea sorella\u201d o \u201csorella celestiale\u201d, \u00e8 una combinazione di danze, cantilene e canzoni. Il repertorio \u00e8 tratto da narrazioni buddiste e dalla storia tibetana.\nL'opera tibetana \u00e8 stata fondata nel XIV secolo da Thangthong Gyalpo, un lama costruttore di ponti. Lui stesso e sette giovani da lui assoldate organizzarono la prima rappresentazione al fine di raccogliere fondi per costruire ponti che avrebbero facilitato i trasporti in Tibet. La tradizione continu\u00f2 ininterrotta per quasi 700 anni, e rappresentazioni si tengono in occasione di diverse festivit\u00e0, come quelle di Lingka e Shoton. Lo spettacolo \u00e8 di norma un dramma, dato su una scena spoglia, che combina danze, cantilene e canzoni. Per identificare un personaggio sono talvolta indossate maschere a vivaci colori, in cui il rosso simboleggia il re e il giallo indica divinit\u00e0 e lama. La rappresentazione inizia con una purificazione e con benedizioni officiate sulla scena. Dopo di che un narratore canta un sommario della vicenda e lo spettacolo comincia. Un'altra benedizione rituale \u00e8 officiata alla fine del dramma.\nArchitettura.\nL'architettura tibetana contiene influssi cinesi e indiani e riflette una profonda adesione al buddismo. La ruota buddista, in congiunzione con due draghi, si vede in quasi ogni Gompa del Tibet. La struttura degli Stupa tibetani pu\u00f2 variare, dalle pareti arrotondate del Kham alle quattro squadrate del Ladakh.\nLa pi\u00f9 singolare caratteristica di questa architettura \u00e8 che molti dei monasteri e delle case sono costruiti in luoghi elevati e soleggiati. Essi sono spesso realizzati con un misto di pietre, legno, cemento e terra. Per il riscaldamento e l'illuminazione si dispone di poco combustibile, per cui si adottano tetti piatti per conservare il calore e finestre multiple per far entrare il sole. Le pareti sono di norma inclinate di 10 gradi verso l'interno come precauzione contro i frequenti terremoti nella zona montagnosa.\nStrutturato com'\u00e8 in 117 metri di altezza e 360 di ampiezza, il Palazzo del Potala \u00e8 considerato il pi\u00f9 importante esempio di questa architettura. Gi\u00e0 residenza del Dalai Lama, \u00e8 composto di oltre mille stanze disposte su tredici piani e ospita innumerevoli raffigurazioni dei passati Dalai Lama e statue del Buddha. Si divide in Palazzo Bianco (esterno), dove risiedono gli uffici amministrativi, e Quartieri Rossi (interni), che ospitano la sala dell'assemblea dei lama, cappelle, 10.000 reliquiari e una vasta biblioteca di scritture buddiste.\nMedicina.\nLa medicina tibetana \u00e8 una delle pi\u00f9 vecchie del mondo. Utilizza fino a 2.000 tipi di piante, a 40 specie animali e a 50 minerali. Una delle figure chiave della sua evoluzione \u00e8 stato il rinomato medico dell'VIII secolo Yutok Yonten Gonpo, che produsse i Quattro Tantra Medici integrandovi materiale tratto dalle tradizioni mediche di Persia, India e Cina. Questi tantra sono costituiti da un totale di 156 capitoli in forma di thangka, che parlano della medicina tibetana arcaica e degli aspetti essenziali delle medicine di altri luoghi.\nIl 13\u00ba discendente di Yutok Yonten Gonpo, Yuthok Sarma Yonten Gonpo (considerato il secondo dio della medicina), consolid\u00f2 ulteriormente la tradizione con una serie di viaggi di studio in India, completando i Quattro Tantra Medici e compilando altre diciotto opere mediche.\nCicli di vita.\nI tibetani credono con forza nella reincarnazione, con la connessa idea buddista del Bardo nel periodo post-mortem. Nel momento della nascita e della morte vengono officiate specifiche cerimonie religiose, molte delle quali derivano da riti dell'antica religione B\u00f6n, anche se nel tempo esse si sono modificate per accogliere pratiche pi\u00f9 specificamente buddiste.\nDurante la cerimonia relativa alla nascita, o \"Pangsai\", i parenti si riuniscono per festeggiare e celebrare riti. A genitori e nuovo nato vengono offerti regali in forma di cibo, indumenti e sciarpe votive bianche (\"khada\"). Per i visitatori pu\u00f2 anche essere preparato un convito a base di frittelle. \u00c8 costume usuale che sia presente anche un lama di alto rango per dare un nome al bambino.\nAlla morte, ai tibetani viene impartito il \u201cfunerale del cielo\u201d o la cremazione; il funerale del cielo \u00e8 un rito non usato in tutto il Tibet che si ritiene porti al sicuro in paradiso lo spirito del defunto. Prima di questo funerale il cadavere \u00e8 avvolto in un telo bianco e tenuto in casa per diversi giorni mentre i lama cantano sutra onde alleviare le pene per i peccati commessi in vita dal defunto. Un vaso rosso contenente farina di tsampa (orzo abbrustolito) mista a sangue e altre sostanze commestibili viene ornato con una \"khada\" bianca e appeso alla porta di casa. Al lutto partecipano anche gli amici del defunto, che portano brocche di vino il giorno prima dell'asportazione del cadavere.\nIl giorno del funerale arriva in casa uno smembratore che trasporta il cadavere al luogo sacro destinato ai funerali, immediatamente seguito dagli amici e da un lama. Lo smembratore fa a pezzi il cadavere e poi chiama gli avvoltoi perch\u00e9 lo divorino. Le ossa vengono abbandonate l\u00ec, a cielo aperto.\nI tibetani credono che gli avvoltoi abbiano il potere di portare in paradiso lo spirito del defunto. Nel caso che essi non mangino il cadavere, o ne divorino soltanto una parte, si ritiene che il morto abbia commesso peccati gravi e che di conseguenza sia condannato alla permanenza in uno degli inferni buddisti. Se invece gli avvoltoi divorano ogni parte del corpo o almeno la maggior parte di esso, l'anima procede verso una rinascita pi\u00f9 pura. Le convinzioni circa il fatto che l'anima proceda verso il Nirvana differiscono a seconda delle diverse zone e delle scuole buddiste locali.\nData la scarsit\u00e0 di legname, la cremazione \u00e8 invece riservata alle personalit\u00e0 importanti come i grandi lama buddhisti dei quali vengono raccolte le reliquie.\nAbbigliamento.\nGli uomini tibetani portano per lo pi\u00f9 i capelli lunghi, anche se di recente alcuni se li tagliano. Le donne li acconciano in due trecce, le ragazze in una sola. Gli uomini che portano i capelli lunghi li raccolgono in una crocchia sopra la testa, spesso avvolta in un panno rosso che funge da turbante.\nA causa del clima freddo del Tibet, le donne indossano gonne e giacche di seta o stoffa. Gli uomini portano pantaloni lunghi e sciolti, accompagnati da un'altrettanto sciolta tunica, a volte priva di maniche, con una sorta di bretella in alto legata sulla destra, e stivali di lana o cuoio. Una o entrambe le maniche del cappotto vengono di norma lasciate libere e legate in vita. I pastori indossano a volte un indumento di vello di pecora invece della giacca. In aggiunta gli uomini portano ampie fasce in vita, e le donne grembiuli dai colori vivaci.\nUsi.\nSolitamente i Tibetani salutano amici o parenti con la formula \"Tashi Delek\", togliendosi il cappello e inchinandosi cortesemente. Inoltre, quando salutano una persona anziana o di riguardo, abbassano il cappello fino a terra in segno di rispetto.\nIn una voce dell'Enciclopedia Britannica edizione 1911 si legge: \u201ctra gli usi dei tibetani, quello forse pi\u00f9 particolare \u00e8 la poliandria, situazione in cui i fratelli di una famiglia condividono una sola moglie, essenzialmente al fine di evitare la suddivisione della propriet\u00e0\u201d.\n\"La monogamia\", continua la voce, \"sembra per\u00f2 essere la norma tra le trib\u00f9 di pastori...\"\n\u00c8 praticata anche la poligamia, principalmente dai Tibetani del Kham. I matrimoni con cinesi Han non mancano ma sono rari: i tibetani nutrono infatti sentimenti negativi nei confronti di questa etnia a causa delle tensioni provocate dalla sua dominazione nel loro paese."}
{"id": "556833", "revid": "466539", "url": "https://it.wikipedia.org/wiki?curid=556833", "title": "Campionato mondiale maschile di pallacanestro 2002", "text": "Il XIV campionato mondiale maschile di pallacanestro FIBA si tenne a Indianapolis (Stati Uniti) dal 29 agosto all'8 settembre 2002. Alla sua fase finale presero parte 16 squadre, divise in quattro gironi eliminatori; campione del mondo fu la , che batt\u00e9 in finale l'.\nGironi di accesso ai quarti di finale.\nLe prime quattro di ogni gruppo passano ai quarti di finale, le ultime due di ogni girone disputano le gare per i posti dal nono al dodicesimo."}
{"id": "556834", "revid": "104485", "url": "https://it.wikipedia.org/wiki?curid=556834", "title": "Universit\u00e0 degli Studi di Verona", "text": "L'Universit\u00e0 degli Studi di Verona \u00e8 una universit\u00e0 statale italiana fondata nel 1982.\nStoria.\nLo Studium medievale.\nIl 25 maggio dell'anno 825 l'imperatore Lotario I promulga il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Verona ebbe la scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I; dalla sede veronese dipendevano anche gli studenti di Mantova e di Trento. L'attivit\u00e0 scolastica \u00e8 ancora testimoniata nel X secolo, al tempo del vescovo Raterio. \nIl 22 settembre 1339 fu emanata ad Avignone, da papa Benedetto XII, una bolla, con la quale si concede a Verona uno \"Studium Generale\". Le facolt\u00e0 istituite dal pontefice furono quattro: lettere, medicina, diritto civile e diritto canonico; quest'ultime due a carattere giuridico. Il declino degli Scaligeri, dopo la parentesi viscontea, port\u00f2 a Verona il dominio della Serenissima, la quale volle Padova come unica universit\u00e0 dei veneti, privando in tal modo la citt\u00e0 di Verona degli studi universitari, bench\u00e9 permase l'interesse per gli studi in ambito giuridico.\nLa nascita.\nLa storia della moderna Universit\u00e0 di Verona inizi\u00f2 nel 1950, quando un gruppo di intellettuali cattolici fond\u00f2 la Libera scuola di scienze storiche \"Ludovico Antonio Muratori\", unitamente alla rivista \"Nova Historia\". Il gruppo di studiosi concep\u00ec altres\u00ec l'idea di costituire un'universit\u00e0 a Verona; progetto che si concretizz\u00f2 nel 1959, quando il sindaco della citt\u00e0, Giorgio Zanotto, propose in consiglio municipale l'istituzione di un'universit\u00e0 con una facolt\u00e0 di economia e commercio. Grazie all'avallo dell'amministrazione provinciale e della camera di commercio, furono create la Libera facolt\u00e0 di economia e commercio e il consorzio per gli studenti \u2013 al fine di governarla \u2013 le quali furono collocate, nell'estate del 1959, presso palazzo Giuliari e il 1\u00ba novembre dello stesso anno avvenne la cerimonia di inaugurazione.\nNel 1963, l'Universit\u00e0 di Padova inglob\u00f2 la Facolt\u00e0 di economia e commercio di Verona, rendendola una sede distaccata. , l'ateneo padovano decise di trasferire le proprie discipline medico-chirurgiche e legali a Verona alle quali fecero seguito i corsi in arte e filosofia.\nIl progetto di dotare Verona di una propria universit\u00e0 fu infine perfezionato nel 1982, allorquando l'ente veronese ottenne lo status di universit\u00e0, rendendosi indipendente dall'universit\u00e0 di Padova.\nGli anni 2000.\nNel 2005 fu creata la radio ufficiale di ateneo: Fuori Aula Network (FAN), mentre in occasione dell'anno accademico 2006/2007, l'ateneo avvi\u00f2 un corso di laurea sperimentale in bioinformatica. Nel 2015 l'Universit\u00e0 di Verona inaugur\u00f2 un nuovo spazio nel complesso del Panificio della Caserma Santa Marta atto ad ospitare la biblioteca economica dell'Ateneo e la nuova sede dei dipartimenti di economia aziendale, scienze economiche e di una parte di scienze giuridiche.\nStruttura.\nL'universit\u00e0 \u00e8 organizzata nei seguenti dipartimenti:\nE vi si trovano le seguenti scuole:\nL'Universit\u00e0 di Verona \u00e8 articolata in due poli principali all'interno della citt\u00e0: quello di Veronetta, che ospita l'amministrazione centrale con il rettorato e i dipartimenti afferenti all'area delle scienze umane e delle scienze giuridiche e economiche e quello di Borgo Roma, dove si trovano i dipartimenti afferenti all'area delle scienze della vita e della salute e di scienze e ingegneria. Inoltre vi sono nel quartiere Cittadella il dipartimento di scienze giuridiche e a Borgo Venezia il dipartimento di neuroscienze, biomedicina e movimento. L'ateneo dispone altres\u00ec di sedi distaccate nelle citt\u00e0 di: Bolzano, Legnago, Rovereto, San Pietro in Cariano, Trento e Vicenza.\nBiblioteche.\nIl sistema bibliotecario \u00e8 articolato in due biblioteche centrali: la biblioteca Arturo Frinzi del polo umanistico, economico e giuridico e la biblioteca Egidio Meneghetti del polo medico, scientifico e tecnologico."}
{"id": "556835", "revid": "998297", "url": "https://it.wikipedia.org/wiki?curid=556835", "title": "Nicole Grimaudo", "text": "Dopo aver esordito in televisione nell'ultima edizione di \"Non \u00e8 la Rai\", ha avviato una carriera d'attrice, dividendosi tra produzioni cinematografiche (come \"Mine vaganti\" o \"Buongiorno pap\u00e0\") e serie televisive (\"R.I.S. - Delitti imperfetti\", \"Medicina generale\" e il primo episodio de \"L'ispettore Coliandro\").\nBiografia.\nHa due sorelle maggiori, Maria Vittoria e Simona. Ha due figli, Pietro, nato il 21 marzo 2014, e Giulio nato a gennaio 2021, avuti dal marito Francesco, giornalista Rai sposato nel 2013.\nCarriera.\nDal 1994 al 2010.\nNel 1994, durante un viaggio a Roma per trovare le sorelle stabilitesi l\u00ec, decide di partecipare a un provino per \"Non \u00e8 la Rai\". Debutta cos\u00ec in televisione nel programma pomeridiano di Italia 1 \"Non \u00e8 la Rai\", divenendo una delle ragazze pi\u00f9 amate e conducendo anche alcune puntate in sostituzione di Ambra Angiolini.\nNel 1996 debutta come attrice nella miniserie televisiva \"Sorellina e il principe del sogno\", regia di Lamberto Bava. \nNel 1997 partecipa alla fiction Racket, dove veste i panni di una sedicenne in pericolo, al fianco di Michele Placido.\nNel 1998 il debutto al cinema, nel ruolo della figlia di Pirandello in \"Tu ridi\" dei fratelli Taviani. Nel 1995 recita ne \"Il giardino dei ciliegi\", regia di Gabriele Lavia, e nel 1999 e nel 2001 in \"Amadeus\", regia di Roman Pola\u0144ski. Lavora in numerose produzioni televisive, tra cui nel 2000 il telefilm \"Questa casa non \u00e8 un albergo\" (in onda su Rete 4), le miniserie TV \"L'amore oltre la vita\", \"Un posto tranquillo\", \"Il bell'Antonio\", con Daniele Liotti, le serie TV \"L'ispettore Coliandro\", \"Il bello delle donne\" e ancora attivissima in TV, tra il 2006 e il 2009, l'attrice \u00e8 la coraggiosa Tenente Giordano in \"R.I.S. - Delitti imperfetti\", la premurosa consorte di Gino Bartali, l'intramontabile, la caposala di \"Medicina generale\" per la regia di Renato De Maria, in onda su Rai 1 e l'ambizioso magistrato ne \"Il Mostro di Firenze\" di Antonello Grimaldi per Foxcrime.\nNel 2008 ritorna sul grande schermo con \"Un giorno perfetto\", diretto dal regista turco Ferzan \u00d6zpetek, dove interpreta il complesso ruolo della moglie di un politico. \nNel 2009 con \"Baar\u00eca\", regia di Giuseppe Tornatore, presentato alla serata d'apertura della \"66\u00aa Mostra internazionale d'arte cinematografica di Venezia\". Sempre nel 2009 gira il film di Ferzan \u00d6zpetek, \"Mine vaganti\" che la vede protagonista insieme a Riccardo Scamarcio e Alessandro Preziosi, nelle sale nel 2010. Il film di \u00d6zpetek sar\u00e0 l'unica pellicola italiana in concorso al Tribeca Film Festival, dove sar\u00e0 in lizza per i premi al migliore film, al migliore attore e alla migliore attrice. Torna in televisione nel 2010 dove per Mediaset gira la serie televisiva \"Dov'\u00e8 mia figlia?\", per la regia di Monica Vullo, nella quale \u00e8 la protagonista femminile nel ruolo di un commissario (Anna) chiamato a indagare sulla scomparsa di una bambina insieme al protagonista maschile Claudio Amendola.\nAnni dal 2011.\nNella stagione 2011-2012 \u00e8 stata la protagonista di tre film per il cinema: \"Baciato dalla fortuna\" diretto da Paolo Costella, insieme a Vincenzo Salemme, Dario Bandiera, Asia Argento e Alessandro Gassmann; \"L'amore fa male\", opera prima di Mirca Viola, e nella commedia a episodi \"Workers\", di Lorenzo Vignolo a fianco di Nino Frassica, Paolo Briguglia e Luis Molteni. \n\u00c8 coprotagonista nel film \"All'ultima spiaggia\" uscito nell'ottobre 2012.\nNel 2013 \u00e8 sui grandi schermi con il film \"Buongiorno pap\u00e0\" di Edoardo Leo. Nello stesso anno \u00e8 selezionata come protagonista femminile per la fiction RAI \"La Tempesta\" con Giovanni Scifoni e Nino Frassica.\nNel 2014 interpreta la moglie di Alberto Manzi nella fiction \"Non \u00e8 mai troppo tardi\". \nNel 2015 \u00e8 di nuovo sul grande schermo con il film \"Le leggi del desiderio\" di Silvio Muccino. \nDal settembre 2017 viene scelta, insieme a Giorgio Pasotti, come testimonial del Mulino Bianco Barilla, in sostituzione dell'attore Antonio Banderas.\nNel 2018 \u00e8 nel cast della serie televisiva \"Immaturi - La serie\", remake del film cinematografico \"Immaturi\", dove interpreta il ruolo di Francesca, una giovane chef di successo in cura per la dipendenza dal sesso.\nRiconoscimenti.\nNel 2010 vince con Mine vaganti il \"Premio Anna Magnani\" come miglior attrice protagonista al Bari International Film Festival. Vince anche il premio della stampa estera Globo d'Oro come attrice rivelazione.\nNel 2010 vince il Premio Afrodite, promosso dall'Associazione \"Donne dell'Audiovisivo\", che ha il doppio intento di promuovere sia la crescita professionale delle donne che lavorano nel settore dell'audiovisivo, che i loro interessi e la loro cultura."}
{"id": "556836", "revid": "1318309", "url": "https://it.wikipedia.org/wiki?curid=556836", "title": "Universit\u00e0 di Verona", "text": ""}
{"id": "556837", "revid": "124123", "url": "https://it.wikipedia.org/wiki?curid=556837", "title": "Odo Casel", "text": "Nato Johannes, entr\u00f2 nell'Abbazia di Maria-Laach nel 1905; fece la professione perpetua nel 1907; fu ordinato sacerdote nel 1911; si laure\u00f2 in filosofia a Bonn nel 1919, discutendo la dissertazione \"De philosophorum graecorum silentio mystico\", e a Roma in teologia, discutendo una tesi sulla Eucaristia in San Giustino.\nMor\u00ec improvvisamente, il mattino di Pasqua del 1948, lasciando ai discepoli e agli esperti in liturgia la possibilit\u00e0 di attuare le sue scoperte e intuizioni teologiche espresse soprattutto nei quindici volumi dello \"Jarbuch f\u00fcr Liturgiewissenschaft\" da lui edito.\nPensiero.\nLa figura di Odo Casel si colloca in un periodo culturale segnato da novit\u00e0 sostanziali:\nda un versante, vi sono le teorie dell'evoluzionismo positivistico e delle scienze storico-critiche che condizionano l'ambiente teologico, fatta eccezione per la Scuola di Tubinga, e contribuiscono allo sviluppo della critica storica e dell'esegesi;\ndall'altro versante, troviamo il Romanticismo tedesco e, in filosofia, l'Idealismo, nonch\u00e9 la commistione fra i due movimenti culturali che genera l'Idealismo romantico.\nIn ogni campo della cultura teologica si genera perci\u00f2 una crisi. Per la teologia cattolica, la risoluzione dei problemi si esprime in una svolta, in cui l'interesse si concentra su due temi:\nIn Germania, il clima \u00e8 pi\u00f9 conciliante e il dialogo con le nuove correnti culturali \u00e8 pi\u00f9 vivo, nonostante la condanna al Modernismo di Pio X nell'enciclica \"Pascendi\" del 1907. In teologi quali Romano Guardini e Karl Adam, ad esempio, troviamo l'influsso della filosofia di Max Scheler e della Scuola di Tubinga. In sostanza, questi teologi affermano la centralit\u00e0 della fede cristiana come esperienza vitale, e non come semplice pensiero intellettuale, e la coscienza che la vita della fede si realizzi in una dimensione comunitaria che \u00e8 essenziale.\nOdo Casel esprime questo pensiero parlando del ritorno al mistero, attraverso un superamento dell'individualismo di stampo liberale ottocentesco. Il clima che segu\u00ec la Grande Guerra contribu\u00ec alla nascita del movimento liturgico e di quelli biblico e patristico. Proprio nel movimento liturgico vanno inquadrati l'apporto di Casel e quelli di Guardini, Josef Andreas Jungmann e Louis Bouyer. Casel, in particolare, vide oltre la piet\u00e0 individualistica, o privata, la necessit\u00e0 di riscoprire le origini del mistero della Chiesa, partendo dal termine \"ecclesia\" che significa convocazione di un'assemblea viva. Il pensiero caseliano determina reazioni diverse, dall'ammirazione e dalla discepolanza, come nel caso di Burkhard Neunheuser, alle critiche benigne o severe. La notoriet\u00e0 del teologo raggiunge cos\u00ec gradualmente i vertici. Bouyer dir\u00e0 che il nucleo centrale della Costituzione conciliare \"Sacrosanctum Concilium\" \u00e8 il medesimo dell'insegnamento di Dom Odo Casel.\nIl mistero del culto cristiano.\n\"Il mistero del culto cristiano\" (titolo originale: \"Das christliche Kultmysterium\") \u00e8 certamente il capolavoro di Dom Odo Casel. In questa nostra sintesi, ci siamo avvalsi della quarta edizione, tradotta in italiano, dell'opera. Questa edizione si distingue dalle precedenti. L'autore aveva diretto i lavori per l'uscita della terza edizione del 1948 (anno della sua morte), che riscosse successo, secondo Neunheser; proprio questi, il discepolo di Casel, cur\u00f2 la quarta edizione, aggiungendo materiale inedito lasciato dal maestro e aumentando l'opera di due capitoli (\"L'essenza del mistero\" e \"La Chiesa come comunit\u00e0 misterica\") all'interno di una seconda parte intitolata \"Dalla pienezza del mistero di Cristo\".\nLa prima parte dell'opera, il corpus del pensiero caseliano, inizia con l'analisi dell'esigenza di un recupero (\"Il ritorno al mistero\"), nello spazio e nel tempo, in cui si attua la storia della salvezza; Casel spiega poi l'origine del 'mistero' (\"Il mistero del culto nel Cristianesimo\", \"Misteri antichi e misteri cristiani\"); l'autore dimostra infine come il termine 'mistero', nella riscoperta accezione, sia esso stesso rivitalizzatore e la chiave di lettura di tutta la storia della salvezza, il termine medio fra Dio e l'uomo, e, quando s'intende con 'mistero' il mistero del culto cristiano, allora il termine \u00e8 l'altra faccia della stessa liturgia.\nCasel parla di continua trasformazione fisica del credente, che avviene per il 'mistero' e in esso. All'uomo \u00e8 dato di vivere nel 'mistero', di conoscerlo (in un certo velato modo), immettendosi nella sua azione salvifica che si attua, perpetua e rinnova nella liturgia (attraverso l'anno liturgico, in ogni giorno liturgico, nella liturgia delle ore).\nIl termine 'mistero' \u00e8 servito a indicare i segreti culti degli antichi greci e quelli ellenistici. Soprattutto i culti ellenistici consentono agli iniziati un legame intimo che perdura oltre la morte promettendo una vita felice nell'aldil\u00e0. Tali misteri si esprimono in vari riti: l'iniziazione, celebrazioni e consacrazioni segrete, azioni cultuali (\"dr\u00f2mena\"), detti sacri (\"leg\u00f2mena\"), simboli e formule criptici con cui si riconoscono gli iniziati, oggetti sacri contenuti nel canestro sacro (\"cista mystica\"), silenzio. In questo retaggio culturale, s'innesta il linguaggio platonico dell'allegoria. Sui simboli, passati cos\u00ec in rassegna, si basa la mistagogia, e afferma Casel: \"La teologia mistica rimane sempre in qualche modo collegata col culto, perch\u00e9 non vuole essere una pura astrazione, ma via verso la divinit\u00e0. Teologia e teurgia si danno la mano nel mistero\".\nLa civilt\u00e0 romana, molto pragmatica, non aveva in s\u00e9, n\u00e9 conosceva, il concetto di mistero, in luogo del quale ricorreva a quello di 'devotio' che, dal canto suo, indicava il giuramento militare e racchiudeva una forte dose di sacralit\u00e0; cos\u00ec tende a profilarsi nella cultura romana il concetto di 'sacramentum': questo termine viene storicamente sempre pi\u00f9 a legarsi con quello di 'mistero'.\nSan Paolo con la parola 'mistero', trapiantata quindi nel Cristianesimo, intende realt\u00e0 che non sono accessibili all'intelletto dell'uomo, le quali si possono conoscere solo tramite rivelazione, cio\u00e8 se Dio dona la propria luce di conoscenza all'uomo. Solo Dio perci\u00f2 d\u00e0 all'uomo, elevandone intelligenza e volont\u00e0 attraverso la fede, la possibilit\u00e0 di intendere il mistero. A tale concetto, si associano espressioni quali agape e carit\u00e0 che soppiantano gli antichi rimandi all'amore inteso solo come eros. Casel dice: \"Il mistero cristiano \u00e8 essenzialmente Rivelazione\", appare perci\u00f2 nel \"mistero\" cristiano un Kyrios, un Dio rivelato ('epifan\u00eca'). Il culto misterico \u00e8 cos\u00ec il mezzo con cui l'atto primitivo nuovamente pu\u00f2 diventare 'realt\u00e0' e sorgente di salute-salvezza ('salus'). Chi vi partecipa, costituisce, in forma di rito, quella realt\u00e0, l'azione salvifica primitiva del Kyrios, il Signore Ges\u00f9, espressa simbolicamente. La pienezza della Rivelazione, Ges\u00f9 Cristo, \u00e8 il 'mistero' pi\u00f9 elevato: \u00e8 il 'Mistero' con la M maiuscola. Tramite il 'mistero', il 'Mistero' stesso (cio\u00e8 Cristo) vive e agisce nella e con la sua Chiesa. Questa, che vive di fede, non pu\u00f2 ricevere la grazia del 'sacramento-mistero' senza la fede. Ed ecco che il mistero \u00e8 il 'mistero-della-fede'; quando la fede si trasformer\u00e0 in visione beatifica, il velo del mistero cadr\u00e0 e potremo vedere in s\u00e9 la realt\u00e0 divina; pertanto, questo velo \u00e8 necessario sulla terra, permettendoci di rendere presente Dio, grazie alla sua preziosa tessitura di simboli, per usare un'immagine di Casel.\nIl 'Mistero', che \u00e8 Cristo, \u00e8 il vero liturgo, il vero tabernacolo di Dio. Ma Cristo senza la Chiesa sarebbe come un Sacerdote senza comunit\u00e0. Ecco il valore della comunit\u00e0, al servizio di Dio, che si esprime in un'azione simbolica, tramite mediatori quali sono i sacerdoti, e si esprime con parole e gesti. Il Mistero di Cristo \u00e8 Parola, Cibo e Bevanda di vita eterna (Vangelo secondo Giovanni, Gv 6) e diventa nutrimento dell'uomo. Tramite la Parola e lo Pneuma, Cristo comunica la linfa della vita spirituale. Si tratta di un legame fisico, perch\u00e9 la Chiesa \u00e8 una comunit\u00e0 di carne e sangue; tra la Chiesa e il Cristo sussiste una reale unit\u00e0 fisica che va rinnovata nello spazio e nel tempo, fino alla seconda venuta (parus\u00eca) dello Sposo, il Cristo stesso. Scrive Casel, nell'opera \"Il mistero dell'Ecclesia\": \"Qual abissale profondit\u00e0 della natura divina ci \u00e8 aperta attraverso Ges\u00f9 Cristo! solo cos\u00ec possiamo comprendere del tutto cosa significhi \u00abDio \u00e8 amore\u00bb (Prima lettera di Giovanni, 1 Gv 4,16) . Questa eterna generazione d'amore ci \u00e8 rivelata; a noi [...] \u00e8 dato di scrutare in questo abisso, addirittura di penetrarvi, di lasciarci trascinare dalla corrente dell'agape eterna, anzi di lasciarla scorrere attraverso di noi; ci \u00e8 dato di esser presenti quando il Padre genera il Figlio e il Figlio ama il Padre; ancor di pi\u00f9: possiamo inserirci in questo flusso d'amore e cos\u00ec, nel Figlio, farci generare a figli e figlie di Dio nella potenza di Dio Padre\". Questa incorporazione dell'uomo in Cristo avviene tramite il Battesimo, la Cresima, l'Eucaristia (in particolare); ma tutti i sacramenti vengono dal Mistero di Cristo.\nIl 'mistero' del culto \u00e8 conseguenza e applicazione del 'Mistero'. Nel 'mistero' v'\u00e8 un duplice aspetto che esprime la condizione della Chiesa sulla terra, il gi\u00e0 e il non-ancora, il nascondimento e, al tempo stesso, la rivelazione. Ci\u00f2 che in Cristo era visibile passa, qui e ora, nel 'mistero'. Se nella pienezza dei tempi la presenza dello Sposo era 'fisico-sensibile', qui e ora \u00e8 presenza 'fisico-misterica', e avviene attraverso il rinnovare e ripresentare l'azione salvifica da parte della Sposa (la Chiesa): sono le nozze mistiche dell'Agnello di Dio a esser celebrate nel 'mistero', in cui la Sposa custodisce lo Sposo, adornandolo nella liturgia, e restituendogli l'amore. Cos\u00ec il vecchio Adamo diventa uomo nuovo in Cristo.\nLa parte pi\u00f9 rivoluzionaria del capolavoro di Casel \u00e8 forse contenuta in questo passaggio: \"Cos\u00ec l'intera Chiesa e tutti i suoi ordini hanno collaborato all'adornamento liturgico del mistero, ciascuno a proprio modo, secondo il proprio carisma, tutti basati sul fondamento della propria interiore partecipazione alla liturgia misterica [...] da ci\u00f2 deriva che la Chiesa tutta quanta, e non soltanto il clero, deve partecipare attivamente alla liturgia. Ciascuno conformemente al sacro ordinamento, nel grado e nella misura per lui stabiliti, al posto a lui assegnato. Tutte le membra sono collegate in modo fisico-sacramentale con il capo che \u00e8 Cristo. Ogni credente, a motivo del carattere sacramentale ricevuto con il Battesimo e con la Cresima, prende parte al sacerdozio di Cristo\".\nBibliografia.\nOpere di Odo Casel tradotte in lingua italiana:"}
{"id": "556839", "revid": "633110", "url": "https://it.wikipedia.org/wiki?curid=556839", "title": "Basil Liddell Hart", "text": "Biografia.\nBasil Henry Hart nacque il 31 ottobre 1895 a Parigi, da una famiglia metodista. Studi\u00f2 al \"Corpus Christi college\" di Oxford, poi entr\u00f2 nel King's Own Yorkshire Light Infantry. Allo scoppio della prima guerra mondiale si arruol\u00f2 nell'esercito britannico, partecipando col grado di capitano alla battaglia della Somme. Fu decorato per il suo coraggio e sub\u00ec un'intossicazione da gas. Dopo la guerra rimase nell'esercito. Nel 1921 aggiunse al suo cognome quello della madre, divenendo Basil Henry Liddell Hart. Quello stesso anno e nel 1922 soffr\u00ec di due leggeri attacchi cardiaci, probabilmente in conseguenza dell'esposizione ai gas; di conseguenza l'anno seguente fu posto a mezzo servizio.\nNel 1927 si ritir\u00f2 dai corpi d'addestramento dell'esercito, nei quali prestava servizio da dopo la guerra. Da allora inizi\u00f2 la sua attivit\u00e0 di studioso di tattica e strategia militare, per trovare una via alternativa ai massacri di cui lui stesso era stato testimone. Lavorava come analista militare e cronista sportivo di tennis per \"The Daily Telegraph\" e per \"The Times\". Durante la seconda guerra mondiale collabor\u00f2 come consigliere con alcuni alti comandi inglesi. Dopo la guerra inizi\u00f2 una lunghissima serie di lezioni e conferenze in tutto il mondo, accompagnata da una vasta produzione di articoli e libri. Intervist\u00f2 un gran numero di generali tedeschi detenuti nei campi di prigionia, interviste che confluirono nel libro \"The other side of the hill\". Riusc\u00ec a convincere la moglie ed il figlio di Erwin Rommel a lasciargli pubblicare il carteggio del feldmaresciallo morto nel 1944. Nel 1966 divenne Sir.\nMor\u00ec il 29 gennaio 1970 a Londra: dopo la sua scomparsa, la moglie Kathleen cur\u00f2 la pubblicazione della sua \"Storia militare della seconda guerra mondiale\", summa delle sue cognizioni militari e storiche. La biografia ufficiale di Basil Liddell Hart \u00e8 stata scritta da Alex Danchev e s'intitola \"Alchemist of War: The Life of Basil Liddell Hart\". Ad essa ha collaborato anche Kathleen Liddell Hart, vedova dello storico. La biblioteca di Liddell Hart \u00e8 custodita dal \"Liddell Hart Centre for Military Archives\" al King's College di Londra.\nControversie.\nIl 4 settembre 2006 documenti desecretati del MI5 rivelarono che il Servizio segreto britannico sospettava che vi fosse stata una fuga di notizie sui piani relativi allo sbarco in Normandia nel giugno 1944 (D-Day) e che Liddell Hart fosse a conoscenza di ogni loro dettaglio tre mesi prima dell'operazione e che li avesse studiati e discussi al punto da stendere una critica sui medesimi dal titolo \"Some Reflections on the Problems of Invading the Continent\" (\"Alcune riflessioni sui problemi dell'invasione del Continente\"), che aveva fatto circolare presso politici e militari di sua conoscenza.\nIl suo precedente atteggiamento critico circa il modo con il quale la guerra era stata combattuta da parte inglese ed alleate sollev\u00f2 ulteriori sospetti, anche di avere simpatia per i tedeschi, sebbene i pi\u00f9 aggiornati biografi accolgano la difesa espressa da Liddell Hart, secondo il quale i piani cui ci si riferiva erano stati elaborati da egli stesso autonomamente e che non gli erano stati passati furtivamente. Winston Churchill pretendeva l'arresto di Liddell Hart, ma il servizio MI5 prefer\u00ec porlo sotto stretta sorveglianza, intercettando le sue telefonate e la sua corrispondenza.\nTeorie.\nDallo studio degli strateghi del passato (in particolare Napoleone, Scipione e Sun Tzu), da idee personali e dall'opera di J.F.C. Fuller, Liddell Hart ricava la sua dottrina militare, di cui trover\u00e0 conferme nelle strategie di Erwin Rommel, Heinz Guderian ed Erich von Manstein. La dottrina militare di Liddell Hart poggia su 6 assiomi:\nStudi sulla seconda guerra mondiale.\nNel 39\u00ba capitolo della sua \"Storia militare della seconda Guerra Mondiale\", Liddell Hart condanna l'utilizzo della bomba atomica come inutile e barbaro, e dimostrerebbe come e perch\u00e9 il Giappone si sarebbe arreso comunque entro poche settimane, senza che fosse necessario invaderlo o bombardarlo: la pressoch\u00e9 totale distruzione della flotta mercantile giapponese, scarsamente difesa, ad opera della flotta di sommergibili statunitense; la campagna di bombardamenti convenzionali ad opera della flotta statunitense di bombardieri B-29, che ottenne effetti devastanti sulle principali citt\u00e0 giapponesi (le bombe incendiarie su Tokyo l'8-9 marzo 1945 distrussero pi\u00f9 di 267.000 edifici ed uccisero 185.000 civili); l'invasione della Manciuria da parte dell'Armata Rossa. Cos\u00ec come nel 28\u00ba capitolo si scaglia contro la decisione alleata di bombardare Cassino, che oltre a distruggere uno dei pi\u00f9 grandi patrimoni culturali dell'umanit\u00e0, permise alle truppe del feldmaresciallo Kesselring di usarne le rovine come formidabile avamposto.\nMa la sua conclusione pi\u00f9 importante \u00e8 nei capitoli 1, 2 e nella parte nona (cap. 40): secondo Liddell Hart, il Regno Unito e la Francia, con la politica dell'Appeasement, culminata negli accordi di Monaco, spalancarono le porte dell'Europa alle barbarie del Nazismo. A livello pi\u00f9 strettamente militare per Liddell Hart la dissoluzione della Cecoslovacchia priv\u00f2 gli alleati occidentali di 35 preziose divisioni, oltre a fornire ad Hitler un poderoso arsenale bellico. Inoltre, secondo l'autore, il passo fatale che mise la Germania nazista in una condizione di vantaggio strategico sugli alleati occidentali fu la rioccupazione della Renania.\nAlcuni capitoli del libro vengono spesi a smentire il falso mito secondo cui l'attacco tedesco alla Francia era irresistibile: Liddel Hart dimostra che le forze armate francesi erano superiori per numero e armamenti (specie in fatto di artiglieria pesante e carri armati), ma erano guidate da comandi poco risoluti ed agivano secondo tattiche e strategie \"statiche\" ed ormai antiquate, mentre le forze tedesche, orientate ad una marcata mobilit\u00e0, erano guidate sul campo da comandanti estremamente energici come Heinz Guderian e Erwin Rommel, ed agivano secondo l'eccellente piano operativo (denominato \"Sichelschnitt\", \"colpo di falce\") preparato da Erich von Manstein."}
{"id": "556841", "revid": "399", "url": "https://it.wikipedia.org/wiki?curid=556841", "title": "Basil Henry Liddell Hart", "text": ""}
{"id": "556846", "revid": "481349", "url": "https://it.wikipedia.org/wiki?curid=556846", "title": "Karl Gruber", "text": "Biografia.\nDurante la Seconda guerra mondiale lavor\u00f2 come ingegnere elettronico a Berlino in un laboratorio bellico e cerc\u00f2 di ritardare lo sviluppo di nuove invenzioni militari con modelli appositamente malfunzionanti. Gi\u00e0 durante il conflitto Gruber partecip\u00f2 alla resistenza antinazista: a Berlino diresse l'operazione \"Rosengarten\" (\"giardino di rose\") in cooperazione con il gruppo austriaco O5, e teneva segretamente contatti con le forze alleate. Sul finire della guerra torn\u00f2 in Austria, dove nella primavera del 1945 assunse il comando della \"Tiroler Widerstandsbewegung\" (\"movimento di resistenza tirolese\") e riusc\u00ec a liberare Innsbruck dai nazisti prima dell'arrivo degli Alleati, caso unico nel \"Reich\" nazista.\nDopo la ricostituzione dell'indipendenza austriaca divenne nello stesso 1945 \"Landeshauptmann\" ossia presidente del Tirolo. Fond\u00f2 l\"'\u00d6sterreichische Staatspartei\" (\"Partito di Stato austriaco\"), che poi conflu\u00ec nella \u00d6VP.\nDopo la conferenza degli stati federati austriaci nel 1945, Gruber fu chiamato a Vienna in qualit\u00e0 di rappresentante delle regioni occidentali (Vorarlberg, Tirolo, Salisburghese), e divenne ministro degli esteri nel primo governo Figl. Occup\u00f2 quest'incarico fino al novembre 1953.\nGli stette sempre molto a cuore la \"questione sudtirolese\": non riuscendo a ottenere la riannessione del Tirolo meridionale (Alto Adige- Sudtirolo) all'Austria, si impegn\u00f2 perch\u00e9 la provincia venisse dotata di una forte autonomia nel rispetto della minoranza austro-tedesca. Il 5 settembre 1946 Italia e Austria conclusero il trattato noto come accordo De Gasperi-Gruber.\nNegli anni a seguire Gruber, fortemente filoamericano, contribu\u00ec alle trattative che sarebbero sfociate nella stesura dello \"Staatsvertrag\", il \"Trattato di Stato concernente il ripristino di un'Austria indipendente e democratica\", firmato a Vienna il 15 maggio 1955.\nA causa di dissapori nel partito popolare austriaco, nel 1953 si dimise da ministro degli esteri e fu inviato a Washington come ambasciatore. Ricopr\u00ec incarichi diplomatici a Berna, Bonn e Madrid. Fu presidente dell'IAEA.\nAssunse anche l'incarico di ambasciatore straordinario nell'affare Waldheim. Fino alla morte fu consigliere di fiducia di politici di spicco. Fu anche presidente dell'istituto latinoamericano di Vienna.\nSposato con Helga Ahlgrimm, da cui non ebbe figli, visse fino a prima della morte nella sua casa nel terzo distretto di Vienna.\nPass\u00f2 gli ultimi anni della sua vita a Vienna e in Andalusia. Mor\u00ec il 1\u00ba febbraio 1995 a Innsbruck. \u00c8 sepolto nel Landesfriedhof Mariahilf."}
{"id": "556849", "revid": "486946", "url": "https://it.wikipedia.org/wiki?curid=556849", "title": "Documento di programmazione economica e finanziaria", "text": ""}
{"id": "556851", "revid": "486946", "url": "https://it.wikipedia.org/wiki?curid=556851", "title": "DPEF", "text": ""}
{"id": "556853", "revid": "169529", "url": "https://it.wikipedia.org/wiki?curid=556853", "title": "Acquiescenza (diritto internazionale)", "text": ""}
{"id": "556860", "revid": "1008732", "url": "https://it.wikipedia.org/wiki?curid=556860", "title": "Mendeleev", "text": "Mendeleev "}
{"id": "556861", "revid": "287204", "url": "https://it.wikipedia.org/wiki?curid=556861", "title": "Cantone di Arpajon-sur-C\u00e8re", "text": "Il Cantone di Arpajon-sur-C\u00e8re \u00e8 una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 15 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "556866", "revid": "2175", "url": "https://it.wikipedia.org/wiki?curid=556866", "title": "Cantoni di Aurillac", "text": ""}
{"id": "556868", "revid": "1516087", "url": "https://it.wikipedia.org/wiki?curid=556868", "title": "Bumbasina", "text": "La Bumbasina \u00e8, assieme al Tarlisu, una delle maschere tipiche della citt\u00e0 di Busto Arsizio.\nStoria.\nL'ideatore delle maschere \u00e8 stato Giovanni Sacconago, il patron del carnevale bustocco. \u00c8 stata storicamente interpretata, tra gli altri, da Genny Cuccetti Castiglioni, scomparsa proprio dopo il termine della sfilata 2018 a causa di un malore.\nLa Bumbasina prende il nome da una stoffa grezza, la bombasina, inventata a Busto Arsizio nel Medioevo e famosa in tutte le corti d'Europa, in particolare in Germania. Veniva adibita alla fabbricazione di lenzuola, e divenne simbolo dell'attivit\u00e0 dei cotonifici bustocchi.\nLa maschera \u00e8 anche l'emblema della \"Bumbasina Run\", una societ\u00e0 podistica cittadina nata nel 2017."}
{"id": "556872", "revid": "292162", "url": "https://it.wikipedia.org/wiki?curid=556872", "title": "Coppa UEFA 1982-1983", "text": "La Coppa UEFA 1982-1983 \u00e8 stata la 12\u00aa edizione dell'omonima competizione. Venne vinta dall' nella doppia finale contro il .\nFormula.\nSulla base del ranking UEFA 1981, la Spagna guadagn\u00f2 un 4\u00ba posto a discapito del Belgio.\nL\u2019ennesima rinuncia politica albanese diede un posto in omaggio all\u2019Italia, in particolare al Napoli."}
{"id": "556876", "revid": "226458", "url": "https://it.wikipedia.org/wiki?curid=556876", "title": "Cantone di Jussac", "text": "Il Cantone di Jussac era una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556877", "revid": "58420", "url": "https://it.wikipedia.org/wiki?curid=556877", "title": "Trave rovescia", "text": ""}
{"id": "556884", "revid": "226458", "url": "https://it.wikipedia.org/wiki?curid=556884", "title": "Cantone di Laroquebrou", "text": "Il Cantone di Laroquebrou era una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556886", "revid": "287204", "url": "https://it.wikipedia.org/wiki?curid=556886", "title": "Cantone di Maurs", "text": "Il Cantone di Maurs \u00e8 una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 19 comuni. Dal 1\u00ba gennaio 2016 i comuni si sono ridotti a 18 per effetto di una fusione.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 19, ridottisi poi a 18 dal 1\u00ba gennaio 2016 a seguito della fusione dei comuni di Saint-Constant e Fournoul\u00e8s a formare il nuovo comune di Saint-Constant-Fournoul\u00e8s:"}
{"id": "556888", "revid": "767487", "url": "https://it.wikipedia.org/wiki?curid=556888", "title": "Cantone di Montsalvy", "text": "Il Cantone di Montsalvy era una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556891", "revid": "226458", "url": "https://it.wikipedia.org/wiki?curid=556891", "title": "Cantone di Saint-Cernin", "text": "Il Cantone di Saint-Cernin era una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556892", "revid": "226458", "url": "https://it.wikipedia.org/wiki?curid=556892", "title": "Cantone di Saint-Mamet-la-Salvetat", "text": "Il Cantone di Saint-Mamet-la-Salvetat era una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556893", "revid": "767487", "url": "https://it.wikipedia.org/wiki?curid=556893", "title": "Intrigo a Hollywood", "text": "Intrigo a Hollywood (\"Sunset\") \u00e8 un film del 1988 diretto da Blake Edwards.\nTrama.\nNella Hollywood degli anni venti, il grande attore di western muti Tom Mix e l'ormai vecchio leggendario sceriffo Wyatt Earp si trovano a risolvere insieme un giallo su di un set cinematografico."}
{"id": "556895", "revid": "287204", "url": "https://it.wikipedia.org/wiki?curid=556895", "title": "Cantone di Vic-sur-C\u00e8re", "text": "Il Cantone di Vic-sur-C\u00e8re \u00e8 una divisione amministrativa dell'Arrondissement di Aurillac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 23 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "556899", "revid": "110157", "url": "https://it.wikipedia.org/wiki?curid=556899", "title": "Cantone di Champs-sur-Tarentaine-Marchal", "text": "Il Cantone di Champs-sur-Tarentaine-Marchal era una divisione amministrativa dell'Arrondissement di Mauriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556900", "revid": "6923", "url": "https://it.wikipedia.org/wiki?curid=556900", "title": "Gaetano Troja", "text": "Caratteristiche tecniche.\nAveva un fisico possente.\nCarriera.\nGiocatore.\nInizi\u00f2 a giocare nella Faldese, squadra palermitana alla falde del Monte Pellegrino (da cui il nome), e a 16 anni giocava titolare in Promozione (l'Eccellenza degli anni novanta), con la quale divenne capocannoniere del girone. L'anno successivo pass\u00f2 al in Serie D. Anche qui gioc\u00f2 una grande stagione e venne acquistato dal , nel quale arriv\u00f2 nel 1964 per 80 milioni di lire. \nEsord\u00ec in campionato il 13 settembre 1964 contro il Trani, partita in cui segn\u00f2 subito una doppietta utile per il 3-0 complessivo. Chiude la prima stagione con 8 goal complessivi, di cui 6 nel girone d\u2019andata. Al ritorno \u00e8 andato a segno soltanto nella gara contro il Modena (2-0), realizzando una doppietta. Nella stagione successiva realizza 2 goal in 2 partite di Coppa Italia, rispettivamente contro e , mentre in campionato va a segno 12 volte, risultando capocannoniere stagionale della squadra rosanero.\nDa ricordare le doppiette contro: Monza (4-0) e Padova (1-3).\nUno dei migliori calciatori palermitani di tutti i tempi, nel 1966 fu ceduto al Brescia per ragioni di bilancio. \nTorn\u00f2 poi al Palermo nel 1968, in quell\u2019anno promosso in Serie A. Memorabile \u00e8 il gol fatto nel campionato 1969-1970 contro il Cagliari di Gigi Riva, segnato con un colpo di testa in tuffo su cross di Sergio Pellizzaro. Nel 1973, dopo la retrocessione del Palermo in Serie B, si trasfer\u00ec al , dove non riusc\u00ec ad imporsi giocando 4 partite in campionato. A distanza di un anno scende di categoria al , in Serie C.\nNel 1976, mentre era in trattativa con l' che giocava sempre in Serie C, il tecnico Carmelo Di Bella, suo allenatore ai tempi del Palermo, lo and\u00f2 a trovare nella sua boutique a Lignano Sabbiadoro dove il stava svolgendo il ritiro estivo, ed in sole tre ore lo convinse a vestire i colori rossazzurri per l\u2019annata 1976-1977 in Serie B. Di cuore rosanero, nella partita di andata del Derby di Sicilia giocata al Cibali si fece sostituire e in quella di ritorno giocata alla Favorita non volle proprio scendere in campo, guardando tutta la partita (finita 0-0) dalla tribuna dopo averlo chiesto espressamente a Di Bella.\nIn carriera ha collezionato complessivamente 133 presenze e 21 reti in Serie A e 119 presenze e 36 reti in Serie B.\nCalcio a 5.\nRitiratosi dal calcio, si dedic\u00f2 al calcio a 5 quando questo sport era ancora poco diffuso, portando la alle finali scudetto.\nDirigente.\nFu capo degli osservatori nel Palermo quando la societ\u00e0 era di propriet\u00e0 dell\u2019imprenditore romano Franco Sensi, nel 2000-2001. In quell'anno la squadra siciliana militava in Serie C1 e al termine ottenne la promozione in Serie B 2001-2002."}
{"id": "556901", "revid": "287204", "url": "https://it.wikipedia.org/wiki?curid=556901", "title": "Cantone di Mauriac", "text": "Il Cantone di Mauriac \u00e8 una divisione amministrativa dell'Arrondissement di Mauriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 20 comuni.\nComposizione.\nI 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "556902", "revid": "6923", "url": "https://it.wikipedia.org/wiki?curid=556902", "title": "Zastava Yugo 45", "text": ""}
{"id": "556904", "revid": "226458", "url": "https://it.wikipedia.org/wiki?curid=556904", "title": "Cantone di Pleaux", "text": "Il Cantone di Pleaux era una divisione amministrativa dell'Arrondissement di Mauriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556906", "revid": "287204", "url": "https://it.wikipedia.org/wiki?curid=556906", "title": "Cantone di Riom-\u00e8s-Montagnes", "text": "Il Cantone di Riom-\u00e8s-Montagnes \u00e8 una divisione amministrativa dell'Arrondissement di Mauriac e dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 23 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "556907", "revid": "226458", "url": "https://it.wikipedia.org/wiki?curid=556907", "title": "Cantone di Saignes", "text": "Il Cantone di Saignes era una divisione amministrativa dell'Arrondissement di Mauriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556911", "revid": "226458", "url": "https://it.wikipedia.org/wiki?curid=556911", "title": "Cantone di Salers", "text": "Il Cantone di Salers era una divisione amministrativa dell'Arrondissement di Mauriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556912", "revid": "466539", "url": "https://it.wikipedia.org/wiki?curid=556912", "title": "Bad Ischl", "text": "Bad Ischl \u00e8 un comune austriaco di 13 895 abitanti nel distretto di Gmunden, in Alta Austria; ha lo status di citt\u00e0 (\"Stadt\") ed \u00e8 il centro pi\u00f9 popoloso del distretto.\n\u00c8 stata scelta per essere capitale europea della cultura nel 2024 insieme a Bod\u00f8 e Tartu.\nGeografia fisica.\nSituata a 50 chilometri ad est di Salisburgo e 25 da Gmunden, Bad Ischl si trova nella parte centro-occidentale dell'area forestale del Salzkammergut. Nel suo territorio passa il fiume Alm, affluente del Traun.\nStoria.\nIl Salzkammergut, l'area dove oggi sorge Bad Ischl, \u00e8 stata popolata sin dalla cultura di Hallstatt, ma la citt\u00e0 fu menzionata la prima volta in un atto del 1262 come \"Iselen\". Nel 1419 l'arciduca Alberto V stabil\u00ec la sede locale della camera del sale (\"Salzkammer\") nel castello di Wildenstein e ad Ischl furono concessi i privilegi di una citt\u00e0 mercantile nel 1466 dall'imperatore Federico III. Una prima miniera di sale fu aperta nel 1563, seguita nel 1571 da uno stagno di evaporazione del sale.\nQuando, nei primi anni del XIX secolo, la salamoia entr\u00f2 in uso per scopi medici, Ischl divenne una stazione termale alla moda con ospiti di rilievo come il principe Klemens von Metternich e l'arciduca Francesco Carlo. L'Hotel Post, aperto nel 1828, fu il primo in tutto il Salzkammergut. Nel 1849 il figlio di Francesco Carlo, l'imperatore Francesco Giuseppe, scelse la citt\u00e0 come sua residenza estiva.\nInfrastrutture e trasporti.\nLa citt\u00e0 \u00e8 situata sulla linea ferroviaria che collega V\u00f6cklabruck (sulla Salisburgo-Linz-Vienna) con Leoben (sulla Klagenfurt-Vienna). Un tempo la locale stazione era il capolinea di una linea dismessa, a scartamento ridotto, proveniente da Salisburgo, la \"Salzkammergut-Lokalbahn\"."}
{"id": "556918", "revid": "125744828", "url": "https://it.wikipedia.org/wiki?curid=556918", "title": "Giordano Bruno (film)", "text": "Giordano Bruno \u00e8 un film del 1973 diretto da Giuliano Montaldo.\nTrama.\nIl film racconta gli ultimi anni della vita del filosofo nolano Giordano Bruno, dal 1592 fino all'uccisione nel 1600.\nInizia a Venezia con una processione commemorativa della battaglia di Lepanto da cui Giordano Bruno prende spunto per condannare l'uso della violenza da parte della religione. Giovanni Francesco Mocenigo, che lo ospita per imparare da lui i segreti dell'arte della memoria e della magia, \u00e8 spaventato da questo personaggio spregiudicato e, dietro consiglio del suo confessore, lo denuncia all'Inquisizione veneziana.\nRivestito l'abito domenicano, Giordano Bruno affronta gli interrogatori: il processo veneziano sembra doversi chiudere in tempi brevi, anche perch\u00e9 Bruno, di fronte al pericolo di una possibile estradizione al Sant'Uffizio di Roma, sembra disposto ad abiurare, per riottenere la libert\u00e0 e poter \"ritornare a pensare\", come egli stesso confida in cella a fra' Celestino da Verona, un frate cappuccino suo compagno di carcere. La sua mossa, per\u00f2, non ottiene l'effetto sperato: nonostante la renitenza del Patriarca di Venezia Lorenzo Priuli, il Senato di Venezia, per ragioni di convenienza politica, decide di accogliere la richiesta di estradizione avanzata dal Sant'Uffizio. Il processo, pertanto, ricomincia. Di fronte agli inquisitori romani, che gli imputano varie affermazioni eretiche, il Bruno nega recisamente ogni addebito, e afferma di essersi sempre e solo interessato di filosofia, mai di teologia: sottoposto a tortura, non ammette nessuna delle eresie che gli vengono imputate e si limita a rispondere: \"Parler\u00f2 solo con Clemente VIII\". La sua condotta processuale fa emergere tra i giudici romani divergenze sul trattamento da riservargli: se il cardinal Giulio Antonio Santori \u00e8 senz'altro a favore della linea dura, e vuole in tempi brevi un giudizio netto di condanna che conduca il Bruno sul rogo, il cardinale Bellarmino propende per una condotta processuale pi\u00f9 morbida, che tenga conto della statura intellettuale e culturale dell'imputato e lo induca all'abiura e alla riconciliazione con la Chiesa cattolica. Di fronte a questa spaccatura, papa Clemente VIII si rivela indeciso, anche se sembra pi\u00f9 propenso ad appoggiare la moderazione di Bellamino. Con lui, il Bruno ha un lungo colloquio, che per\u00f2 non sblocca la situazione.\nNel frattempo, la sua posizione processuale si aggrava: contro di lui vengono mosse nuove accuse proprio da quel Celestino da Verona che era stato suo compagno di carcere a Venezia e che ora si trova anch'egli incarcerato e inquisito a Roma. Alla fine, i giudici gli chiedono di abiurare otto proposizioni da loro giudicate eretiche, le stesse che egli si era detto disposto ad abiurare a Venezia, e gli concedono il termine di quaranta giorni per rilfettere. Scaduto questo tempo, il Bruno si ripresenta davanti a loro: richiesto di che cosa abbia da dire in merito alla proposta del Sant'Uffizio, egli ammette solo la colpa di aver commesso l'ingenuit\u00e0 di \"chiedere a chi ha il potere di riformare il potere\". La sua risposta definitiva \u00e8 chiara: sul piano delle idee, egli non ha nulla da abiurare o da rinnegare; gli unici suoi errori sono da ricercarsi sul piano operativo, in quanto Bruno, per far passare le sue idee, ha usato i sistemi sbagliati. \u00c8 una presa di posizione che conduce inesorabilmente alla condanna.\nIl giorno 8 febbraio del 1600, in casa del cardinal Madruzzi, si d\u00e0 solennemente lettura della sentenza, che decreta per il Bruno la scomunica, la degradazione dagli ordini sacri maggiori e minori e la consegna al braccio secolare: mentre la sentenza viene letta, il Bruno, guardando in faccia uno ad uno i suoi giudici, dice loro sommessamente: \"Tenete pi\u00f9 paura voi\". Segue l'ultimo atto: all'alba del 17 febbraio 1600, \"con la lingua in giova\", ossia chiusa in una morsa che gli impedisce di parlare, Giordano Bruno viene condotto a Campo de' Fiori e l\u00ec viene bruciato.\nProduzione.\nIl film \u00e8 il ritratto a tutto tondo di una vittima del potere, in una societ\u00e0 che considerava ancora eretica e blasfema l'ipotesi di una distinzione fra fede e scienza. Da ricordare un intenso e indimenticabile Gian Maria Volont\u00e9, e una ricostruzione visiva di Venezia ricalcata sui chiaroscuri dei grandi pittori del Cinquecento, valorizzata dalla fotografia di Vittorio Storaro e dalle musiche di Ennio Morricone.\nGirato da Giuliano Montaldo subito dopo \"Sacco e Vanzetti\", il film cerca di conciliare la sua valenza ideologica con le esigenze della spettacolarit\u00e0. Giordano Bruno appare nel film come un uomo di bell'aspetto, mentre dalle fonti biografiche e autobiografiche sappiamo che il filosofo nolano era di bassa statura e aveva un aspetto misero."}
{"id": "556919", "revid": "486946", "url": "https://it.wikipedia.org/wiki?curid=556919", "title": "Leon Trockij", "text": ""}
{"id": "556920", "revid": "188717", "url": "https://it.wikipedia.org/wiki?curid=556920", "title": "Rampa elicoidale", "text": ""}
{"id": "556924", "revid": "767487", "url": "https://it.wikipedia.org/wiki?curid=556924", "title": "Ferruccio Spinetti", "text": "Biografia.\nSi \u00e8 diplomato in contrabbasso nel 1994 con il massimo dei voti e la lode.\nTra il 1989 e il 1991 partecipa ai seminari senesi di musica jazz, ed entra a far parte della Piccola Orchestra Avion Travel dove sar\u00e0 la ritmica dal 1990 in poi, facendo concerti in tutt'Italia e all'estero, registrando 8 Cd per la Sugar, partecipando due volte al Festival di Sanremo e vincendolo nel 2000. Nel 1992 e 1993 partecipa all'orchestra Giovanile di Fiesole e, successivamente, all'Orchestra giovanile di Jazz.\nDal 1997 al 2004 e dal 2012 \u00e8 docente ai corsi \"Siena Jazz University\" presso la scuola Siena Jazz, di contrabbasso e musica d'insieme e nel 2013-14 insegna contrabbasso, basso e musica d'insieme al Conservatorio Rossini di Pesaro.\nDal 2016 insegna Contrabbasso Jazz al Conservatorio Francesco Morlacchi di Perugia.\n\u00c8 stato docente in Masterclass tenute con Petra Magoni, Franco Fabbrini, Fabrizio Bai, Mirko Guerrini, Giovanni Ceccarelli, Francesco Petreni.\nTra il 2004 e il 2008 fa parte del quintetto di Stefano Bollani i Visionari con i quali registra un cd per la Label Blue e un altro per \"L'Espresso\".\nNel 2003 fonda il duo Musica Nuda con Petra Magoni. Il duo d\u00e0 vita, nel 2005, a \"Musica nuda\" (pubblicato da \"Storie di note\") e nel 2006 a \"Musica nuda 2\", entrambi di grande successo, anche internazionale. Con questo album vincono il Premio Tenco nella categoria \"Interpreti\" e il Premio MEI come miglior tour dell'anno. Sempre nel 2006 esce \"Musica Nuda Live a Paris\" DVD e \"Quam Dilecta\", cd dedicato alla musica sacra. A settembre 2007 esce il cd \"Live \u00e0 Fip\", che testimonia il concerto tenutosi presso l'Auditorium di Radio France il 1\u00ba febbraio del 2007. Successivamente il duo \u00e8 in tourn\u00e9e in Francia, Svizzera, Spagna e Portogallo e intanto lavora alla realizzazione dell'album \"55/21\" (con un divertente riferimento ai numeri della smorfia napoletana: \"55\" la musica, \"21\" nuda) che \u00e8 uscito per la etichetta discografica Blue Note Francese e contiene sia cover (eccellente l'interpretazione di \"La canzone dei vecchi amanti\" di Jacques Brel con il contributo pianistico di Stefano Bollani) che brani inediti (come \"Pazzo il mondo\" scritto da Pacifico): l'uscita \u00e8 stata a giugno 2008. Nel marzo 2011 esce per la Blue Note \"Complici\" in duo con Petra Magoni nell'ambito del progetto Musica Nuda con 11 brani inediti su 14 tracce. Nel gennaio 2013 sempre per l'etichetta Blue Note esce \"Banda Larga\". Per la prima volta il duo Musica Nuda \u00e8 accompagnato in alcuni brani da un'intera orchestra arrangiata e diretta da Daniele Di Gregorio. Nel 2014 esce \"Musica Nuda Live a Tirana\" registrato presso il Teatro dell'Opera. Nel 2015 esce su etichetta Warner in Italia e in Francia il cd \"Little Wonder\". Un ritorno alle origini dopo 12 anni. Un cd composto da 11 cover dove si ritorna alla formula vincente contrabbasso e voce. Unico ospite Nicola Stilo alle chitarre e flauti nel brano Far Niente (Buarque-Bardotti). Il 27 gennaio 2017 esce su etichetta Warner \"Leggera\" nuovo cd interamente di inediti, tranne una cover di Bruno Lauzi \"ti rubero' \". Per la prima volta \u00e8 un disco tutto in italiano. Nel 2018 esce il cd Live \"Verso Sud\" (Edel).\nNel marzo 2010 produce insieme a Giovanni Ceccarelli l'album \"InventaRio\" con Dadi Carvalho, chitarrista-cantante-compositore brasiliano, e Francesco Petreni alla batteria e percussioni. Un mix di pezzi italiani, brasiliani inediti. Il cd vede la partecipazione di ospiti come Marisa Monte, Pacifico, Ivan Lins e Petra Magoni.\nA maggio 2012 esce sempre per la Blue Note il cd \"InventaRio incontra Ivan Lins\" dove lo stesso Lins suona e canta nel gruppo InventaRio i suoi brani riadattati in italiano. Tra i vari ospiti che rendono omaggio ad Ivan Lins in questo cd: Petra Magoni, Samuele Bersani, Chiara Civello, Maria Pia De Vito, Bungaro, Tosca, Fausto Mesolella, Gnu Quartet, Fabrizio Bosso, Jessica Brando e i brasiliani Maria Gadu, Chico Buarque, Vanessa Da Mata, Vinicius Cantuaria. Il cd \u00e8 candidato ai Latin Grammy nel novembre 2014.\nDal 2018 \u00e8 direttore artistico del Premio Bianca D'Aponte, raccogliendo e continuando il lavoro svolto da Fausto Mesolella. Premio dedicato al mondo del cantautorato femminile.\nIl 18 Settembre 2020 pubblica in duo con Giovanni Ceccarelli per la Bonsai Music il disco \"More Morricone\", un omaggio sincero al grande compositore italiano registrato a Parigi nel Settembre 2019. Ospite su quattro brani la cantante belga Chrystel \"Wautier.\""}
