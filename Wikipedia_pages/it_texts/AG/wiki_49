{"id": "578325", "revid": "116828711", "url": "https://it.wikipedia.org/wiki?curid=578325", "title": "Jacopo Ligozzi", "text": "Biografia.\nNacque a Verona nel 1547 da una famiglia di artigiani e pittori. Il padre era il pittore e ricamatore Giovanni Ermanno Ligozzi, alla cui bottega si form\u00f2. Segu\u00ec il padre quando nel 1557 venne chiamato a Trento dal cardinale Cristoforo Madruzzo. Nel trentino lascia la pala con \"Sant'Anna con la Vergine e i santi Gerolamo e Gregorio Magno\" (1566) in Sant'Antonio abate a Bivedo e, in collaborazione con il padre, quella con la \"Madonna con Bambino e i santi Silvestro e Lorenzo\" (1567) in San Silvestro a Vigo Lomaso. Al periodo di formazione veronese di Jacopo vengono anche ascritte l\"'Epifania\" nella Santissima Trinit\u00e0, la \"Trinit\u00e0 e santi\" a Sant'Eufemia e il \"Ritrovamento della Croce\" a San Luca. Nel 1572 sposa Angela Baldassini.\nNel 1577 \u00e8 chiamato a Firenze dal granduca Francesco I, dove ebbe fin da subito modo di conoscere e venire apprezzato da Ulisse Aldrovandi, che diventer\u00e0 uno dei suoi pi\u00f9 fervidi ammiratori. Per dieci anni, fino alla morte del granduca, si ciment\u00f2 nella creazione di un nutrito corpus di illustrazioni naturalistiche, sia botaniche che zoologiche, conservate al Gabinetto disegni e stampe degli Uffizi e, in maniera minore, nella Biblioteca Universitaria di Bologna, al punto di rendere questo genere artistico la sua specialit\u00e0. Tra 1583-84 e 1586 fu impegnato, sotto incarico di Francesco I, della decorazione a tema naturalistico della Tribuna degli Uffizi, avvalendosi dell'aiuto di Donato Mascagni, Ludovico Cardi, Agostino Ciampelli e Gregorio Pagani, nel ventunesimo secolo perduta. Probabilmente entro il 1587 nella Tribuna venivano inoltre esposti tre paesaggi, una natura morta e un \"San Gerolamo\" (forse quello a Casa Vasari) di mano di Jacopo, come attesta l'inventario del 1589. Partecip\u00f2 inoltre alla decorazione della grotta di Tetide nella villa di Pratolino, anch'essa andata perduta. Da met\u00e0 anni ottanta si infitt\u00ec inoltre la sua attivit\u00e0 di pittore da cavalletto. Il 15 dicembre 1587, in occasione dei funerali del granduca Francesco I tenutisi a San Lorenzo, dipinse la \"Fortificazione di Livorno\", parte del ciclo di dodici tele a chiaroscuro che ne celebravano le gesta (successivamente perduto).\nCon l'ascesa di Ferdinando I, il suo ruolo di artista di corte venne notevolmente ridimensionato, dovendo peraltro abbandonare la dimora al casino di San Marco che gli era stata concessa da Francesco I, trasferendosi in via Larga, pur rimanendo spesato dal granduca e spostando la propria bottega agli Uffizi. Partecip\u00f2 alla decorazione in occasione delle nozze tra Ferdinando e Cristina di Lorena, di cui rimane un disegno preparatorio per la tela con l'\"Allegoria della Toscana\" che fu posta sulla facciata di palazzo Vecchio (British Museum). Sotto Ferdinando I, la sua attivit\u00e0 artistica vir\u00f2 verso la grande pittura di figura: per la corte granducale ritrasse Maria de' Medici (1589, Uffizi) e realizz\u00f2 le due enormi pitture su lavagna con l'\"Incoronazione di Cosimo I a granduca di Toscana\" (1591) e \"Bonifacio VIII riceve gli ambasciatori fiorentini\" (1592) per il salone dei Cinquecento in palazzo Vecchio, con l'assistenza del cugino Francesco Ligozzi. Negli stessi anni inizi\u00f2 la sua attivit\u00e0 di pittore di pale, eseguendo l\"'Allegoria del cordone di san Francesco\" (1589) per il convento del Bosco ai Frati e la \"Deposizione\" (1591) per la chiesa dei cappuccini a San Gimignano, un genere cui si dedicher\u00e0 sempre pi\u00f9 assiduamente. Dal 1593, non \u00e8 pi\u00f9 al servizio dei Medici, dovendo chiudere la bottega degli Uffizi e rinunciare al salario mensile.\nInizi\u00f2 cos\u00ec l'attivit\u00e0 di Ligozzi come artista indipendente. Tra 1592 e 1602 \u00e8 in rapporti con i Gonzaga, dapprima cercando per loro conto pittori per la decorazione della villa di Marmirolo e in seguito come ritrattista e figurista. A questo periodo risalgono il \"Ritratto femminile\" (1593) del Museu nacional de arte antiga e numerose opere religiose, prima fra tutti \"San Girolamo sorretto dall'angelo\" (1593) per San Giovannino degli Scolopi, conservata nell'annesso convento, essendo stata sostituita dalla pala con i \"Tre arcangeli\" (1594), che \u00e8 accompagnata sulle pareti laterali della cappella dalle tele con il \"Sogno di Giacobbe\" e \"San Michele abbatte Lucifero\", tutte opere dello stesso Ligozzi. Al 1594 risalgono inoltre le \"Nozze mistiche di santa Caterina\" per i Santi Francesco e Chiara; l'\"Apparizione della Vergine a san Giacinto\" per San Marco (San Domenico, Fiesole); la \"Circoncisione\" (presso la curia arcivescovile di Lucca), il \"Battesimo di Cristo\" (Museo nazionale di Villa Guinigi), l'\"Adorazione del nome di Ges\u00f9\" (nella collezione Mazzarosa) e gli affreschi della tribuna (perduti) per l'oratorio della Confraternita del Nome di Ges\u00f9 a Lucca. Seguono il \"Martirio di santa Dorotea\" (1595) per San Francesco a Pescia, \"San Diego d'Alcal\u00e0 risana i malati\" (1595) per la San Salvatore in Ognissanti, la \"Visitazione\" per la cattedrale di Lucca e il \"Martirio dei santi Quattro Coronati\" (entrambi questi ultimi del 1596 e nel ventunesimo secolo al Museo d'arte della citt\u00e0 di Ravenna). In queste opere Ligozzi dimostra interesse per alcuni degli artisti pi\u00f9 aggiornati dell'epoca, come Ludovico Carracci, Federico Barocci, Aurelio Lomi e Giovanni Battista Paggi. Al 1597 risalgono l'\"Epifania\" (Galleria Palatina), e il contratto per la pala con la \"Nativit\u00e0 della Vergine\" e il tondo da soffitto con l\"'Assunta\" per Monte Oliveto Maggiore. La \"Nativit\u00e0\", licenziata entro il luglio 1598, fu acquistata per 300 scudi dal granduca Ferdinando I e poi offerto come dono di nozze a Isabella Clara Eugenia d'Asburgo; Jacopo esegu\u00ec dunque una seconda versione per la chiesa abbaziale, datata 1599. Per la Santissima Annunziata esegue la \"Piet\u00e0\" (1598) per la cappella della Madonna del Soccorso, in occasione del restauro eseguito dal Giambologna, e, per la cappella Dell'Antella, \"Papa Clemente IV conferisce i privilegi dell'Ordine servita al beato Manetto Dell'Antella\" (1602), che accompagna altre tre tele sulla vita del beato eseguite da Alessandro e Cristofano Allori e dal Passignano.\nIl nuovo secolo segna un netto miglioramento dei rapporti con il granduca, che lo incarica di disegnare mobili e suppellettili da fare eseguire all'Opificio delle pietre dure. Per il duca Vincenzo I Gonzaga copia invece una \"Madonna\" di Andrea del Sarto e una \"Giuditta\" di Raffaello delle collezioni medicee, quest'ultima acquistata invece da Ferdinando I per 40 ducati (alla Galleria Palatina), cosa che rovin\u00f2 irrimediabilmente i rapporti con Mantova. In questi anni realizza la \"Madonna con Bambino e i santi Michele arcangelo e Antonio abate\" (1600) per i Santi Ippolito e Donato a Bibbiena, \"San Benedetto in adorazione della Vergine\" (1601) per San Fedele a Poppi e alcune \"Storie francescane\" in affresco per il chiostro di Ognissanti, prima che gli subentri Giovanni da San Giovanni. Tra 1604 e 1607 partecip\u00f2 alla decorazione del soffitto di Santo Stefano dei Cavalieri a Pisa, assieme a Cristofano Allori, il Cigoli e l'Empoli, realizzando il \"Ritorno da Lepanto\" e la \"Presa di Nicopoli\". Agli stessi anni risalgono il \"Miracolo di san Raimondo di Penyafort\" (1606) per Santa Maria Novella, la \"Maddalena in adorazione del Crocifisso\" (1607) per San Martino a Pisa e la \"Nativit\u00e0 della Vergine e i santi Sebastiano e Raimondo di Penyafort\" (1607) per Santa Maria del Sasso a Bibbiena. Nel 1611 licenzi\u00f2 il \"Martirio di san Lorenzo\" per Santa Croce, mentre a partire dal 1607 si era impegnato nell'illustrazione per la \"Descrizione del Sacro Monte della Verna\" di Lino Moroni, edita nel 1612, cui forn\u00ec i disegni per la traduzione in stampa.\nA partire dal secondo decennio, comunque, la sua attivit\u00e0 diminu\u00ec sempre pi\u00f9. Del 1614 \u00e8 l'\"Annunciazione\" per San Bartolomeo a Modena. Del 1618, su commissione granducale, \u00e8 il \"San Francesco in adorazione della Vergine\", che fu posto nel 1621 sull'altare della cappella della villa di Poggio Imperiale (alla Galleria Palatina). A 1619 risalgono invece la \"Resurrezione di Lazzaro\" per i Santi Marco e Lorenzo a Poppi, dove si pu\u00f2 riconoscere la collaborazione dell'unico figlio pittore, Francesco, e \"Gli ambasciatori veronesi consegnano al doge le chiavi della citt\u00e0\", commissionata dal consiglio cittadino di Verona per la propria sede. L'ultima commissione pubblica significativa fu la decorazione del soffitto di San Francesco a Livorno, assieme all'Empoli e al Passignano, cui contribu\u00ec con l\"'Apoteosi di Santa Giulia\" (1619-1623). Dal 1620 Cosimo II gli concesse una provvigione mensile, che gli verr\u00e0 confermata in seguito fino alla morte. Fu sepolto in San Marco.\nMostre.\nNel 1961 presso il Gabinetto disegni e stampe degli Uffizi a Firenze si tenne la \"Mostra di disegni di Jacopo Ligozzi (1547-1626)\", curata da Mina Bacci e Anna Forlani.\nNel 1992 il Castello dei conti Guidi a Poppi ospit\u00f2 l'esposizione \"Jacopo Ligozzi in Casentino\", a cura di Lucilla Conigliello.\nNel 2014 la Galleria Palatina a Firenze gli ha dedicato una mostra, \"Jacopo Ligozzi. \"Pittore universalissimo\"\", curata da Alessandro Cecchi, Lucilla Conigliello e Marzia Faietti, che intendeva illustrare l'arco di attivit\u00e0 del pittore e soprattutto i diversi ambiti nei quali si trov\u00f2 a operare. In concomitanza, nel Gabinetto disegni e stampe degli Uffizi si \u00e8 tenuta la mostra \"Jacopo Ligozzi, \"altro apelle\"\", a cura di Maria Elena De Luca e Marzia Faietti, che ne indagava la produzione grafica."}
{"id": "578326", "revid": "1501558", "url": "https://it.wikipedia.org/wiki?curid=578326", "title": "Philipp Vandenberg", "text": "Ha esordito con il romanzo \"La maledizione dei Faraoni\", divenuto subito un best seller a livello mondiale.\nHa scritto romanzi e saggi, tutti di grande successo, spesso ambientati nel mondo dell'archeologia.\nVandenberg \u00e8 tuttora uno degli autori tedeschi pi\u00f9 conosciuti, i suoi libri sono stati tradotti in 33 lingue. "}
{"id": "578329", "revid": "761195", "url": "https://it.wikipedia.org/wiki?curid=578329", "title": "Marcello Torre", "text": "Biografia.\nNato a Pagani (SA), diviene membro attivo della FUCI e di Azione Cattolica, della quale \u00e8 poi dirigente.\nAderisce alle posizioni della Democrazia Cristiana e diventa delegato provinciale dei gruppi giovanili DC per la provincia di Salerno e in seguito consigliere nazionale. Come esponente democristiano promuove un convegno sulle contraddizioni della riforma agraria in seguito alla quale i contadini avevano ottenuto la terra ma non i mezzi per avviare le attivit\u00e0. \nNegli anni '50 e '60 si occupa di cronaca sportiva, scrivendo articoli su \"Lo sportivo\"; in seguito, diviene dirigente e poi presidente della Paganese Calcio 1926. Torna alla politica, venendo eletto, con una lista civica, al comune di Pagani: il 7 agosto 1980 \u00e8 sindaco della sua citt\u00e0 natale. Il 23 novembre dello stesso anno il paese \u00e8 colpito dal terremoto in Irpinia e Torre si oppone apertamente alle infiltrazioni camorristiche nelle procedure di assegnazione degli appalti. \nViene assassinato l'11 dicembre 1980 da due killer che lo attendono fuori casa, circondano l'auto guidata da un conoscente e sparano decine di colpi di lupara.\nLe condanne per l'omicidio.\nPer l'omicidio la Corte di Assise di Appello di Salerno condanna all'ergastolo Raffaele Cutolo il 10 dicembre 2001, sentenza confermata dalla Corte di Cassazione il 4 giugno 2002. Cutolo \u00e8 indicato come mandante del delitto mentre Francesco Petrosino \u00e8 ritenuto l'esecutore materiale. Rosetta Cutolo \u00e8 invece stata assolta perch\u00e9 ritenuta dai giudici estranea ai fatti."}
{"id": "578332", "revid": "13833", "url": "https://it.wikipedia.org/wiki?curid=578332", "title": "Arcidiocesi di Zagreb", "text": ""}
{"id": "578341", "revid": "79457", "url": "https://it.wikipedia.org/wiki?curid=578341", "title": "Padre Ignazio Danti", "text": ""}
{"id": "578342", "revid": "78427230", "url": "https://it.wikipedia.org/wiki?curid=578342", "title": "Carlo Pellegrino Danti", "text": ""}
{"id": "578353", "revid": "1876278", "url": "https://it.wikipedia.org/wiki?curid=578353", "title": "Francesco Pucci (filosofo)", "text": "Scrisse alcuni trattati dove ambiva a una religione universale di stampo utopistico e fu molto polemico contro le principali dottrine religiose dell'epoca, tanto da essere tacciato di eresia e giustiziato dall'Inquisizione romana.\nBiografia.\nForse imparentato, come lui stesso sostenne, con la potente e ricca famiglia fiorentina dei Pucci, della quale fece parte, tra gli altri, il cardinale Antonio Pucci, da quella tuttavia non ne venne mai riconosciuto membro. Secondo quanto scrisse lui stesso, trovandosi a Lione nel 1570 per affari di commercio, fu colto da un improvviso \u00abmutamento et cambiamento\u00bb che lo fece decidere a darsi allo studio delle \u00abcose celesti ed eterne\u00bb e a scoprire i reali motivi dei contrasti religiosi che laceravano l'Europa.\nA questo scopo, si trasfer\u00ec a Parigi per studiare teologia e, avendo assistito personalmente alla strage degli Ugonotti nella notte di San Bartolomeo, il 23 agosto 1572, decise di aderire alle tesi protestanti. Trasferitosi in Inghilterra, si iscrisse all'Universit\u00e0 di Oxford, ottenendo il titolo di \"Magister artium\" nel 1574. Nel 1575 controversie dottrinali gli procurarono l'espulsione dalla comunit\u00e0 calvinista francese alla quale aveva aderito in primavera: come scrisse il 30 novembre al teologo svizzero Johann Jacob Grynaeus, vi aveva discusso del peccato originale e aveva altres\u00ec contestato l'autoritarismo del concistoro della comunit\u00e0.\nQuest'ultima gli rimproverava, oltre a importanti punti dottrinali come la concezione del peccato originale, della fede e dell'eucaristia, la sua pretesa di profetizzare, ricordandogli che, con la scomparsa dei primi apostoli, il carisma profetico non poteva pi\u00f9 esistere in nessuna chiesa cristiana. Emigrato a Basilea nel 1577 su invito di Francesco Betti, v'incontr\u00f2 Fausto Sozzini, ma pochi mesi dopo, espulso anche dalla citt\u00e0 svizzera, fu costretto a tornare in Inghilterra, mantenendosi ancora in contatto epistolare col Sozzini.\nLa natura umana e il problema della salvezza.\nDapprima il Pucci pubblic\u00f2, il 1\u00ba gennaio 1578, un manifesto, e poi scrisse in autunno a Niccol\u00f2 Balbani, a Basilea, una lunga lettera in cui esponeva la sua teoria dell'innocenza naturale dell'uomo, gi\u00e0 discussa col Sozzini, secondo la quale \u00abtutti gli uomini nascono et restano innanzi all'uso della ragione e del giuditio\u00bb. Grazie alla redenzione operata da Cristo, il peccato originale non pu\u00f2 causare la dannazione quando siamo ancora nel grembo materno, e dunque il battesimo dei bambini, che sono \u00abnaturalmente\u00bb innocenti per la naturale bont\u00e0 della natura umana, per quanto non censurabile, \u00e8 inutile. L'eventualit\u00e0 della dannazione \u00e8 un problema dell'adulto che, raggiunta l'et\u00e0 della ragione, \u00e8 in grado di distinguere il bene dal male.\nSi tratta di evidenti tesi pelagiane: l'uomo \u00e8 buono per natura e a causa dell'amore di Dio verso il genere umano, che ha creato l'uomo di natura buona, si fonda la vera fede cristiana: \u00abil fondamento della religione, et bont\u00e0 vera, \u00e8 propriamente la \"fidanza generale\" in Dio del cielo e della terra\u00bb, una fiducia fondata sulla conoscenza di Dio che, secondo Pucci, \u00e8 comune a tutti gli uomini, una fede che egli contrappone alla concezione della fede protestante, che consiste invece in una \u00abfidanza particulare\u00bb che il singolo protestante ripone in Dio. \u00c8 del resto la tesi sostenuta da Sozzini nel suo \"De Jesu Christo servatore\".\nFrancesco Pucci sosteneva di aver tratto le proprie concezioni in virt\u00f9 del dono dello Spirito Santo che, attraverso visioni, lo ispirava permettendogli di preconizzare il prossimo avvento del regno di Dio che avrebbe provocato la conversione di tutti i popoli, qualunque fosse la loro religione, sotto un'unica confessione cristiana. La redenzione operata da Cristo riguarda infatti tutti gli uomini, anche i non cristiani, perch\u00e9 esalta la loro naturale bont\u00e0: la salvezza non deve costituire un dubbio tormentoso ma \u00e8 un obbiettivo che pu\u00f2 essere raggiunto abbandonandosi con fiducia alla fede in Dio, \u00e8 la fede naturale che, prima della caduta, aveva Adamo, uomo naturale e immortale perch\u00e9 fatto a immagine e somiglianza di Dio nella mente e nello spirito. Affermata la bont\u00e0 naturale della specie umana, ne discende che debba essere escluso tanto che il peccato originale si trasmetta nelle generazioni, quanto che possa esistere una predestinazione - semplice o doppia che sia, una per gli eletti e una per i dannati - stabilita \"ab aeterno\".\nSozzini rispose al Pucci con il \"De statu primi hominis ante lapsum\", obiettando che la somiglianza di Adamo con Dio risiedeva nel fatto di essere il dominatore di tutte le cose della natura, e non nella sua immortalit\u00e0, e se Adamo, l'essere naturale per eccellenza, fin\u00ec col peccare, ci\u00f2 dimostra che non era affatto innocente, visto che egli pecc\u00f2 per sua libera scelta.\nLa natura dell'uomo attuale non \u00e8 diversa da quella adamitica, la sua salvezza risiede nella sua volont\u00e0 di scegliere il bene, ed \u00e8 sulla sua libera volont\u00e0, non sulla sua natura, che si fonda la sua etica.\nLa \"Forma d'una Republica Catholica\".\nDopo un breve periodo passato in Olanda, a Londra scrisse nel 1581 la sua opera principale, la \"Forma d'una repubblica cattolica\", che pubblic\u00f2 in forma anonima.. Per porre rimedio alla confusione e agli scandali regnante nel cristianesimo, sarebbe necessario \u00abun libero e santo concilio al quale si vede che tutti gli uomini da bene di tutte le province inclinano\u00bb, ma che viene rifiutato dai potenti prelati che oggi comandano \u00abnon solo nella religione, ma anche nella repubblica\u00bb.\nPer preparare questo futuro concilio, \u00e8 necessario che gli uomini dabbene, all'interno di ogni singolo stato, si organizzino in un'unione, in un \u00abcollegio\u00bb o comunit\u00e0 nella quale essi si governino secondo comuni principi, senza \u00abalienarsi da i loro principi e magistrati civili\u00bb e senza entrare in polemica contro la confessione religiosa vigente; questi uomini, infatti, \u00abd'animo et tal volta anche di corpo alienato da gli ordini et usanze di quelle repubbliche nelle quali \u00e8 sono nati et allevati, conviene ch'e' vivino come forestieri nel loro natio terreno, o forastieri interamente per gli altrui paesi, \u00e8 necessario ch'e' si portino molto saviamente e discretamente con i principi e magistrati de' luoghi dove essi habitano\u00bb.\nSi tratta di un'aperta giustificazione del nicodemismo, seppure teorizzata come mezzo provvisorio allo scopo di raggiungere un fine superiore nell'interesse di tutti i cristiani. L'insieme di questi collegi avrebbe formato di fatto una repubblica cattolica, cio\u00e8 universale, che, con l'esempio dei retti comportamenti dei suoi aderenti, avrebbe col tempo acquisito il consenso della grande maggioranza della popolazione di ogni singolo stato, promuovendo cos\u00ec il rinnovamento dei costumi e delle diverse confessioni, fino a rifondare un'unica religione cristiana.\nGli elementi essenziali di questa rinnovata e unificata religione dovranno essere la fede \u00abin un solo Dio del cielo e della terra, creatore et governatore dello Universo\u00bb, nel Cristo morto e risorto per redimerci, nella giustizia divina che premia i buoni e punisce i malvagi, la testimonianza degli Apostoli, il rispetto dei dieci comandamenti, l'\u00aborazione domenicale\u00bb e le opere di carit\u00e0. Tutte le questioni dottrinarie che storicamente dividevano le confessioni cristiane sono sfumate dal Pucci, che vuole che sui problemi del battesimo, dell'eucaristia, della Trinit\u00e0 e dell'incarnazione non si utilizzino sottigliezze e non si creino divisioni.\nI membri di queste comunit\u00e0 dovranno essere tutti gli uomini maggiorenni e laici - gli ecclesiastici, infatti, sono evidentemente incapaci di superare le divisioni che essi stessi hanno creato - organizzati sotto un capo temporaneo, \u00abprovosto o console\u00bb, assistito da un \u00abcensore\u00bb, che non deve avere alcun'autorit\u00e0 particolare, ma dovr\u00e0 proporre le risoluzioni da approvare all'unanimit\u00e0 nell'assemblea generale dei membri: quando non vi fosse unanimit\u00e0, si decider\u00e0 a sorte fra le diverse opzioni. Le donne, dovendo essere sottoposte ai mariti, possono assistere ma non possono avere alcun'autorit\u00e0 n\u00e9 diritto di voto.\nIl collegio aveva anche il potere di punire le cattive condotte dei singoli membri, sino all'espulsione. Le diverse comunit\u00e0 si sarebbero tenute in contatto epistolare - a questo scopo era costituito l'incarico di un cancelliere - e, attraverso delegati, si sarebbero riunite in diete da tenersi periodicamente nelle terre \u00abdi qualche gentilhomo o signore\u00bb aderente a un collegio di una delle maggiori citt\u00e0 europee \u00abcome Francoforte, Lione, Parigi et simili\u00bb, perch\u00e9 qui i convenuti alla dieta sarebbero passati inosservati pi\u00f9 facilmente.\nSe gli aderenti ai collegi devono manifestare un formale ossequio alle autorit\u00e0 costituite, essi devono anche proporre una sia pur cauta propaganda per far guadagnare alla comunit\u00e0 nuove adesioni: ciascuno deve mantenere il segreto della sua attivit\u00e0 tramite giuramento, essere amico dei compagni e nemico di chi \u00e8 loro nemico. Per saldare insieme i \"fratelli\", \u00e8 opportuno che essi si sposino nello stesso ambiente, con donne \u00absane e gagliarde\u00bb per averne una buona discendenza, evitando per\u00f2 rapporti sessuali frequenti che, secondo il Pucci, sono nocivi alla salute fisica degli uomini e a quella morale delle donne. Nella famiglia, il padre riveste il ruolo di capo e di sacerdote laico: battezza egli stesso i figli in et\u00e0 audulta, i quali dovranno crescere in una decorosa austerit\u00e0, studiando nelle scuole consigliate dalla comunit\u00e0 ed evitando carriere immorali, come quella ecclesiastica o avvocatesca.\nNel 1582 fu a Cracovia, dove incontr\u00f2 Fausto Sozzini e altri dissidenti religiosi. Le sue idee per\u00f2 non trovarono successo in nessuna confessione calvinista o luterana, n\u00e9 fra gli anabattisti e i sociniani. In compenso qui conobbe il mago e astrologo inglese John Dee nel 1585, con il quale si rec\u00f2 a Praga alla corte di Rodolfo II. Anche qui la sua indole (John Dee lo descrisse come pericolosamente chiacchierone e utopico) non venne accolta positivamente e deluso dai protestanti si riconvert\u00ec al cattolicesimo (forse dopo un incontro con il cardinale Ippolito Aldobrandini, futuro papa Clemente VIII).\nIn Olanda lavor\u00f2 alla sua ultima opera, il trattato \"De Christi servatoris efficacitate in omnibus et singulis hominibus\" (\"L'efficacia salvifica del Cristo in tutti e in ogni uomo\" del 1592), dedicato al neoeletto pontefice Clemente VIII. Qui riassunse e svilupp\u00f2 tutte le sue teorie su una Chiesa universale ed ecumenica: secondo lui ogni uomo aveva il diritto di professare una Chiesa di Cristo, e Dio, grazie al suo amore universale per l'intera umanit\u00e0, doveva aiutare ad abbattere le barriere che separavano le chiese. Una volta pubblicata l'opera egli volle andare a Roma per presentarla la papa stesso, ma venne catturato a Salisburgo dall'Inquisizione nel maggio 1594 e condotto in carcere a Roma, dove conobbe Giordano Bruno e Tommaso Campanella. Venne condannato a morte per eresia e decapitato il 5 luglio 1597.\nIl \"puccismo\" per\u00f2 gli sopravvisse nella Chiesa luterana grazie al pastore Samuel Huber."}
{"id": "578354", "revid": "599013", "url": "https://it.wikipedia.org/wiki?curid=578354", "title": "Christophe Dugarry", "text": "Titolare della Nazionale francese per diversi anni, con i \"bleus\", giocando poco e segnando un solo goal al Sudafrica durante tutta la competizione, fu campione del mondo 1998. \u00c8 stato anche campione d'Europa 2000 segnando un goal contro i Paesi Bassi.\nCarriera.\nClub.\nDebutta nel club francese del Bordeaux, militandovi dal 1988 al 1996, periodo durante il quale totalizza 187 presenze in campionato, accompagnate da 37 reti. Nella stagione 1995-1996, nella gara di ritorno dei quarti di finale di Coppa UEFA, giocata il 19 marzo 1996 tra Bordeaux e Milan e finita 3-0 per i francesi, Dugarry realizz\u00f2 una doppietta che ribalt\u00f2 il 2-0 dell'andata giocata a San Siro, eliminando la squadra di Fabio Capello dalla competizione. La squadra raggiunse poi la finale perdendo nel doppio confronto con il (0-2, 3-1). In quel Bordeaux giocavano anche i futuri campioni del mondo Zin\u00e9dine Zidane e Bixente Lizarazu.\nProprio il Milan acquista Dugarry l'anno successivo, per 6 miliardi di lire, ma la stagione del francese in rossonero non sar\u00e0 felice complice soprattutto la negativa annata del \"Diavolo\" sia in campionato che nelle coppe. Dugarry colleziona 21 presenze in Serie A, realizzando 5 gol (doppietta contro il , uno al , al Cagliari e alla ), 2 presenze in Coppa Italia e 3 in UEFA Champions League. Il suo unico gol \"europeo\" lo realizza a Milano contro i norvegesi del Rosenborg, nella partita che sancisce l'eliminazione dei milanesi dalla coppa (1-2 sar\u00e0 il punteggio finale dell'incontro).\nIl Milan lo cede al Barcellona, squadra in cui non riesce a imporsi come titolare, collezionando solamente 7 presenze nella Liga e senza mai andare in gol. Dopo pochi mesi passa all'Olympique Marsiglia (52 partite e 8 gol in campionato il suo score con i biancoazzurri). Nella semifinale di ritorno di Coppa UEFA 1998-1999 in trasferta contro il \u00e8 coinvolto in una rissa rimediando cinque turni di squalifica.\nNel 1999 venne trovato positivo al nandrolone. Ritorna al Bordeaux nel dicembre 1999, giocandovi fino a gennaio del 2003 (65 partite e 9 gol in campionato), mese in cui tenta l'avventura nella Premier League inglese col Birmingham City (30 partite e 6 gol). Sceglie quindi di trasferirsi al Qatar SC, per chiudere la sua carriera. Il 1\u00ba febbraio 2005 annuncia il suo ritiro dal calcio giocato, a 33 anni.\nNazionale.\nHa esordito in nazionale il 26 maggio 1994 nel match - vinto dai transalpini per 1-0.\nCon la maglia della nazionale francese ha collezionato 55 presenze e 8 gol. Ha partecipato al campionato d'Europa 1996 in Inghilterra, al campionato del mondo 1998 in Francia (conclusosi con la vittoria della squadra francese), al campionato d'Europa 2000 in Belgio e Paesi Bassi (anche questo appannaggio della squadra transalpina) e al campionato del mondo 2002 disputato in Corea del Sud e Giappone.\nDopo il ritiro.\nNel giugno 2006 ha svolto il lavoro di commentatore televisivo per le partite del campionato del mondo disputato in Germania.\nPresta la sua voce come commentatore tecnico nella serie di videogiochi \"Pro Evolution Soccer\" al fianco di Gr\u00e9goire Margotton."}
{"id": "578357", "revid": "436907", "url": "https://it.wikipedia.org/wiki?curid=578357", "title": "Suffer (Bad Religion)", "text": "Suffer \u00e8 il terzo album in studio del gruppo musicale statunitense Bad Religion, pubblicato nel 1988 dalla Epitaph Records.\nDescrizione.\n\u00c8 un disco di particolare importanza per la band, che ritorna al suono originale dopo la sperimentazione elettronica di \"Into the Unknown\" e soprattutto dopo la ricostituzione della formazione originale. Di importanza cruciale per l'evoluzione dell'hardcore melodico, \u00e8 citato come fonte d'ispirazione dalle principali band del genere. Fat Mike, frontman e bassista dei NoFX, lo defin\u00ec \"l'album che cambi\u00f2 ogni cosa\"."}
{"id": "578362", "revid": "73843", "url": "https://it.wikipedia.org/wiki?curid=578362", "title": "Power Glove", "text": "Il Power Glove \u00e8 un controller accessorio per la console Nintendo Entertainment System, prodotto nel 1989 dalla Mattel. Ha la particolarit\u00e0 di essere indossato come un guanto (il nome \u00e8 traducibile \"guanto di potenza\"). Nonostante l'innovativa tecnologia basata su sensori di movimento, fu uno dei fallimenti hardware pi\u00f9 emblematici della storia dei videogiochi.\nStoria.\nIl Power Glove fu progettato dalla Abrams/Gentile Entertainment (successore della Mego Corporation) e prodotto dalla Mattel in Nord America. \nA suo tempo sembrava un'innovazione destinata a rivoluzionare l'interazione con in videogiochi, e fu preceduto da una grande campagna pubblicitaria, compresa la sua apparizione, prima del lancio, nel film del 1989 \"Il piccolo grande mago dei videogames\" (\"The Wizard\"). Tuttavia il prodotto reale si rivel\u00f2 impreciso, goffo e mal supportato, divenendo un deciso fallimento poco dopo l'uscita.\nIl precursore del Power Glove fu il Data Glove, un progetto di dispositivo per utilizzi seri, basato su tecnologia robotica nella fascia di prezzo intorno ai 10.000 dollari e pensato per clienti come la NASA. \nIl Power Glove ne era una versione per consumatori, da vendere a meno di 100 dollari. Ciononostante riusciva a riprodurre funzionalit\u00e0 all'avanguardia: rilevazione della posizione della mano nello spazio tridimensionale, dell'inclinazione della mano, e della flessione delle singole dita, in intervalli molto ampi.\nGi\u00e0 nel 1982 l'inventore Thomas Zimmermann deposit\u00f2 un brevetto per un flessimetro ottico applicabile sul corpo umano.\nZimmermann collabor\u00f2 poi con Jaron Lanier per cedere il brevetto alla sua VPL Research Inc. ed espandere il progetto.\nIl primo Data Glove da 10.000$ fu prodotto dalla VPL nel 1986; la Abrams/Gentile Entertainment (AGE) intravide la possibilit\u00e0 di adattamento al campo videoludico.\nMentre il costoso Data Glove era basato su fibre ottiche per misurare i piegamenti delle dita e su un sensore magnetico per la posizione della mano, per il Power Glove si fece uso rispettivamente di resistenze variabili e di ultrasuoni.\nLa AGE acquis\u00ec la licenza da VPL nel 1987 e inizi\u00f2 a collaborare con la Mattel nel 1988. La Mattel coinvolse la californiana Image Design &amp; Marketing per il design complessivo, specialmente dal punto di vista esteriore ed ergonomico. Il dispositivo fu pronto per la commercializzazione nel periodo natalizio del 1989.\nNonostante la tecnologia impiegata e l'interesse suscitato, nella pratica il Power Glove aveva difficolt\u00e0 a funzionare con gli esistenti giochi del NES. L'insieme di sensori da indossare era complesso, i tasti da premere sulla pulsantiera da polso erano molti, e anche facendo tutto il necessario i risultati erano altalenanti, finendo per scoraggiare gli utenti.\nFurono pubblicati solo due videogiochi progettati specificamente per la periferica (\"Bad Street Brawler\" del 1989 e \"Super Glove Ball\" del 1990), mentre doveva funzionare retroattivamente con tutti quelli esistenti normalmente controllati con gamepad. Tuttavia spesso le prestazioni erano inferiori rispetto al semplice gamepad di serie del NES.\nAlmeno nei primi anni, l'insuccesso del Power Glove potrebbe aver condizionato negativamente tutto il successivo sviluppo di videogiochi basati su sensori di movimento.\nNonostante il suo fallimento, il Power Glove divenne una celebre icona nella storia dei videogiochi. Grazie al suo basso costo ci furono comunit\u00e0 hacker che trovarono nuovi utilizzi per il dispositivo negli esperimenti di realt\u00e0 virtuale negli anni '90. Il futuristico dispositivo incarnava lo spirito degli anni '80, in quanto rappresentava quel possibile futuro che si immaginava pieno di tecnologia e ottimismo.\nFunzionamento.\nIl Power Glove si basa su due tecnologie. La prima serve a rilevare la chiusura delle dita: sopra a pollice, indice, medio e anulare sono collocati dei sensori a striscia la cui resistenza elettrica varia con il piegamento e viene rilevata dall'elettronica del controller. Per ogni dito, indipendentemente, si possono rilevare quattro livelli di chiusura (da 0 completamente disteso a 3 completamente piegato). Nella pratica, per\u00f2, per l'utente \u00e8 poco agevole raggiungere precisamente le posizioni intermedie, nonch\u00e9 mantenere tali posizioni in modo indipendente per le diverse dita.\nI sensori vennero realizzati con due strati di inchiostro conduttore, originariamente pensato per i circuiti stampati flessibili; nei circuiti non funzionava bene perch\u00e9 la sua conduttivit\u00e0 cambiava quando piegato, ma proprio per questo si rivel\u00f2 adatto per realizzare un economico sensore.\nLa seconda tecnologia \u00e8 il rilevamento spaziale dell'intera mano. Il Power Glove \u00e8 in grado di determinare la posizione nello spazio della mano grazie a due emettitori di ultrasuoni montati sopra le nocche, a 7-8\u00a0cm l'uno dall'altro, dentro un unico involucro plastico.\nIl ricevitore, da posizionare sopra al televisore, \u00e8 costituito da una barra piegata a \"L\" lunga circa 30\u00a0cm per lato, contenente due microfoni. Per ciascun microfono viene rilevata la differenza di tempo di arrivo degli impulsi sonori inviati dal guanto, che dipende dalla diversa distanza degli emettitori. Tramite triangolazione si calcolano quindi la posizione della mano nelle tre dimensioni spaziali e la rotazione della mano attorno all'asse del polso (rollio).\nLe nocche devono sempre essere puntate verso il ricevitore, cosa che alla lunga pu\u00f2 stancare l'utente; l'inclinazione della mano su altri assi non viene rilevata, anzi pu\u00f2 far perdere del tutto il collegamento.\nLa risoluzione della misura \u00e8 di circa 0,6\u00a0cm alla distanza di 1,5\u00a0m e i dati vengono aggiornati 30 volte al secondo.\nSia il guanto, sia la barra dei ricevitori, si connettono alle porte joystick del NES, che forniscono anche l'alimentazione elettrica.\nIl guanto \u00e8 anche dotato, sopra il polso e l'avambraccio, di una pulsantiera utilizzabile con l'altra mano, collegata da una parte con un breve cavo al blocco dei trasmettitori sulle nocche e dall'altra con un cavo lungo al NES.\nI pulsanti comprendono la croce direzionale e i tasti A, B, Start e Select, che sono gli stessi presenti sui gamepad di serie del NES, replicati all'incirca con la stessa disposizione.\nC'\u00e8 poi il tasto Center, che tara la posizione del Power Glove, permettendo di regolare il suo punto centrale rispetto al televisore.\nInfine \u00e8 presente un tastierino numerico (pulsanti da 0 a 9, Prog e Enter), che permette di inserire i codici di programma, attivare la funzione Slo Mo (\"Slow Motion\") per rallentare il gioco, e attivare la modalit\u00e0 \"fuoco rapido\" per azionare automaticamente i pulsanti A e B a ripetizione con cadenze regolabili.\nI codici numerici servono per selezionare tra 14 programmi predefiniti, che associano in diversi modi i movimenti della mano e delle dita alle funzioni dei gamepad tradizionali, permettendo di giocare a un qualsiasi videogioco non progettato per il guanto; ad esempio, con il programma di default, i movimenti su/gi\u00f9 e destra/sinistra della mano corrispondono alle quattro direzioni, piegare il pollice corrisponde a premere il tasto A e piegare l'indice a B. Ulteriori programmi potevano essere inclusi nella cartuccia dello specifico gioco, se faceva parte della collana \"Power Glove Gaming Series\".\nIl guanto non copre il palmo della mano e le punte delle dita, mentre il resto \u00e8 coperto da materiale elastico. Il guanto si stringe con una chiusura a strappo Velcro regolabile. Grazie a questi accorgimenti si pu\u00f2 adattare a varie misure della mano (il principale pubblico di riferimento erano i bambini di 9-14 anni). Comunque il Power Glove era disponibile in due diverse taglie."}
{"id": "578365", "revid": "79234", "url": "https://it.wikipedia.org/wiki?curid=578365", "title": "Hepburn (r\u014dmaji)", "text": ""}
{"id": "578366", "revid": "1924342", "url": "https://it.wikipedia.org/wiki?curid=578366", "title": "Skid Row (album)", "text": "Skid Row \u00e8 il primo album in studio della rock band statunitense Skid Row, pubblicato il 24 gennaio 1989 dalla Atlantic Records.\nL'album si \u00e8 piazzato al sesto posto della Billboard 200 ed \u00e8 stato certificato cinque volte disco di platino negli Stati Uniti d'America per le oltre cinque milioni di copie vendute. Il successo \u00e8 stato trainato principalmente dai due singoli \"18 and Life\" e \"I Remember You\", entrambi entrati nella top 10 della Billboard Hot 100.\nAccoglienza.\nL'album fu un successo internazionale, raggiungendo la posizione numero 26 in Svizzera, la numero 22 nel Germania, la numero 21 in Svezia, e la numero 16 in Italia. Tuttavia il riscontro di vendite maggiore lo ottenne negli Stati Uniti, dove arriv\u00f2 fino al sesto posto in classifica. Il primo singolo estratto, \"Youth Gone Wild\", fu un discreto successo nelle radio rock americane e raggiunse la posizione numero 20 della Mainstream Rock Songs, anche se si ferm\u00f2 solo alla posizione numero 99 della Billboard Hot 100, la principale classifica statunitense dei singoli. Il gruppo raggiunse la fama con il singolo successivo \"18 and Life\", che arriv\u00f2 fino al quarto posto della Billboard Hot 100 e all'undicesima posizione della Mainstream Rock Songs, segnalandosi come il brano di maggior successo degli Skid Row. Il videoclip del brano entr\u00f2 in forte rotazione su MTV, trainando in maniera importante le vendite dell'intero album. La fama venne consolidata con la dolce ballata \"I Remember You\", che raggiunse il sesto posto della Billboard Hot 100 e la posizione numero 23 della Mainstream Rock Songs.\nL'album venne ben accolto dalla critica specializzata, che fece notare come, tra i dischi che avevano raggiunto il successo commerciale in quegli anni, questo fosse musicalmente tra i pi\u00f9 duri e aggressivi. AllMusic ha scritto che \u00able melodie e le composizioni si mantengono coerenti per tutta la durata dell'album, anche se non sono propriamente vicine al puro heavy metal nella maniera in cui suonano\u00bb. La rivista \"Sputnikmusic\" ha invece aggiunto che l'album \u00abha un forte piede nel pop, nel rock e nel metal, tanto da poter essere considerato a parte per il proprio valore\u00bb."}
{"id": "578367", "revid": "1610933", "url": "https://it.wikipedia.org/wiki?curid=578367", "title": "Merlo indiano", "text": ""}
{"id": "578368", "revid": "9", "url": "https://it.wikipedia.org/wiki?curid=578368", "title": "Mainate", "text": ""}
{"id": "578375", "revid": "7077", "url": "https://it.wikipedia.org/wiki?curid=578375", "title": "Train Heartnet", "text": ""}
{"id": "578379", "revid": "2032913", "url": "https://it.wikipedia.org/wiki?curid=578379", "title": "Slave to the Grind (album)", "text": "Slave to the Grind \u00e8 il secondo album in studio del gruppo musicale statunitense Skid Row, pubblicato l'11 giugno 1991 dalla Atlantic Records.\nL'album ha debuttato al primo posto della Billboard Hot 100 negli Stati Uniti d'America. Per questo motivo, ai tempi venne erroneamente indicato come il primo disco heavy metal nella storia capace di arrivare in testa alle classifiche americane. Tale record infatti, secondo molti, era gi\u00e0 stato imposto dai Quiet Riot con l'album \"Metal Health\" nel 1983.\nDescrizione.\nRispetto al primo lavoro del gruppo, \"Slave to the Grind\" \u00e8 caratterizzato da un sound decisamente pi\u00f9 pesante. Gli Skid Row abbandonarono quasi del tutto lo stile pop metal che li aveva accompagnati agli esordi, preferendo cos\u00ec una forma sonora tendente in maniera maggiore all'heavy metal puro. Anche i testi sono pi\u00f9 complessi, criticano i modi della vita moderna occidentale, le autorit\u00e0, la politica, la droga e la religione organizzata. Il brano \"Get the Fuck Out\" venne censurato in alcune edizioni dell'album a causa del suo contenuto fortemente esplicito. Anche se il disco ebbe ottime recensioni e un buon successo di pubblico, gli Skid Row, per problemi interni e per l'avanzare dell'emergente corrente grunge, iniziarono a manifestare una decadenza artistica che ebbe come esito l'uscita di Sebastian Bach e Rob Affuso dal gruppo, dopo aver per\u00f2 pubblicato l'album \"Subhuman Race\" nel 1995.\nCopertina.\nLa copertina dell'album fu realizzata da David Bierk, il padre di Sebastian Bach, che si ispir\u00f2 al \"Seppellimento di santa Lucia\" del Caravaggio, inserendo nel dipinto alcuni riferimenti moderni. Tra la folla \u00e8 possibile scorgere il presidente americano John F. Kennedy."}
{"id": "578382", "revid": "92723", "url": "https://it.wikipedia.org/wiki?curid=578382", "title": "Diocesi di Djakovo o Bosna i Srijem", "text": ""}
{"id": "578389", "revid": "1869172", "url": "https://it.wikipedia.org/wiki?curid=578389", "title": "Aria Giovanni", "text": "\u00c8 stata la Pet of the Month del mese di settembre del 2001 per la rivista \"Penthouse\".\nVita.\nCindy Ren\u00e9e Volk \u00e8 nata a Los Angeles, da padre di origini per met\u00e0 jugoslave e per met\u00e0 italiane, e da madre di origini francesi, tedesche, irlandesi e caraibiche. Riguardo alla sua infanzia, Aria ha spiegato che era abbastanza timida, con una sola amica durante le scuole superiori, ma con un rendimento scolastico molto soddisfacente. Secondo il suo sito web, riusc\u00ec cos\u00ec bene negli studi da essere in grado di diplomarsi e proseguire per l'universit\u00e0 gi\u00e0 all'et\u00e0 di 16 anni. Accadde questo anche perch\u00e9, all'et\u00e0 di 12 anni, entr\u00f2 a far parte di una comunit\u00e0 di recupero, per problemi legati ad alcool e droga, per trascorrervi 26 mesi. Durante il secondo anno in comunit\u00e0, inizi\u00f2 a frequentare le classi della scuola superiore e riusc\u00ec a recuperare due anni di corso di studi. Successivamente lascer\u00e0 la comunit\u00e0 per iniziare a frequentare una normale scuola superiore.\nCarriera.\nInizi\u00f2 a rispondere ad annunci sui giornali nell'ottobre 1999 e presto cominci\u00f2 ad apparire in siti web pornografici amatoriali come Amateur Pink, Busty Amateurs, Seductive Amateurs, e BubbleGirls.\nNel 2000, Aimee Sweet present\u00f2 Aria alla fotografa glamour Suze Randall, che alla fine di maggio dello stesso anno realizz\u00f2 un servizio fotografico della Giovanni pubblicato sul numero di settembre della rivista Penthouse. Allo stesso tempo, Aria apparve anche sul sito web Bomis, posando vestita per la Ferrari.\nNello stesso periodo del servizio fotografico per \"Penthouse\", si trasfer\u00ec all'Universit\u00e0 della California di San Diego scegliendo biochimica come prima specializzazione e letteratura inglese come seconda. In ogni caso, decise di non frequentare i corsi, ritenendo che il carico di studi non le avrebbe lasciato tempo a disposizione per l'attivit\u00e0 di modella. Pensava, infatti di poter avere altre occasioni per tornare a scuola, ma che non sarebbe stato lo stesso per l'attivit\u00e0 di modella.\nNel 2001 interpret\u00f2 Monica Snatch nel film \"Survivors Exposed\", una parodia di \"Survivor\", una serie televisiva. Apparve anche nello show televisivo \"Shipmates\" (episodio del 16 novembre 2001).\nAria \u00e8 comparsa in lavori fotografici bondage, fetish, amatoriali, glamour e artistici. Si \u00e8 guadagnata un particolare rispetto, facendo parte delle relativamente poche modelle col seno abbondante che lavorano in questo campo che non si sono sottoposte a interventi di chirurgia plastica.\nHa lavorato spesso con Andrew Blake, apparendo in \"Girlfriends\", \"Aria\", \"Blondes &amp; Brunettes\", \"Justine\", \"Adriana\" e \"Naked Diva\". Le sue apparizioni si limitano a film pornografici softcore, sebbene la maggior parte delle sue scene lesbo consistano solamente in contatti sessuali accennati. La sua sola presenza in un film pornografico hard-core \u00e8 da registrarsi nel DVD offerto da BubbleGirls.com dove \u00e8 interprete di una masturbazione in solitario con mani, oggetti, e fisting, nonch\u00e9 di una scena con pissing.\nHa terminato la carriera di attrice pornografica nel 2009.\nVerso la fine del 2014 una sua foto, risalente al 2004, \u00e8 stata utilizzata per diffondere tramite social network una falsa notizia secondo cui sarebbe stata una donna simbolo degli anni cinquanta.\nVita privata.\nSi \u00e8 sposata e ha successivamente divorziato con il chitarrista metal John 5."}
{"id": "578390", "revid": "1851848", "url": "https://it.wikipedia.org/wiki?curid=578390", "title": "Corrado Benedetti", "text": "Carriera.\nCalciatore.\nDifensore roccioso, essenzialmente portato all'interdizione e poco propenso alla fase offensiva, cresciuto nel , dopo la trafila nelle formazioni giovanili arriva a giocare in prima squadra e debutta in Serie A il 9 gennaio 1977 totalizzando nella sua prima stagione, che coincide con la retrocessione dei romagnoli, un totale di 15 presenze. Nello stesso anno calcistico riceve una convocazione in Nazionale under 21. Rimarr\u00e0 l'unica esperienza in azzurro della sua carriera.\nRimane con i bianconeri per altre due stagioni in Serie B sino al 1980, quando passa al in A. Dopo due stagioni in rossoblu, a seguito della retrocessione della stagione 1981-82 torna al Cesena dove per\u00f2 non riesce ad evitare una nuova retrocessione in B, la sua terza personale.\nPer la stagione 1983/84 \u00e8 acquistato dal , squadra nella quale rimane per 3 stagioni in B, sino al 1986, anno della retrocessione degli umbri. Disputa la sua ultima stagione di B al Catania nell'annata 1986-87, conclusasi anch'essa con la retrocessione dei siciliani, per poi concludere la carriera in Serie C.\nIn carriera ha totalizzato complessivamente 97 presenze e 3 reti in Serie A e 222 presenze e 6 reti in Serie B, nonch\u00e9 una presenza nella nazionale Under 21, in occasione dell'incontro vinto per 4-1 contro i pari et\u00e0 della Norvegia disputato a Brescia il 9 marzo 1977.\nAllenatore.\nTerminata la carriera agonistica, Benedetti torna a Cesena ed inizia ad allenare i \"Giovanissimi\", quindi la \"Berretti\" (con cui vince il titolo nazionale) e la Primavera. Nel 1996 passa ad allenare la prima squadra, ed alla seconda stagione nel 1998 vince il campionato di Serie C1 portando il Cesena in Serie B. Esonerato nel 1999, allena successivamente il Castel di Sangro (1999-2001), poi il (dall'ottobre 2001 all'ottobre 2002) e per altre due stagioni il Benevento. Siede sulla panchina del nella stagione 2005/2006. Nella stagione 2006/2007 \u00e8 stato il tecnico del sino all'esonero, avvenuto alla sesta giornata del campionato di serie C1-B. \nIl 31 marzo 2008 subentra al duo Mario Ansaldi e Andrea Bellini alla guida della per tentare la salvezza degli arancioni.\nOttenuta la salvezza, in seguito alla vittoria nei play-out contro la Sangiovannese dell'ex allenatore arancione Bruno Tedino, veniva riconfermato dalla famiglia Braccialini, ma in seguito ad alcuni problemi societari, coincisi anche con il fugace ritorno dell'ex presidente Luciano Bozzi, Benedetti decide di dimettersi prima dell'inizio della stagione agonistica. Al suo posto la societ\u00e0 toscana ingaggia Roberto Miggiano.\nNel 2011 \u00e8 stato il responsabile tecnico nel settore giovanile del Torre Savio.\nNel 2013 aveva allenato gli allievi regionali del Cesena fino a dicembre, quando si \u00e8 manifestata la malattia che l'ha portato alla prematura morte il 15 febbraio 2014 all'et\u00e0 di 57 anni."}
{"id": "578391", "revid": "767487", "url": "https://it.wikipedia.org/wiki?curid=578391", "title": "B-Side Ourselves", "text": "B-Side Ourselves \u00e8 un EP degli Skid Row contenente cinque cover, uscito il 22 settembre 1992 per l'Etichetta discografica Atlantic Records.\nClassifica.\nAlbum.\nBillboard (Nord America)"}
{"id": "578399", "revid": "1305772", "url": "https://it.wikipedia.org/wiki?curid=578399", "title": "Subhuman Race", "text": "Subhuman Race \u00e8 il terzo disco della rock band statunitense Skid Row, uscito il 28 marzo 1995 per l'Etichetta discografica Atlantic Records.\nQuesto \u00e8 l'ultimo album registrato con Sebastian Bach alla voce. In questo disco la band vira su sonorit\u00e0 ulteriormente pi\u00f9 dure rispetto ai precedenti lavori. L'album riscosse un successo inferiore rispetto agli altri lavori degli Skid Row a causa della sua pubblicazione in piena epoca grunge\nContenuto.\nL'album \u00e8 generalmente considerato il pi\u00f9 duro fra i dischi degli Skid Row. Ricevette diverse ottime recensioni anche se fu una delusione in quanto a vendite e cre\u00f2 malcontento fra alcuni fan del gruppo, che giudicarono il prodotto troppo sperimentale e diverso in confronto allo stile della band. Secondo alcuni membri del gruppo, fra cui il bassista Bolan, registrare l'album fu molto difficile e stressante a causa degli ormai inevitabili problemi interni.\nIn considerazione del cambio di sonorit\u00e0, si pu\u00f2 ritenere che essa venne causata sia dall'intenzione del gruppo di rinnovarsi, ma anche dalla vicinanza degli Skid Row con il gruppo Groove metal dei Pantera ."}
{"id": "578400", "revid": "110157", "url": "https://it.wikipedia.org/wiki?curid=578400", "title": "Coppa delle nazioni africane 1970", "text": "La Coppa delle nazioni africane 1970 fu la settima edizione della suddetta competizione riservata alle nazionali di calcio del continente africano. La fase finale si disput\u00f2 in Sudan. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre al Sudan, ammesso d'ufficio come paese ospitante, e al Congo-Kinshasa, ammesso d'ufficio come detentore del titolo, parteciparono alla fase finale Camerun, Costa d'Avorio, Etiopia, Ghana, Guinea ed Egitto. Alla fine la spuntarono i padroni di casa del Sudan, vittoriosi in finale per 1-0 nei confronti del Ghana, costretto ancora una volta all'amaro titolo di vicecampione."}
{"id": "578402", "revid": "13833", "url": "https://it.wikipedia.org/wiki?curid=578402", "title": "Lezh\u00eb", "text": ""}
{"id": "578406", "revid": "13833", "url": "https://it.wikipedia.org/wiki?curid=578406", "title": "Diocesi di Lezh\u00eb", "text": ""}
{"id": "578409", "revid": "1543377", "url": "https://it.wikipedia.org/wiki?curid=578409", "title": "Colosso di Nerone", "text": "Il Colosso di Nerone (\"Colossus Neronis\") era un monumento dell'antica Roma, raffigurante in origine l'imperatore Nerone.\nStoria.\nIl Colosso fu costruito in bronzo dallo scultore Zenodoro, ed era alto 110 piedi (33,5 m) secondo Plinio il Vecchio, 120 (36,6 m) secondo Svetonio o 102 (31,1 m) secondo il Cronografo del 354 eretto su un piedistallo di 11 m. Originariamente il colosso era situato nel vestibolo della \"Domus Aurea\", \"in summa sacra via\". Dalla vicinanza del Colosso l'anfiteatro Flavio fu soprannominato Colosseo.\nL'incendio della Domus Aurea danneggi\u00f2 il monumento che fu restaurato da Vespasiano, il quale lo convert\u00ec in una rappresentazione del dio Sole. Intorno al 127 d.C. Adriano impieg\u00f2 ventiquattro elefanti nell'impresa di spostarlo accanto al Colosseo per far posto al nuovo tempio di Venere e Roma; \u00e8 ancora visibile il basamento di tufo sul quale era collocata la statua.\nDel trasporto fu incaricato l\u2019architetto Decrianus. Cos\u00ec ricorda l\u2019evento l\"Historia Augusta\" (Adriano 19.2): \nSuccessivamente l'Imperatore Commodo trasform\u00f2 il colosso in una statua di s\u00e9 stesso nelle vesti di Ercole sostituendo la testa originaria, ma dopo la sua morte il colosso fu restaurato all'aspetto precedente, e cos\u00ec rimase fino alla scomparsa.\nLa statua bronzea si ispirava probabilmente al Colosso di Rodi, e rappresentava Nerone come il dio Sole, con il braccio destro in avanti e appoggiato, in et\u00e0 tarda, ad un timone, il braccio sinistro piegato per reggere un globo terrestre. Sulla testa portava come copricapo una corona composta da sette raggi, lunghi ciascuno 6 metri. Queste raffigurazioni ci sono state tramandate attraverso le monete di Alessandro Severo e Gordiano III.\nIl 6 giugno il Colosso veniva incoronato, cio\u00e8 addobbato con ghirlande di fiori.\nL'ultima citazione della statua \u00e8 nel \"Cronografo del 354\"; nulla rimane del Colosso di Nerone tranne le sopraddette fondamenta del basamento vicino al Colosseo.\n\u00c8 possibile che sia stato distrutto nel Sacco di Roma (410), oppure caduto in un terremoto che Roma sub\u00ec nel V secolo, ed il suo metallo riutilizzato.\nI resti dell'imponente piedistallo della statua, un tempo rivestito di marmo, furono rimossi nel 1936 nell'ambito dei lavori di riqualificazione dell'area che portarono anche all'eliminazione di quanto rimaneva della Meta Sudans. Le fondamenta sono state riportate alla luce nel 1986, ed oggi sono visibili in loco.\nCollegamenti con il Colosseo.\nMolti storici concordano sul fatto che il nome del Colosseo derivi dalla statua \"colossale\" di Nerone.\nBeda il Venerabile (c. 672\u2013735) scrisse un famoso epigramma a celebrazione del simbolico significato della statua: \"\u00abQuamdiu stabit Colyseus stabit et Roma; cum cadet Colyseus cadet et Roma; cum cadet Roma cadet et mundus\u00bb\" (\"Finch\u00e9 star\u00e0 il Colosseo star\u00e0 Roma, quando cadr\u00e0 il Colosseo cadr\u00e0 anche Roma e quando cadr\u00e0 Roma cadr\u00e0 il mondo\"). Tale epigramma viene spesso inteso come un riferimento al Colosseo piuttosto che al Colosso di Nerone (come, per esempio, nel poema \"Childe Harold's Pilgrimage\" di Lord Byron). Tuttavia, all'epoca nella quale Beda scrisse, nonostante la statua fosse gi\u00e0 andata distrutta, il sostantivo \"colyseus\" era applicato al colosso neroniano e non a quello che era ancora conosciuto solo come Anfiteatro Flavio."}
{"id": "578417", "revid": "33888", "url": "https://it.wikipedia.org/wiki?curid=578417", "title": "Luigi Mercantini", "text": "Biografia.\nFiglio del cagliese Domenico Mercantini, servitore e uomo di fiducia di monsignor Luigi Ugolini, e della ripana Barbara Morelli, di antica famiglia artigiana, il poeta nasce a Ripatransone (in provincia di Ascoli Piceno) nel 1821. Accondiscendendo ai desideri di Ugolini il padre gli aveva imposto al battesimo, in onore del vescovo, il nome Luigi. \nNel 1824 si trasferisce con la famiglia a Fossombrone al seguito del vescovo. Ebbe un fratello minore, Stanislao, anche lui poeta.\nStudia nel seminario forsempronese; nel 1841 diviene bibliotecario della Biblioteca comunale, per assumere poi l'insegnamento di retorica ad Arcevia.\nSi sposa nel 1845 con Anna Bruni che muore per\u00f2 dopo soli otto mesi per una malattia incurabile. \nSegnato da questa disgrazia, Mercantini nondimeno si accende di entusiasmo per le riforme di papa Pio IX, salito al soglio pontificio nel 1846. Nel 1849 partecipa alla difesa di Ancona che, avendo aderito alla Repubblica Romana, era assediata dagli Austriaci. Dopo la presa della citt\u00e0 va in esilio nelle isole ioniche di Corf\u00f9 e Zante dove conosce altri noti esuli come Daniele Manin, Niccol\u00f2 Tommaseo e Gabriele Pepe.\nRientra in Italia nel 1852. Si stabilisce a Torino dove fa parte degli ambienti patriottici piemontesi. Nel 1854 diviene docente di letteratura italiana nel Collegio femminile delle Peschiere; si risposa con Giuseppa De Filippi, giovane pianista di appena vent'anni. Dal matrimonio avr\u00e0 cinque figli: Adele, Corinna, Mario, Costanza e Guido. Nel 1856 diviene direttore di quello che potrebbe considerarsi come antesignano dei periodici femminili, \"La Donna\"; vi collaborano, tra gli altri, Niccol\u00f2 Tommaseo e Francesco Dell'Ongaro. \nNel 1858 fa la conoscenza di Giuseppe Garibaldi, ed \u00e8 Garibaldi stesso che lo invita a comporre un inno. Nasce cos\u00ec la \"Canzone Italiana\", musicata da Alessio Olivieri, assai pi\u00f9 nota come Inno di Garibaldi (\"Si scopron le tombe, si levano i morti\u2026\"). Altro inno patriottico scritto da Mercantini \u00e8 \"Patrioti all'Alpe andiamo\", musicato da Giovanni Zampettini.\nNel 1860 fonda un quotidiano, il \"Corriere delle Marche\" (l'odierno Corriere Adriatico); viene nominato docente di storia e di estetica all'Accademia delle Belle Arti di Bologna.\nIl 3 febbraio 1861 viene eletto deputato alla Camera dei deputati del Regno d'Italia nel collegio di Fabriano (Ancona), con voti 157 su 195 votanti, ma la sua elezione viene annullata.\nNel 1865 \u00e8 nominato docente di Letteratura italiana presso l'Universit\u00e0 di Palermo. A Palermo fonda il giornale \"La Luce\" e continua a scrivere versi; nel capoluogo siciliano muore il 17 novembre 1872 ed \u00e8 stato sepolto nel Cimitero di Santa Maria di Ges\u00f9.\nCritica.\nSebbene considerato un poeta minore nella letteratura italiana, Luigi Mercantini \u00e8 da annoverare tra i pi\u00f9 conosciuti rappresentanti della poesia lirica di ispirazione patriottica. L\"'Inno di Garibaldi\" e \"La spigolatrice di Sapri\" sono tra le composizioni pi\u00f9 note di tutto il Risorgimento italiano. \n&lt;br&gt;Amatissimo per i suoi componimenti al tempo stesso delicati e popolareschi, \u00e8 classificabile come un tardoromantico. Godette della grande stima di Giovanni Pascoli, che ebbe a pronunciare per lui parole di affetto e considerazione."}
{"id": "578419", "revid": "31886", "url": "https://it.wikipedia.org/wiki?curid=578419", "title": "Serie D 1978-1979", "text": "Il campionato di Serie D 1978-79 fu la 29\u00aa edizione del campionato interregionale di calcio, la 20\u00aa di Serie D e il primo di quinto livello disputato in Italia.\nAvvenimenti.\nNel 1978, in seguito allo sdoppiamento della Serie C in Serie C1 e Serie C2, il campionato di Serie D diventa il quinto livello del calcio italiano.\nIl rinuncia alla Serie D e, ottenuta l'autorizzazione dalla Lega Nazionale Dilettanti, si iscrive in Promozione.\nRegolamento.\nLa formula del campionato prevede la promozione in Serie C2 delle squadre classificate ai primi due posti di ogni girone e la retrocessione in Promozione Regionale di quelle classificate agli ultimi quattro posti di ogni girone.\nLa normativa F.I.G.C. in vigore dalla stagione sportiva 1978-1979 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nTutti i pari merito in cui non si doveva attribuire un titolo sportivo non sono da regolarsi con la differenza reti generale ovvero: tutte le altre squadre a pari punti vanno considerate classificate a pari merito con la posizione di classifica pi\u00f9 alta senza considerare la differenza reti anche se i giornali la prendono in considerazione e la evidenziano.\nGirone A.\nLa Torretta Santa Caterina \u00e8 una rappresentativa della citt\u00e0 di Asti.\nClassifica finale.\nLegenda:\nRegolamento:\nGirone B.\nIl Montello \u00e8 una rappresentativa della citt\u00e0 di Volpago del Montello.\nClassifica finale.\nLegenda:\nRegolamento:\nGirone C.\nIl San Felice \u00e8 una rappresentativa della citt\u00e0 di San Felice sul Panaro.\nClassifica finale.\nLegenda:\nRegolamento:\nGirone D.\nIl Foiano \u00e8 una rappresenttativa della citt\u00e0 di Foiano della Chiana.\nClassifica finale.\nLegenda:\nRegolamento:\nGirone E.\nL'Irpinia \u00e8 una rappresentativa della citt\u00e0 di Mercogliano.La Polisportiva Mola era una rappresentativa della citt\u00e0 di Mola di Bari.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nNote:"}
{"id": "578422", "revid": "201682", "url": "https://it.wikipedia.org/wiki?curid=578422", "title": "Lezh\u00eb (prefettura)", "text": ""}
{"id": "578423", "revid": "120600537", "url": "https://it.wikipedia.org/wiki?curid=578423", "title": "Letterine", "text": "Il termine Letterine, nel gergo televisivo, designava le ragazze del cast di Passaparola, gioco-quiz preserale o prima serata di Canale 5, in onda dall'11 gennaio 1999 al 27 gennaio 2008. La \"letterina\" introduce i vari giochi e segmenti della trasmissione esibendosi in balli in abiti succinti durante brevi stacchi musicali (chiamati \"stacchetti\" nel gergo televisivo).\nSolo dall'edizione 2002-2003 le letterine hanno cominciato ad avere un ruolo nella conduzione a fianco di Gerry Scotti, mentre nell'ultima edizione sono venute meno le parti ballate.\nLe Letterine erano protagoniste di piccole coreografie (sotto la direzione prima del coreografo statunitense Brian Bullard e poi della coreografa italiana Sonja Zacchetti per l'edizione 2004-2005), ma non si pu\u00f2 attribuire loro l'appellativo di corpo di ballo. L'idea sviluppata dagli autori nella seconda serie, quando esplode il loro successo, era tentare di proporle come \"fidanzate ideali\" che conquistassero tanto il pubblico maschile con la loro avvenenza, quanto quello femminile con la loro simpatia e naturalezza. degli stessi autori e la popolarit\u00e0 delle letterine and\u00f2 oltre quella del gi\u00e0 fortunatissimo Passaparola.\nOrigine del nome.\nL'uso gi\u00e0 popolare prima del 1999 del termine \"veline\" riferito alle vallette della trasmissione \"Striscia la notizia\" ha sicuramente orientato la scelta verso un termine che vi si richiamasse e al tempo stesso fosse legato allo spirito della trasmissione. La scelta \u00e8 caduta su \"letterine\" perch\u00e9 il quiz era basato su giochi di parole e sulle lettere dell'alfabeto.\nFenomeno di costume.\nIl termine \"letterina\" (al pari di \"velina\") si diffuse Si noti che proprio a partire dal 2000 \u00e8 un susseguirsi di nomignoli analoghi attribuiti a gruppi di ragazze che vengono inseriti nei cast di trasmissioni di ogni genere, con l'evidente intento di ripetere il successo delle letterine (le \"\"schedine\" del programma \"Quelli che... il calcio\" di Simona Ventura sono la dimostrazione di una delle poche emulazioni riuscite, le \"letteronze\" dei programmi \"Mai dire...\" della Gialappa's Band sono un esempio di parodia altrettanto riuscito, laddove per\u00f2 la parodia si ferma al nome attribuito, perch\u00e9 la funzione delle ragazze in questione ricalca esattamente quella del gruppo originale).\nPiero Chiambretti, in uno dei suoi programmi, ospitava in studio le \"letterate\"\", ossia aspiranti showgirl con lauree in materia umanistica.\n il ruolo di letterina \u00e8 stato immaginato dalla giovane ragazza come un trampolino di lancio nel mondo dello spettacolo, in precedenza solo sfiorato con presenze sporadiche, pubblicit\u00e0, concorsi di bellezza, sfilate, ecc.\nDel fenomeno di costume nato attorno alle letterine/veline e loro emulazioni, se ne sono occupati e se ne occupano analisti televisivi e sociologi che si sono interrogati sull'influenza di queste figure sul mondo adolescenziale. In particolare ci si preoccupava delle ragazze soprattutto nella fascia 14/19, che - oltre a vestirsi come le loro eroine - sognavano di emularne il successo e la carriera nel piccolo schermo.\nI riflessi sul costume sono stati analizzati in particolare ne \"La repubblica delle veline\" di Candida Morvillo, ma anche nel film \"Ricordati di me\" di Gabriele Muccino, con scene girate proprio nello studio di Passaparola, adattato e camuffato per ospitarne una irriverente trasposizione cinematografica.\nRenzo Arbore anticip\u00f2 il tema gi\u00e0 nel 1987 con la satira delle \"ragazze coccod\u00e8\" ad \"Indietro tutta!\"\nCome per la trasmissione \"Passaparola\", cos\u00ec per le letterine si \u00e8 avuta una parabola di successo che ha avuto il suo apice nelle stagioni 1999-2000 (13 settembre 1999-29 luglio 2000), 2000-2001 (11 settembre 2000-4 agosto 2001) 2001-2002 (10 settembre 2001-15 giugno 2002) e 2002-2003 (9 settembre 2002-28 giugno 2003) cui sono seguite altre annate sempre meno fortunate fino all'ultima piuttosto spenta dallo stravolgimento dei giochi e dal ruolo ormai completamente modificato delle stesse letterine.\nElenco delle letterine di Passaparola.\nCaterina Murino (poi sostituita da Alessia Fabiani), Deborah Gallo, Elisa Triani, Giulia Montanarini, Alessandra Epis e Luisella Tuttavilla\nAlessia Fabiani, Benedetta Massola, Daniela Bello, Vincenza Cacace, Elisa Triani e Kimberly Greene \nAlessia Fabiani, Benedetta Massola, Daniela Bello, Vincenza Cacace, Silvia Toffanin e Cristina Cellai\nAlessia Fabiani, Alessia Ventura, Daniela Bello, Ilary Blasi, Ludmilla Rad\u010denko e Silvia Toffanin\nAlessia Ventura, Cosmanna Ardillo, Federica Villani, Francesca Lodo, Ilary Blasi e Morena Salvino\nCaroline Eyrolle, Michela Coppa, Chiara Cucconi, Delia Degli Innocenti, Giulia Fogliani e Vanessa Villafane\nCaroline Eyrolle, Michela Coppa, Isabella Uminska, Anna Gigli Molinari e Sara Zanier\nAnna Gigli Molinari, Elena Doronina e Bianca Sommaruga"}
{"id": "578424", "revid": "599013", "url": "https://it.wikipedia.org/wiki?curid=578424", "title": "K\u014dnstantinos Loumpout\u012bs", "text": "Carriera.\nDebutta a 16 anni con l'Aris FC, nel 1995. Dopo sette anni con la squadra della sua citt\u00e0 arriva nella Serie A italiana acquistato dal nella stagione 2002-2003. In Italia non gioca con continuit\u00e0 e non riesce a guadagnarsi il posto da titolare, cos\u00ec viene ceduto in prestito al Siena. Ritorna a Perugia nella stagione successiva, questa volta in Serie B, ma nuovamente non riesce a giocare con assiduit\u00e0 in prima squadra. Si trasferisce quindi nei Paesi Bassi per giocare nella Eredivisie, prima con il e dal 2006 con l'.\nIn 15 anni effettivi di carriera \u00e8 riuscito ad andare a segno per 5 volte solo nei primi anni."}
{"id": "578426", "revid": "123662414", "url": "https://it.wikipedia.org/wiki?curid=578426", "title": "Mediavivere", "text": "Mediavivere \u00e8 stata una societ\u00e0 di produzione televisiva italiana.\nStoria.\nMediavivere \u00e8 nata nel 1999 per produrre la seconda soap opera italiana \"Vivere\". Nel 2001 produce la terza soap opera italiana \"CentoVetrine\".\nNel 2006 produce la miniserie televisiva \"Questa \u00e8 la mia terra\" a cui ha fatto seguito una seconda stagione. Nel 2007 ha prodotto insieme alla \"Fascino\" di Maurizio Costanzo, la miniserie televisiva \"Io e mamma\". \u00c8 stata liquidata nel 2016."}
{"id": "578427", "revid": "1718925", "url": "https://it.wikipedia.org/wiki?curid=578427", "title": "Giocatore singolo", "text": "Giocatore singolo, singolo giocatore o monogiocatore, in inglese \"single-player\", \u00e8 una locuzione utilizzata nel mondo dei videogiochi per indicare la modalit\u00e0 di gioco in cui una sola persona prende parte al gioco per tutta la durata della partita. \nSi differenzia quindi dal multigiocatore. Una \u00abpartita in singolo\u00bb indica una sessione di gioco giocata in questa modalit\u00e0, mentre un \u00abgioco per giocatore singolo\u00bb indica un videogioco in cui il singolo \u00e8 l'unica modalit\u00e0 di gioco disponibile.\nStoria.\nIl primo videogioco noto presentato pubblicamente fu per giocatore singolo: \"Bertie the Brain\" (1950), una macchina che permetteva di giocare a Tris contro il computer.\nTuttavia molti dei primi videogiochi, come \"Tennis for Two\" (1958), \"Spacewar!\" (1962), e \"Pong\" (1972), erano giochi simmetrici concepiti per essere giocati da due giocatori; i giochi single-player guadagnarono popolarit\u00e0 solo dopo questi, grazie a titoli come \"Speed Race\" (1974) e \"Space Invaders\" (1978).\nLa causa dell'affermazione della modalit\u00e0 giocatore singolo, secondo Raph Koster, \u00e8 data da una combinazione di diversi fattori: sempre maggiore sofisticatezza dei computer e delle interfacce che consentono gameplay asimmetrico (l'avversario ha caratteristiche e capacit\u00e0 differenti da quelle del protagonista), gestito da primitive forme di intelligenza artificiale; la difficolt\u00e0 a radunare fisicamente pi\u00f9 persone davanti al gioco; lo svolgimento di una storia all'interno del gioco; insieme al fatto che la maggior parte dei primi giocatori aveva una personalit\u00e0 introversa (secondo l'indicatore Myers-Briggs).\nCon la diffusione capillare di internet la componente multigiocatore ha aumentato molto la sua importanza nell'industria dei videogiochi. Ad esempio il presidente dell'Electronic Arts Frank Gibeau nel 2012 sottoline\u00f2 che la compagnia si concentrava sui servizi online e non aveva pi\u00f9 alcun gioco a giocatore singolo in sviluppo.\nElementi di gioco.\nSiccome la narrativa e il combattimento in un'esperienza single-player sono create da un computer piuttosto che un avversario umano, i giochi single-player sono in grado di fornire determinate esperienze di gioco che sono tipicamente assenti o non enfatizzate nei giochi multigiocatore.\nStoria.\nI giochi single player si affidano maggiormente sullo sviluppo di trame avvincenti per coinvolgere il giocatore e creare un senso di immedesimazione. Gli esseri umani non sono prevedibili, quindi i giocatori umani, che siano alleati o nemici, non possono essere il punto centrale per lo sviluppo della narrativa in una direzione particolare, quindi i giochi multigiocatore tendono a non focalizzarsi pesantemente su una narrazione lineare.\nPersonaggi.\nMentre i giochi multigiocatore fanno affidamento sull'interazione umano-umano per i loro conflitti, e spesso per il senso di cameratismo, un gioco giocatore singolo deve costruire queste cose artificialmente. Come tali, i giochi single-player richiedono una pi\u00f9 profonda caratterizzazione dei personaggi non giocabili per poter creare una connessione tra il giocatore e i personaggi a lui amichevoli o una pi\u00f9 profonda ostilit\u00e0 verso gli antagonisti del gioco. Questo \u00e8 tipicamente vero per i giochi di ruolo (RPG) i quali focalizzano maggiormente l'attenzione sullo sviluppo dei personaggi."}
{"id": "578430", "revid": "43530", "url": "https://it.wikipedia.org/wiki?curid=578430", "title": "Singolo giocatore", "text": ""}
{"id": "578431", "revid": "547034", "url": "https://it.wikipedia.org/wiki?curid=578431", "title": "Andrea Sgarallino", "text": "Biografia.\nColonnello e patriota italiano. Fu iscritto alla Giovine Italia di Giuseppe Mazzini e prese parte assieme ai volontari toscani alla battaglia di Montanara. Si distinse anche nella difesa di Livorno dall'assedio austriaco 1849. Rimasto in esilio fino al 1859, fa il marinaio nel Mediterraneo e si reca poi in America. Nel 1860 prende parte alla Spedizione dei Mille, facendo parte del contingente che sbarca a Talamone per creare un diversivo; dopo uno scontro con le guardie pontificie a Farnese, viene arrestato e incarcerato a Livorno. Evade per\u00f2 dal carcere e raggiunge Giuseppe Garibaldi in Sicilia. Fu fratello dell'altro patriota Jacopo Sgarallino. Muore nella citt\u00e0 natale il 6 marzo 1887; la sua salma riposa nel Cimitero comunale dei Lupi di Livorno.\nCon il nome di Andrea Sgarallino fu varata nel 1930 una nave passeggeri (piroscafo) che assicurava il collegamento tra Piombino e l'Isola d'Elba."}
{"id": "578432", "revid": "43530", "url": "https://it.wikipedia.org/wiki?curid=578432", "title": "Single player", "text": ""}
{"id": "578433", "revid": "307923", "url": "https://it.wikipedia.org/wiki?curid=578433", "title": "Sgarallino", "text": "Sgarallino pu\u00f2 essere:"}
{"id": "578435", "revid": "43530", "url": "https://it.wikipedia.org/wiki?curid=578435", "title": "NWN2", "text": ""}
{"id": "578439", "revid": "4509210", "url": "https://it.wikipedia.org/wiki?curid=578439", "title": "Jaguar S-Type (1963)", "text": ""}
{"id": "578447", "revid": "7077", "url": "https://it.wikipedia.org/wiki?curid=578447", "title": "Cronologia della Seconda guerra mondiale", "text": ""}
{"id": "578449", "revid": "640277", "url": "https://it.wikipedia.org/wiki?curid=578449", "title": "Kiviuq (astronomia)", "text": "Kiviuq \u00e8 un satellite naturale irregolare del pianeta Saturno. Insieme a Ijiraq, Paaliaq, Siarnaq e Tarqeq forma il Gruppo Inuit dei satelliti naturali del pianeta. Il nome del corpo celeste ricorda infatti un'importante figura della mitologia inuit: un gigante errante dalle molte vite, protagonista di numerosi racconti della tradizione Inuit.\nScoperta.\nFu scoperto il 7 agosto 2000 da Brett Gladman e J.J. Kavelaars, e al momento gli fu assegnata la designazione provvisoria S/2000\u00a0S\u00a05. Kiviuq \u00e8 probabilmente un asteroide di passaggio catturato dal pozzo gravitazionale di Saturno.\nIl corpo celeste \u00e8 stato oggetto di studio, seppur in modo marginale, da parte della missione Cassini-Huygens. Tra gli obiettivi delle rilevazioni vi era lo studio della composizione e della struttura interna del satellite; lo studio della distribuzione dei materiali sulla sua superficie e i processi fisici che hanno portato alla creazione di quest'ultima; lo studio dell'influenza del satellite sulla magnetosfera di Saturno.\nIl 15 luglio 2010 la sonda Cassini\u2013Huygens ha rilevato i dati della curva di luce da una distanza di 9,3 milioni di chilometri.\nCaratteristiche.\nKiviuk ha un diametro di circa 16 km e orbita attorno a Saturno in 450 giorni alla distanza media di 11,1 milioni di chilometri. \u00c8 un membro del Gruppo Inuit dei satelliti irregolari del pianeta. Ha un colore rossastro e lo spettro infrarosso \u00e8 simile a quello di Siarnaq e Paaliaq, due altri satelliti naturali del gruppo, suggerendo l'ipotesi di una possibile origine comune del gruppo Inuit in seguito alla frammentazione di un corpo pi\u00f9 grande.\nSi ritiene che Kiviuk sia in risonanza di Kozai, riducendo ciclicamente la sua inclinazione orbitale all'aumentare dell'eccentricit\u00e0 e viceversa."}
{"id": "578452", "revid": "110610880", "url": "https://it.wikipedia.org/wiki?curid=578452", "title": "Afx", "text": ""}
{"id": "578453", "revid": "486946", "url": "https://it.wikipedia.org/wiki?curid=578453", "title": "Polygon Window", "text": ""}
{"id": "578454", "revid": "486946", "url": "https://it.wikipedia.org/wiki?curid=578454", "title": "Caustic Window", "text": ""}
{"id": "578455", "revid": "486946", "url": "https://it.wikipedia.org/wiki?curid=578455", "title": "Bradley Strider", "text": ""}
{"id": "578456", "revid": "599013", "url": "https://it.wikipedia.org/wiki?curid=578456", "title": "Gak", "text": ""}
{"id": "578457", "revid": "486946", "url": "https://it.wikipedia.org/wiki?curid=578457", "title": "Power Pill", "text": ""}
{"id": "578458", "revid": "486946", "url": "https://it.wikipedia.org/wiki?curid=578458", "title": "Q-Chastic", "text": ""}
{"id": "578459", "revid": "486946", "url": "https://it.wikipedia.org/wiki?curid=578459", "title": "The Diceman", "text": ""}
{"id": "578463", "revid": "1610933", "url": "https://it.wikipedia.org/wiki?curid=578463", "title": "Tordela", "text": ""}
{"id": "578464", "revid": "767487", "url": "https://it.wikipedia.org/wiki?curid=578464", "title": "Pac-Man (EP)", "text": "Pac-Man \u00e8 un EP del musicista Richard D. James pubblicato nel 1992 dalla FFRR Records con lo pseudonimo Power-Pill.\nLe tracce dell'album sono remix della colonna sonora del videogioco omonimo."}
{"id": "578467", "revid": "599013", "url": "https://it.wikipedia.org/wiki?curid=578467", "title": "Analogue Bubblebath", "text": "Analogue Bubblebath \u00e8 il primo EP pubblicato con lo pseudonimo AFX dal musicista Richard D. James.\nFa parte di una serie omonima di sei EP, ed \u00e8 composto da quattro tracce, tutte composte nello stile acid house techno popolare in quel periodo. \u00c8 stato pubblicato nel 1991 dalla TVT Records e dalla Mighty Force Records sia nel formato CD che nel formato vinile 12 pollici.\nLe prime due tracce \"Analogue Bubblebath\" e \"Isopropophlex\" sono presenti anche trovare nella compilation \"Classics\" della R&amp;S Records, coi titoli \"Analogue Bubblebath 1\" e \"Isopropanol\". Le ultime due tracce vedono la collaborazione del DJ e produttore britannico Tom Middleton.\nTracce.\nLato A\nLatoB"}
{"id": "578468", "revid": "1869172", "url": "https://it.wikipedia.org/wiki?curid=578468", "title": "Analogue Bubblebath 2", "text": "Analogue Bubblebath 2 (conosciuto anche come Analogue Bubblebath Vol.2) \u00e8 il secondo EP pubblicato con lo pseudonimo AFX dal musicista Richard D. James. \u00c8 il secondo EP della serie omonima.\n\u00c8 composto da tre tracce, tutte in stile acid house techno popolare in quel periodo. \u00c8 stato pubblicato nel 1992 dall'etichetta Rabbit City Records nel formato vinile 12 pollici. Non esistono copie in formato CD.\nIl brano \"Digeridoo\" \u00e8 presente in versione originale nella compilation \"Classics\" della R&amp;S Records.\nTracce.\nLato A\nLato B"}
{"id": "578473", "revid": "45891", "url": "https://it.wikipedia.org/wiki?curid=578473", "title": "F-100 Super Sabre", "text": ""}
{"id": "578478", "revid": "14480", "url": "https://it.wikipedia.org/wiki?curid=578478", "title": "Apopis", "text": ""}
{"id": "578481", "revid": "809148", "url": "https://it.wikipedia.org/wiki?curid=578481", "title": "Pecten jacobaeus", "text": "La capasanta, o conchiglia di San Giacomo (Pecten jacobaeus, ), \u00e8 un mollusco bivalve della famiglia Pectinidae.\nDescrizione.\nLe due valve della conchiglia sono diverse. Quella inferiore, con cui l'animale si appoggia al fondo, \u00e8 molto convessa e di colore chiaro, mentre quella superiore \u00e8 pianeggiante e di colore bruno. Raggiunge le dimensioni di 12-14 cm circa.\nLa capasanta possiede la particolarit\u00e0, rara nel mondo animale, di essere munita di occhi catadiottrici elementari che funzionano per riflessione. La riproduzione ermafrodita di questo mollusco avviene nei mesi di maggio e giugno dando luogo a una piccola larva planctonica.\nIn Europa vivono nel Mediterraneo. In Normandia, in Bretagna, in Scozia, in Irlanda e in Inghilterra vive una specie differente, chiamata \"Pecten maximus\". In Italia si trova tra i 25 e i 200 metri di profondit\u00e0 pressoch\u00e9 in tutti i mari arenosi o sabbiosi e ricchi di detriti. I giovani esemplari vivono ancorati al fondale mediante dei filamenti, mentre gli adulti si spostano liberamente sul fondale aprendo e chiudendo repentinamente le valve per consentire una rapida fuoriuscita d'acqua: questo metodo consente all'animale di spostarsi con estrema velocit\u00e0, anche per lunghi tratti. Questa capacit\u00e0 di spostarsi velocemente ha portato i giapponesi a chiamare questo mollusco col nome di \"pesce serpente\". Tuttavia non tutte le specie di Pectinidae hanno questa capacit\u00e0 di muoversi liberamente, anzi alcune specie prediligono la staticit\u00e0 ancorandosi su scogli od intrecci di piante marine. Il modo di spostarsi di tale animale ha dato il nome al teorema della capasanta in meccanica dei fluidi.\nLa capasanta \u00e8 un essere vivente ermafrodita e viene particolarmente apprezzato quando le gonadi dei due sessi, una arancio corallina e una avorio, sono ben evidenti.\nLe carni sono gustose, sia crude sia cotte, anche se per motivi d'igiene e di rischi di malattie infettive ne \u00e8 sconsigliato il consumo crudo, come del resto di tutti i bivalve essendo animali filtratori.\nAffine alla capasanta \u00e8 il pettine vario (Chlamys varia) che si differenzia da essa per le sue valve entrambe convesse.\nStoria e consumo alimentare.\nEvidenze archeologiche hanno dimostrato che i molluschi marini sono stati tra i primissimi alimenti consumati dall'umanit\u00e0. \nTra questi molluschi commestibili rientrano anche le capesante. Il primo scrittore a esaltare il gusto delle capesante fu il filosofo greco Aristotele che raccomandava di: \"cucinarle alla griglia e cospargere il frutto con dell'aceto, al fine di esaltare la loro dolcezza\". Questa antica ricetta \u00e8 stata rinvenuta anche tra gli scritti del filosofo Senocrate.\nSono pervenute ulteriori evidenze storiche sul loro consumo da diversi scrittori Romani. \nInoltre sembra che l'abitudine di ricoprire il frutto con del pangrattato e di cuocerlo poi al forno sia nata in Europa attorno al XVII secolo.\nOltre che nei paesi che si affacciano sul Mar Mediterraneo, le capesante sono molto comuni ed apprezzate in Inghilterra, dove vengono regolarmente pescate lungo la Manica. Ricette tipiche dell'isola britannica sono le capesante fritte o cotte al forno con burro. Un'altra variante prevede la cottura in forno con vino bianco.\nAnche negli Stati Uniti le capesante sono molto apprezzate e consumate: pescate unicamente lungo le coste atlantiche, sono entrate nella tradizione culinaria americana relativamente tardi; la prima ricetta rinvenibile su un libro di cucina risale addirittura al 1870.\nSimbologia.\nQuesta conchiglia \u00e8 presente nello scudo araldico di papa Benedetto XVI. Inoltre la capasanta \u00e8 l'emblema:\nAttivit\u00e0 ittica.\nI mesi consigliati per il consumo di questo mollusco vanno da maggio ad agosto compresi, anche se la pesca pu\u00f2 avvenire durante tutto l'anno, particolarmente nei mesi invernali. Il sistema utilizzato per la pesca del mollusco \u00e8 quello delle reti a strascico quali il rapido.\nLa normativa relativa a questo prodotto ittico \u00e8:\nAnche in Italia la produzione \u00e8 in parte di allevamento, "}
{"id": "578482", "revid": "640277", "url": "https://it.wikipedia.org/wiki?curid=578482", "title": "Agrafes", "text": "Le agrafes o agraphes sono delle graffette metalliche utilizzate in chirurgia per la sutura della cute in alcuni distretti dell'organismo. \nSono di vari modelli e di varia grandezza e vengono apposte a mano o pi\u00f9 frequentemente, come per le \"agraphes\" di Michel, mediante delle pinze particolari. La rimozione avviene in 5-7 giorni utilizzando un altro strumento specifico. Essendo di metallo sono inerti e quindi ben tollerate dall'organismo."}
{"id": "578483", "revid": "767487", "url": "https://it.wikipedia.org/wiki?curid=578483", "title": "Allegri gemelli", "text": "Allegri Gemelli (\"Our Relations\"), noto anche come I nostri parenti, \u00e8 un film del 1936 diretto da Harry Lachman e interpretato da Stan Laurel e Oliver Hardy.\n\u00c8 l'unico lungometraggio della coppia in cui i due comici si sdoppiano; avevano gi\u00e0 recitato in doppia parte in due cortometraggi: \"I monelli\" (1930) e \"Anniversario di nozze\" (1933).\n\u00c8 il primo dei due film co-prodotti anche da Stan Laurel.\nTrama.\nStanlio e Ollio prendono il t\u00e8 con le loro mogli. In momentanea assenza delle mogli in sala, ricevono da un postino una lettera della madre di Ollio contenente una foto che li ritrae in compagnia dei loro fratelli gemelli Alf e Bert. La lettera dice che i loro fratelli, sono stati imbarcati su un piroscafo e impiccati per ammutinamento.\nStanlio \u00e8 intenzionato a mostrare la lettera a sua moglie ma Ollio glielo impedisce suggerndogli di bruciarla affinch\u00e9 il loro passato non venga allo scoperto considerando che la cattiva fama dei loro gemelli possa compromettere la loro vita matrimoniale.\nIn realt\u00e0 Alf e Bert sono ancora vivi, ma vivono da straccioni sul piroscafo dove sono stati abbordati, e vengono convinti dal capo ingegnere Finn, ad amministrare i loro soldi col pretesto di farli risparmiare e diventare milionari. Il tutto si riveler\u00e0 un imbroglio da parte di Finn intenzionato ad intascarsi i loro soldi. Poco dopo vengono incaricati dal capitano del piroscafo di badare ad un pacchetto con dentro un anello di inestimabile valore. Dovranno riconsegnarlo al capitano in una birreria, dove i due si recano per divertirsi ma avendo un solo dollaro in tasca ordinano un paio di birre e a causa di un piccolo pasticcio di Bert, conoscono casualmente due belle ragazze del tavolo a fianco, Lily e Alice, che dopo averli invitati da loro, ordinano da mangiare a loro spese; impossibilitati di pagare il conto dicono al cameriere che sarebbero tornati sulla nave a recuperare del denaro ma egli non fidandosi delle parole dei due marinai, chiede che gli venga lasciato come prova del loro ritorno qualcosa come garanzia e allora i due, su suggerimento di Alf, gli lasciano momentaneamente l'anello. I due si recano nella stanza dove alloggia Finn col pretesto che gli vengano restituiti i loro soldi, che lui si rifiuta assolutamente di restituire. Alf e Bert allora, su altro suggerimento di Alf, mettono momentaneamente fuori gioco Finn rubandogli i suoi vestiti per andare ad impegnarli con la speranza di racimolare qualche dollaro ma alla fine ricaveranno soltanto due dollari. I due danno un'altra possibilit\u00e0 a Finn per farsi riconsegnare i soldi ma scoprono che egli li ha cuciti nella fodera della giacca che hanno impegnato, pertanto Finn che per non farsi pi\u00f9 fregare da loro, gli chiude a chiave nella stanza e impone ai due di consegnarli i loro abiti affinch\u00e9 possa uscire vestito per andare a recuperare i soldi e con l'altro pagare gli interessi sulla polizza dell'abito impegnato.\nIntanto alla birreria arrivano Stanlio e Ollio con le loro mogli e, sia il cameriere Robert che le ragazze Lily e Alice li scambiano per Alf e Bert. Alice e Lily, amareggiate nell'essere state sostituite da due donne di mezza et\u00e0, cercano di far cambiare loro idea convincendoli a tornare con loro ma i due le respingono in quanto affermano di non conoscerle. Nel frattempo sopraggiunge anche Finn che ha recuperato i suoi abiti e i soldi, unendosi al tavolo di Stanlio e Ollio credendoli appunto Alf e Bert. A questo punto le mogli, dopo le dichiarazioni di Finn, intendono divorziare dopo aver visto una vecchia fotografia di Alf e Bert a loro consegnata da Finn in cui li ritrae su una spiaggia con delle ragazze. I due sono quindi costretti a pagare anche il conto delle precedenti ordinazioni fatte da Alice e Lily e come da accordi, il cameriere restituisce l'anello che aveva avuto in garanzia.\nStanlio e Ollio, intenzionati di fargliela pagare a Finn per averli messi nei guai, si prendono gioco di lui facendogli dei dispetti con quest'ultimo che verr\u00e0 poi sbattuto fuori dalla birreria per aver accidentalmente lanciato un piatto in faccia al barista.\nNel frattempo, Alf e Bert, rendendosi conto che Finn gli ha raggirati un'altra volta, anche se in mutande, si vestono con vecchie coperte e asciugamani per farne dei turbanti, per andare in birreria a farsi restituire l'anello, quando apprendono che il cameriere Robert lo ha dato, stando alla loro versione, a delle persone sbagliate. Dopo aver tramortito il cameriere convinti che l'anello sia ancora in suo possesso, vengono a loro volta tramortiti dal barista coi due che vengono poi arrestati dalla polizia e condotti dal giudice. Le mogli di Stanlio e Ollio apprendono di Alf e Bert, scambiati per i loro mariti, e si affrettano ad andare dal giudice per risolvere la questione. Alf e Bert, dopo un breve colloquio pacificatorio col giudice, si fanno scarcerare e perdonare dalle presunte rispettive mogli.\nIntanto il capitano ha ordinato un mandato di cattura per Alf e Bert, che avrebbero dovuto possedere l'anello, dato per sbaglio a Stanlio e Ollio. Alf, Bert e le mogli di Stanlio e Ollio, su consiglio del giudice, si recano in un locale di classe dove incontrano nuovamente Alice e Lily cercando di riconciliare con loro ma le mogli di Stanlio e Ollio assistendo alla scena e molto indispettite, abbandonano il locale con l'intento di chiudere definitivamente i rapporti coi propri mariti.\nIntanto Stanlio e Ollio sono entrati nel medesimo locale dove vengono rintracciati dal capitano che chiede loro l'anello. Nella confusione Alf va da Ollio e Bert da Stanlio; Ollio, ignaro, mette nella tasca della giacca di Alf l'anello il quale si da alla fuga per non farsi prendere dal capitano; quando le rispettive coppie si ricongiungono a vicenda, Stanlio e Ollio si fanno scortare fuori dal locale da presunti uomini d'affari interessati all'anello, i quali convincono con l'inganno Ollio di andare a fare una passeggiata all'aperto per intimorire Stanlio e farlo confessare per rivelare a loro dove avesse nascosto l'anello che lui afferma insistentemente di non avere, che in realt\u00e0 \u00e8 possesso dell'ignaro Alf. Nel frattempo sopraggiunge anche Finn, assetato di vendetta nei confronti di Alf e Bert, che insieme ai suoi scagnozzi, cerca di acciuffarli per tutto il locale ma alla fine i due riescono in qualche modo a svignarsela. Durante gli inseguimenti, per una coincidenza si ritroveranno tutti sullo stesso luogo: Stanlio e Ollio vengono presi in ostaggio dagli uomini che li avevano scortati fuori dal locale, in realt\u00e0 membri di una banda appartenente alla malavita e messi coi piedi nel cemento affinch\u00e9 si decidano a confessare dove sia l'anello ma sia loro che i malavitosi, cadono gi\u00f9 da un molo, mentre Alf, dopo aver casualmente scoperto di avere in tasca l'anello, insieme a Bert, vanno alla ricerca del capitano che subito trovano nei paraggi e gli consegnano finalmente l'anello, che spaventato dopo aver visto due facce uguali a quelle dei suoi marinai, che stavano per essere salvati e riportati sul molo, fugge dal panico.\nIntanto Alf e Bert si accorgono di due persone che stanno per affogare nel fiume e durante il tentativo di salvataggio, si accorgono che i due malcapitati sono proprio i loro fratelli gemelli Stanlio e Ollio che vengono quindi tratti in salvo coi quattro che finalmente si ricongiungono inaspettatamente arrivando alla conclusione che tutti i malintesi che si sono creati in questa faccenda sono dovuti al fatto che Stanlio e Ollio sono stati scambiati per Alf e Bert e loro due per Stanlio e Ollio.\nProduzione.\nNel 1936, Hal Roach diede a Stan l'opportunit\u00e0 di controllare la produzione dei film della coppia: c'\u00e8 stata confusione in proposito, perch\u00e9 Stan ha fatto le veci di Roach senza mettere un soldo per questo film, mentre per parecchio tempo si \u00e8 creduto \"Our Relations\" un film prodotto direttamente da Stan con la sua casa di produzione, \"Stan Laurel Productions\", effettivamente fondata da Laurel ma solo nel marzo del 1937, quando un nuovo conflitto fra lui e Roach sembrava dividere per sempre la coppia Laurel-Hardy.\nIl risultato \u00e8 molto divertente e con diverse sequenze d'antologia, e questo dimostr\u00f2 quanto fosse vera la ragione di Stan Laurel alla ricerca di soggetti adatti a loro - mentre Roach insisteva su commedie musicali che costringeva la coppia a ruoli secondari. Stan produsse anche il film successivo, \"I fanciulli del West\", girato nel 1936, ma uscito l'anno seguente.\n\"Allegri gemelli\" \u00e8 stato un successo commerciale, nonostante i costi di lavorazione fossero stati altissimi nella media dei film di L&amp;H: questo port\u00f2 un profitto minore nelle aspettative. Oggi circola anche in versione colorata con il computer.\nDistribuzione italiana.\nLa versione con il doppiaggio Cassola/Canali \u00e8 andata perduta. Oltre alla versione pi\u00f9 nota al pubblico doppiata da Garinei/Ariani, esiste anche quella doppiata da Croccolo/Fiorentini, che ad oggi rimane l'unico lungometraggio reperibile doppiato dalla coppia, che \u00e8 stata riproposta nel 2015 nella rassegna \"50 anni senza Stanlio\", presentata alla Sala Trevi della Cineteca Nazionale di Roma, andata poi in onda per la prima volta in Televisione il 13 Novembre 2020 sul canale Rai Movie."}
{"id": "578490", "revid": "767487", "url": "https://it.wikipedia.org/wiki?curid=578490", "title": "La maschera di Dimitrios (film)", "text": "La maschera di Dimitrios (\"The Mask of Dimitrios\") \u00e8 un film del 1944 diretto da Jean Negulesco e tratto dall'omonimo romanzo del 1937 di Eric Ambler.\nTrama.\nIstanbul, un avventuriero viene assassinato. Solo uno scrittore di romanzi gialli si interessa del caso indagando sul suo passato misterioso.\nProduzione.\nIl film fu prodotto dalla Warner Bros. Pictures (con il nome Warner Bros.-First National Pictures). Venne girato - dal novembre 1943 al gennaio 1944 - a Burbank, negli studios della Warner al 4000 di Warner Boulevard.\nDistribuzione.\nDistribuito dalla Warner Bros. Pictures, il film - presentato da Jack L. Warner - usc\u00ec in prima a New York il 23 giugno 1944. Fu distribuito nelle sale cinematografiche USA il 1\u00ba luglio 1944."}
{"id": "578494", "revid": "1869172", "url": "https://it.wikipedia.org/wiki?curid=578494", "title": "Analogue Bubblebath 3", "text": "Analogue Bubblebath 3 \u00e8 il terzo EP pubblicato con lo pseudonimo AFX dal musicista Richard D. James. \u00c8 il terzo EP della serie omonima.\n\u00c8 composto da nove tracce, tutte composte nello stile acid house techno popolare in quel periodo. \u00c8 stato pubblicato nel 1993 dall'etichetta Rephlex Records sia in versione vinile 12 pollici che in versione CD. \u00c8 stato ripubblicato su CD nel 1997 col titolo \"Analogue Bubblebath 3.1\", con alcune bonus track e nuovamente nel 2002 in vinile.\nTracce versione vinile.\nLato A\nLato B\nI titoli sono codici postali, numeri telefonici e date di nascita di James e del suo socio alla Rephlex Records, Gran Wilson-Claridge], ad eccezione della traccia \".38\" che verr\u00e0 successivamente rinominata nello stile delle altre nelle successive ripubblicazioni.\nQuesta edizione era contenuta in una busta di carta da pacco contenente note sulla Rephlex Records, sui luoghi d'interesse in Cornovaglia e le istruzioni su come riprodurre le tracce separate del brano \".0180871\", una sul canale sinistro e una sul canale destro. Quella sul canale sinistro inizia all'incirca a 12 secondi e finisce circa 20 secondi prima della fine del canale destro. Le due tracce sono state separate nelle pubblicazioni successive e vennero messi i suffissi \"L\" e \"R\".\nLa confezione della versione in CD \u00e8 una custodia trasparente senza note o altro, solo un'etichetta con il nome dell'album e l'indirizzo della Rephlex Records. Le prime versioni riportano la dicitura \u00abNow With 66% More Bubbles\u00bb (\"ora con il 66% in pi\u00f9 di bolle\") accompagnata da immagini di bolle, mentre nelle versioni successive le bolle furono sostituite dal simbolo di AFX. Alcune versioni sono contenute in confezioni di pluriball contenenti un CD senza alcuna nota scritta.\nTracce versione CD.\nLe tracce \".1993841\", \"Cat 00897-Aa1\", \"Cat 00897-A1\", \"CD Only #1\", \"CD Only #2\" e \"Cat 00897-A2\" non sono presenti nella versione in vinile. Le tracce con prefisso \"Cat 00897\" sono presenti anche in \"Analogue Bubblebath 3.1\". La traccia \"CD Only #1\" \u00e8 presente come sottofondo nel brano \"The Garden of Linmiri\" nell'album di Caustic Window \"Compilation\"."}
{"id": "578495", "revid": "13833", "url": "https://it.wikipedia.org/wiki?curid=578495", "title": "Diocesi di Crete", "text": ""}
{"id": "578497", "revid": "13833", "url": "https://it.wikipedia.org/wiki?curid=578497", "title": "Vicariato apostolico di Thessaloniki", "text": ""}
{"id": "578500", "revid": "768068", "url": "https://it.wikipedia.org/wiki?curid=578500", "title": "Clip (chirurgia)", "text": "La clip \u00e8 una graffetta metallica usata in chirurgia per la chiusura di particolari strutture anatomiche. Le clip sono di varia grandezza e forma e vengono apposte con strumenti particolari. Essendo di materiali inerti come l'acciaio, il tantalio, il titanio sono ben tollerate dall'organismo.\nFurono introdotte da Harvey Williams Cushing nel 1910 in neurochirurgia per l'emostasi dei vasi sanguigni cerebrali non raggiungibili diversamente. Il loro impiego si \u00e8 successivamente allargato a tutta la chirurgia vascolare ove consente la chiusura di vasi di piccola e media grandezza in situazioni in cui non \u00e8 possibile procedere diversamente o \u00e8 richiesta una emostasi veloce. Hanno in genere la forma di una V o di una U e vengono applicate con pinze speciali che provvedono anche a stringerne le estremit\u00e0 assicurandone la chiusura. \nL'uso delle clip agevola e velocizza alcuni tempi della chirurgia mini invasiva laparoscopica ove le legature tradizionali (con fili annodati pi\u00f9 volte) essendo pi\u00f9 indaginose vengono riservate a situazioni particolari."}
{"id": "578501", "revid": "13833", "url": "https://it.wikipedia.org/wiki?curid=578501", "title": "Vicariato apostolico di Alep", "text": ""}
{"id": "578504", "revid": "13833", "url": "https://it.wikipedia.org/wiki?curid=578504", "title": "Vicariato apostolico di Benghazi", "text": ""}
{"id": "578505", "revid": "13833", "url": "https://it.wikipedia.org/wiki?curid=578505", "title": "Diocesi di Warszawa-Praga", "text": ""}
{"id": "578507", "revid": "13833", "url": "https://it.wikipedia.org/wiki?curid=578507", "title": "Arcidiocesi di Wroc\u0142aw", "text": ""}
{"id": "578510", "revid": "287204", "url": "https://it.wikipedia.org/wiki?curid=578510", "title": "Rifugio Selvata", "text": "Il rifugio Selvata \u00e8 situato nelle Dolomiti di Brenta (Trentino occidentale), a 1.630 metri di altitudine.\nCaratteristiche e informazioni.\nSorge sul Piano della Selvata, lungo il sentiero che da Molveno sale al rifugio Pedrotti e alla Bocca di Brenta, all'ombra della suggestiva parete del Croz dell'Altissimo.\nDispone di circa 30 posti letto, ed \u00e8 aperto da giugno al 20 settembre.\nAccessi.\nDa Molveno (TN) (864\u00a0m) per due vie:"}
{"id": "578511", "revid": "1305887", "url": "https://it.wikipedia.org/wiki?curid=578511", "title": "Eureka (rivista)", "text": "Eureka \u00e8 stata una importante rivista contenitore di fumetti italiana pubblicata per 254 numeri dal novembre 1967 all'agosto 1984 dall'Editoriale Corno.\nStoria editoriale.\nDopo linus e Sgt. Kirk, la terza rivista contenitore a essere pubblicata in Italia fu Eureka fondata e diretta per lungo periodo da Luciano Secchi. \nSi discosta dagli schemi intellettualistici delle concorrenti e presenta sin dagli inizi diversi aspetti del mondo dei fumetti facendo convivere il genere umoristico e satirico con quello avventuroso sia britannico e americano. In particolare la testata ha anche il merito di aver pubblicato serie poco note al pubblico italiano come The Spirit di Will Eisner. Inizialmente la produzione italiana presenta solo opere dello stesso Secchi come la serie Maxmagnus disegnata da Magnus e altre disegnate da Chies e Paolo Piffarerio. Successivamente negli anni settanta modifica l\u2019impostazione presentando anche strisce italiane satiriche o umoristiche come Sturmtruppen di Bonvi, Kyrie e Leison di Pino Zac, Historiettes di Luca Novelli, Mr. Manager di Sergio Barletta e Lupo Alberto di Silver. Oltre ai fumetti presenta articoli di critica fumettistica alcuni dei quali firmati da Carlo Della Corte.\nIl passaggio temporaneo della direzione a Maria Grazia Perini segna un maggior impegno politico e civile della rivista che una volta ritornata sotto la direzione del fondatore nel 1978 recupera l\u2019originaria vocazione di contenitore di fumetti senza rinunciare a trattare temi di cronaca come il rapimento Moro, le paure del dopoguerra come nelle Cronache del dopobomba di Bonvi. Ma la principale novit\u00e0 \u00e8 la presenza di autori giapponesi di manga con autori come Yoshiro Tatsumi, Sh\u00f4taro Ishimori, Sabueo Kitagawa e Tadashi Matsumori. Negli anni ottanta nel tentativo di rinnovarsi la direzione \u00e8 affidata ad Alfredo Castelli e a Silver con i quali la rivista si muove nell'ambito del fumetto tradizionale presentando oltre ai personaggi classici anche fumetti di autori sudamericani oltre a valorizzare autori italiani come con Gli Aristocratici di Castelli e Tacconi o fumetti di Magnus, Giorgio Turino, Sebastiano Vilella, Paolo Ongaro. Inoltre ogni numero viene dedicato a un tema che fa da sfondo ai fumetti proposti. \nLa chiusura definitiva della storica testata avviene in concomitanza con la scomparsa dell'Editoriale Corno. \nNel 1988 Eureka torna brevemente nelle edicole, in diverse incarnazioni pubblicate dalla Max Bunker Press, che detiene tuttora i diritti del marchio e che fa uscire saltuariamente numeri speciali distribuiti solo nelle fumetterie.\nEureka Pocket.\nLa collana Eureka Pocket pubblicava volumi tascabili a fumetti in edizione economica e di discreta qualit\u00e0. Esordisce in edicola nel dicembre 1968 pochi mesi dopo gli \"Oscar Mondadori a fumetti\" dei quali ricorda l'impostazione editoriale sono simili e ripresenta in formato tascabile molti dei fumetti pubblicati sulla rivista Eureka oltre a materiale inedito. Pubblicata inizialmente con cadenza mensile presentando personaggi quali Uomo mascherato, Mandrake il mago, Flash Gordon e Brick Bradford si interrompe al settimo numero nel giugno 1969 per riprendere nel 1972 con dedicandosi principalmente al fumetto umoristico in strisce. Vengono pubblicati 82 albi in formato pocket inizialmente con cadenza mensile ma dal 1972 la periodicit\u00e0 diviene bimestrale. Alcuni titoli di particolare successo come le Sturmtruppen sono stati ristampati pi\u00f9 volte.\nElenco parziale dei personaggi pubblicati:"}
{"id": "578512", "revid": "1869172", "url": "https://it.wikipedia.org/wiki?curid=578512", "title": "Analogue Bubblebath 4", "text": "Analogue Bubblebath 4 \u00e8 il quarto EP pubblicato con lo pseudonimo AFX dal musicista Richard D. James. \u00c8 il quarto EP della serie omonima.\n\u00c8 stato pubblicato in versione vinile 12 pollici con quattro tracce, e CD con una traccia nascosta aggiuntiva, tutte composte nello stile acid house, techno e ambient popolare in quel periodo.\nLe tracce, dal primo rilascio, non hanno titoli. Successivamente, i fan hanno affibbiato titoli che richiamavano gli elementi sonori presenti nelle relative tracce. La quinta traccia \u00e8 un frammento modulato di conferenza con il noto stuntman Evel Knievel dopo un incidente allo Snake River Canyon.\nSul sito della Rephlex Record, \u00e8 comparso pi\u00f9 tardi il titolo \"Cuckoo\" per la seconda traccia. I restanti nomi non sono ufficiali.\nTracce.\nLato A\nLato B\nLista tracce coi nomi affibbiati dai fan.\nLato A\nLato B"}
{"id": "578517", "revid": "367445", "url": "https://it.wikipedia.org/wiki?curid=578517", "title": "Monica Maggioni", "text": "Iscritta all'Ordine dei giornalisti dal 27 febbraio 1995, ha lavorato per molti anni al TG1. Dal 10 gennaio 2013 ha diretto Rai News 24 e Televideo (ad interim) fino al 14 giugno 2013 per poi continuare a dirigere la redazione unificata nata dalla fusione delle due testate ed assumere successivamente, dal 1\u00ba dicembre dello stesso anno fino all'8 agosto 2015, la responsabilit\u00e0 della struttura Rai News, controllante, oltre a RaiNews24 e Televideo, anche il portale online \"Rainews.it\". \u00c8 inoltre presidente del gruppo italiano della Commissione Trilaterale, e componente dal 2008 della Fondazione Italia USA.\nDal 5 agosto 2015 al 27 luglio 2018 \u00e8 stata presidente della Rai, e nello stesso periodo \u00e8 stata anche vicepresidente dell'Unione europea di radiodiffusione. Dal febbraio 2019 al maggio 2020 \u00e8 stata amministratore delegato di Rai Com.\nDal 18 novembre 2021 \u00e8 direttrice del TG1, divenendo la prima donna a ricoprire tale ruolo all'interno della testata.\nBiografia.\nSi \u00e8 laureata in Lingue e letterature straniere moderne presso l'Universit\u00e0 Cattolica del Sacro Cuore di Milano con una tesi in letteratura francese. Dal 1989 al 1990 collabora con il quotidiano \"Il Giorno\". Vince il concorso per entrare al primo \"Master di giornalismo radiotelevisivo\" organizzato dalla neonata SGRT di Perugia. La sua carriera televisiva inizia nel 1994 quando viene assunta da Euronews, canale televisivo satellitare all-news paneuropeo con sede a Lione.\nNel 1996 \u00e8 assunta in Rai e inizia con una collaborazione al rotocalco di Rai 1 \"TV7\". Nel 1997 passa al TG1 per la redazione cronaca e poi alla redazione esteri. Nel 1998 conduce la serie estiva di \"Unomattina\" su Rai 1. Nel 1999 conduce il TG1 del mattino e viene inviata all'estero per realizzare alcuni reportage: in Sudafrica per servizi e reportage sulle elezioni del dopo-Mandela e, l'anno dopo, in Mozambico per documentare la terribile alluvione che ha devastato il paese.\nNel 2000 ritorna a condurre la serie estiva di \"Unomattina\". Viene quindi inviata in Israele per documentare le fasi drammatiche della seconda intifada, e poi negli Stati Uniti per seguire le elezioni presidenziali che videro la vittoria del candidato repubblicano George W. Bush. Nel 2001, dopo l'11 settembre, viene inviata prima in Medio Oriente e poi negli Stati Uniti per seguire le diverse fasi di preparazione della guerra.\nNel 2003, fra i giornalisti italiani presenti in Iraq durante la seconda guerra del Golfo, \u00e8 l'unica giornalista \"embedded\", cio\u00e8 ammessa tra le file dei militari americani per raccontare la guerra dal loro punto di vista. La vicenda viene raccontata nel libro \"Dentro la guerra - Il conflitto iracheno raccontato da una reporter al seguito dei militari americani\". Dal maggio del 2003 al gennaio del 2005 \"copre\" la guerra irachena da Baghdad per il TG1. A pi\u00f9 riprese torna in Iraq a seguire gli sviluppi del conflitto. Da settembre 2005 al 23 febbraio 2007 conduce \"Unomattina\", al fianco di Luca Giurato ed Eleonora Daniele. Dal 26 febbraio 2007 \u00e8 uno dei nuovi volti femminili fra i conduttori del TG1 delle ore 20. Nel 2008 \u00e8 inviata del TG1 in America Settentrionale, anche per seguire le elezioni presidenziali degli Stati Uniti che portano all'elezione di Barack Obama.\nNel 2009 \u00e8 caporedattore della redazione Esteri del TG1 e conduce gli speciali del TG1. Dal 2010 \u00e8 capo della redazione Speciali del TG1 e insegna \"Teoria e tecnica del linguaggio televisivo\" presso l'Universit\u00e0 Cattolica di Milano.\nIl 28 novembre 2012 ha moderato in prima serata su Rai 1 il faccia a faccia tra i due candidati al secondo turno delle primarie del centrosinistra Pier Luigi Bersani e Matteo Renzi.\nIl 9 gennaio 2013, \"Prima Comunicazione\" anticipa la sua candidatura (per opera del dg Rai Luigi Gubitosi) alla carica di direttore di Rainews24. Viene nominata direttore del canale all news dal CdA dell'azienda. In coincidenza con l'inizio della sua direzione, il canale riassume la denominazione di Rai News 24 (per un breve periodo aveva assunto il nome Rai News). Dal 31 gennaio 2013 dirige anche il Televideo, che dal 14 giugno dello stesso anno viene incorporato in un'unica struttura con Rai News 24. Nel settembre 2013 intervista in esclusiva il presidente siriano Bashar al Assad sulla crisi siriana e sulla posizione del governo di Damasco nei confronti delle indicazioni del Consiglio di sicurezza Onu sulla distruzione delle e armi chimiche. Da fine 2013 le viene affidata la direzione del portale online d'informazione Rainews.it, unitamente a tutta la neocostituita struttura Rai News.\nSotto la direzione Maggioni il canale all news si trasforma profondamente, dando sempre pi\u00f9 spazio alla stretta attualit\u00e0, sopprimendo varie rubriche anche attive da lunga data e avviandone altre. La sua direzione coincide con un notevole aumento delle risorse economiche e dei mezzi tecnici e umani a disposizione della rete.\nNel 2013 il canale mostra un leggero aumento dell'ascolto medio rispetto al 2012, con una conferma della leadership in Italia tra le all news. Il sito internet, nonostante la nuova \"mission\" editoriale, totalizza scarsi accessi rispetto ad altre testate d'informazione online.\nIl 15 maggio 2014 modera in diretta televisiva europea il confronto prodotto dall'UER tra i cinque candidati alla presidenza della Commissione europea in vista delle elezioni europee del 2014.\nA fine anno \u00e8 stata eletta (prendendo il posto di Anna Maria Tarantola) nuovo membro e vicepresidente dell'EBU (European Broadcasting Union), confermata in tale posizione durante la 75\u00aa assemblea dell'ente, riunitosi a Ginevra il 4 dicembre 2015.\nAl 2018 \u00e8 presidente del gruppo italiano della Commissione Trilaterale.\n\u00c8 membro del CdA Treccani. Dal giugno 2017 \u00e8 componente del Supervisory Board della societ\u00e0 Euronews in rappresentanza di Rai. \u00c8 membro del Comit\u00e9 d'\u00e9thique de Radio France e del Comit\u00e9 ind\u00e9pendant relatif \u00e0 l'honn\u00eatet\u00e9, a l'ind\u00e9pendance et au pluralisme de l'information et des programmes de France T\u00e9levisions. \u00c8 docente di Storia dei Conflitti contemporanei presso la Facolt\u00e0 di Scienze Politiche dell'Universit\u00e0 Cattolica del Sacro Cuore di Milano. \nIl 5 agosto 2015 \u00e8 stata indicata presidente dall'assemblea degli azionisti della Rai con approvazione all'unanimit\u00e0 dallo stesso Cda. Il parere positivo decisivo \u00e8 stato dato dalla Commissione di Vigilanza Rai, con 29 voti favorevoli, 5 schede bianche e 4 contrari. La sua nomina ha registrato un ampio consenso tra le forze politiche, risultando particolarmente gradita al Partito Democratico e a Forza Italia.\nCome presidente Rai e vicepresidente di EBU continua a prestare attenzione al tema dell\u2019informazione. Il 31 gennaio 2017 annuncia che il Servizio Pubblico italiano, insieme ad altre emittenti europee, sta pensando a un\u2019iniziativa di fact checking contro le notizie false.\nLascia ufficialmente l'incarico il 26 settembre 2018 al subentrante Marcello Foa.\nDal febbraio 2019 al maggio 2020 \u00e8 stata Amministratore Delegato di Rai Com, ramo del gruppo Rai che si occupa della diffusione dei canali della capogruppo nel mondo. \n\u00c8 poi tornata al giornalismo, conducendo da giugno 2020 il programma settimanale \"SetteStorie\" su Rai 1. \nIl 18 novembre 2021 \u00e8 stata nominata nuova direttrice del TG1: \u00e8 la prima donna in assoluto a dirigere il telegiornale della prima rete. "}
{"id": "578518", "revid": "1982", "url": "https://it.wikipedia.org/wiki?curid=578518", "title": "Portoro\u017e", "text": ""}
{"id": "578520", "revid": "1982", "url": "https://it.wikipedia.org/wiki?curid=578520", "title": "Portoroz", "text": ""}
{"id": "578521", "revid": "13833", "url": "https://it.wikipedia.org/wiki?curid=578521", "title": "Arcidiocesi di Gdansk", "text": ""}
{"id": "578522", "revid": "767487", "url": "https://it.wikipedia.org/wiki?curid=578522", "title": "Umberto Scarpis", "text": "Biografia.\nSi laure\u00f2 all'Universit\u00e0 di Padova nel 1884, si dedic\u00f2, oltre che all'insegnamento, agli studi superiori di teoria dei numeri e dei gruppi."}
{"id": "578524", "revid": "287204", "url": "https://it.wikipedia.org/wiki?curid=578524", "title": "Diocesi di Torun", "text": ""}
{"id": "578527", "revid": "13833", "url": "https://it.wikipedia.org/wiki?curid=578527", "title": "Arcidiocesi di Szczecin-Kamien", "text": ""}
{"id": "578529", "revid": "1573940", "url": "https://it.wikipedia.org/wiki?curid=578529", "title": "Cornu aspersum", "text": "Cornu aspersum () \u00e8 un mollusco gasteropode terrestre della famiglia Helicidae. \u00c8 l'unica specie nota del genere Cornu .\nDescrizione.\nIl diametro della sua conchiglia pu\u00f2 arrivare ad un massimo di 35 mm., con una altezza di 28\u201332\u00a0mm; il suo peso pu\u00f2 superare i 15 gr. L'allevamento selettivo ha portato alla comparsa di individui che superano ampiamente queste misure.\nPresenta un peristoma di colore biancastro, con margine pi\u00f9 o meno ripiegato verso l'esterno. La colorazione di fondo va dal verdastro al giallastro; pu\u00f2 essere uniforme, ma pi\u00f9 spesso sono presente da 1 a 5 bande spiralate marroni, pi\u00f9 o meno marcate, con screziatura gialla o bianca.\nBiologia.\nRiproduzione.\nCome molte chiocciole, \"C. aspersum\" \u00e8 ermafrodita, cio\u00e8 ogni individuo possiede sia organi riproduttivi maschili che femminili; non \u00e8 tuttavia in grado di autofecondarsi (ermafroditismo insufficiente).\nAl pari di altri elicidi gli adulti sessualmente maturi sono dotati di dardi di materiale calcareo, lunghi da 5 a 9\u00a0mm, che durante i preliminari dell'accoppiamento vengono lanciati verso il partner, trafiggendolo. Il significato funzionale di tale formazione anatomica non \u00e8 ancora del tutto chiaro. Alcuni studi hanno dimostrato che un rilascio efficace del dardo si associa con un maggiore successo riproduttivo. Osservazioni recenti puntano l'attenzione su sostanze mucose associate al dardo, rivelatesi in grado di stimolare la recettivit\u00e0 agli spermatozoi.\nDistribuzione e habitat.\n\"C. aspersum\" \u00e8 diffusa nel bacino del Mediterraneo (dalla Spagna all'Asia minore e al Nord Africa) e nell'Europa nord-occidentale (sino alle isole britanniche). In Italia \u00e8 presente in tutta la penisola ed anche in Sicilia e Sardegna. L'uso in ambito alimentare ha portato alla sua introduzione e naturalizzazione in molte parti del mondo.\nGrazie alla sua resistenza e capacit\u00e0 di adattamento, \"C. aspersum\" \u00e8 presente in diversi habitat: nelle radure, ai margini di habitat forestali, nonch\u00e9 in contesti antropizzati (orti, giardini, parchi, campi incolti, ruderi).\nUsi.\nEssa \u00e8 una delle chiocciole pi\u00f9 ricercate in ambito culinario, nonch\u00e9 la pi\u00f9 facile da allevare (elicicoltura).\nIn Francia la sottospecie \"C. aspersum aspersum\" o \"petit gris\" \u00e8 stata incrociata con la sottospecie africana \"C. aspersum maximum\" o \"gros gris\", di dimensioni quasi doppie, generando chiocciole da allevamento dalle dimensioni paragonabili a quelle della \"Helix pomatia\" di Borgogna.\nIn Per\u00f9 \u00e8 conosciuta, oltre che per gli usi alimentari, anche per le propriet\u00e0 cicatrizzanti ed emollienti della bava prodotta dalle lumache stesse. In cosmetica la bava viene utilizzata per ridurre piccole cicatrici, in medicina come sciroppo per la tosse secca e recentemente, ne sono state studiate le propriet\u00e0 di ridurre il dolore da ustioni profonde e migliorare la riepitelizzazione del tessuto danneggiato .\nNegli ultimi anni sta aumentando l'applicazione della bava di lumaca in ambito cosmetico."}
{"id": "578532", "revid": "287204", "url": "https://it.wikipedia.org/wiki?curid=578532", "title": "Arcidiocesi di Stettino-Kamien", "text": ""}
{"id": "578534", "revid": "287204", "url": "https://it.wikipedia.org/wiki?curid=578534", "title": "Vauxhall", "text": "Vauxhall \u00e8 un quartiere della zona sud di Londra, nel London Borough of Lambeth. Si trova sulla riva meridionale del Tamigi, di fronte alla Tate Britain e al Palazzo di Westminster.\nNome.\nIl nome del quartiere conserva il ricordo dei cosiddetti Vauxhall Gardens, una sorta di parco di attrazioni realizzato nei giardini di Kennington nel 1661 ai tempi di Carlo II e poi ristrutturato nel 1732. In esso i visitatori potevano ammirare una serie di false rovine, archi di trionfo o padiglioni cinesi, ascoltando musica e assistendo a spettacoli pirotecnici. Realizzati su terreni di un certo Falkes de Breaute, divennero noti come \"Falkes' Hall\" e il nome and\u00f2 progressivamente modificandosi in \"Fox Hall\" e infine \"Vaux Hall\".\nIl quartiere ha dato il nome alla casa automobilistica Vauxhall Motors.\nIncidente aereo del 2013.\nIl 16 gennaio 2013, Vauxhall \u00e8 stata la scena di un incidente aereo quando un elicottero del Metropolitan Police Service ha cozzato con una gru alla cima di un grattacielo in costruzione, gettando detriti infiammati su Wandsworth Road. Questo incidente caus\u00f2 la morte di due persone, il pilota dell'elicottero e un pedone."}
{"id": "578535", "revid": "830939", "url": "https://it.wikipedia.org/wiki?curid=578535", "title": "Michele Gebbia", "text": "Biografia.\nSi \u00e8 laureato in ingegneria all'Universit\u00e0 di Palermo nel 1875. Nel predetto ateneo \u00e8 stato Libero docente di meccanica razionale, poi di statica grafica, infine di fisica matematica. \u00c8 stato nominato professore ordinario nel 1914.\nI suoi lavori hanno riguardato, con tesi innovative, per lo pi\u00f9 la sistemazione della teoria dell'elasticit\u00e0, con particolare riferimento alle \"deformazioni tipiche\" dei corpi elastici, alcune delle quali portano il suo nome, e la teoria della dislocazione.\n\u00c8 stato fra i soci fondatori del Circolo Matematico di Palermo."}
{"id": "578537", "revid": "37568", "url": "https://it.wikipedia.org/wiki?curid=578537", "title": "La regina degli elfi di Shannara", "text": ""}
{"id": "578542", "revid": "1869172", "url": "https://it.wikipedia.org/wiki?curid=578542", "title": "Analogue Bubblebath 5", "text": "Analogue Bubblebath 5 \u00e8 un EP inedito del musicista Richard D. James.\nRegistrato nel 1995, doveva essere pubblicato dalla Rephlex Records con lo pseudonimo AFX come quinto EP della serie omonima.\nL'EP \u00e8 composto da otto tracce, composte nello stile acid house, techno e ambient popolare in quel periodo.\nUn centinaio di copie-test in vinile sono state distribuite ma la vendita venne cessata quando James decise che il prodotto non era all'altezza degli altri della serie.\nNel gennaio 2005, a causa di problemi con le spedizioni, venti destinatari non ricevettero l'EP \"Analord 10\". La Rephlex quind\u00ec sped\u00ec loro una seconda partita dell'EP nel giugno dello stesso anno, con inclusa una copia omaggio di \"Analogue Bubblebath 5\". La distribuzione dell'EP, tuttavia, non venne annunciata.\nTracce.\nLato A\nLato B"}
{"id": "578543", "revid": "287204", "url": "https://it.wikipedia.org/wiki?curid=578543", "title": "Diocesi di Swidnica", "text": ""}
{"id": "578547", "revid": "22356", "url": "https://it.wikipedia.org/wiki?curid=578547", "title": "Anasazisaurus", "text": ""}
{"id": "578548", "revid": "287204", "url": "https://it.wikipedia.org/wiki?curid=578548", "title": "Arcidiocesi di Poznan", "text": ""}
{"id": "578549", "revid": "22356", "url": "https://it.wikipedia.org/wiki?curid=578549", "title": "Naashoibitosaurus", "text": ""}
{"id": "578558", "revid": "287204", "url": "https://it.wikipedia.org/wiki?curid=578558", "title": "Arcidiocesi di Przemysl", "text": ""}
{"id": "578559", "revid": "71155", "url": "https://it.wikipedia.org/wiki?curid=578559", "title": "Avannotto", "text": "Gli avannotti sono i piccoli dei pesci, dal momento in cui assumono le sembianze dell'adulto, quindi appena finita la fase larvale. Il termine \u00e8 usato principalmente per i pesci di acqua dolce, ma \u00e8 corretto anche per i piccoli dei pesci d'acqua salata. Le loro dimensioni vanno da alcuni decimi di millimetro per le specie pi\u00f9 piccole fino alla decina di centimetri per i giganti dei fiumi."}
{"id": "578561", "revid": "2163305", "url": "https://it.wikipedia.org/wiki?curid=578561", "title": "Rendita (diritto)", "text": "Nel diritto italiano, per rendita si intende qualsiasi prestazione periodica avente per oggetto denaro o una certa quantit\u00e0 di cose fungibili (grano, vino, ecc.). \nIl Codice civile italiano distingue due tipi di rendita: quella perpetua e quella vitalizia.\nLa rendita perpetua.\nSi tratta di un contratto con cui una parte conferisce ad un'altra (e ai suoi eredi) il diritto di esigere \"in perpetuo\" una prestazione, quale corrispettivo dell'alienazione di un bene immobile (cosiddetta \"rendita fondiaria\") o della cessione di un capitale (rendita semplice), oppure quale onere conseguente alla cessione gratuita di un immobile o della cessione di un capitale ().\nLa rendita semplice deve necessariamente essere garantita mediante un'ipoteca su un immobile. In caso contrario, si pu\u00f2 chiedere la restituzione del capitale ceduto ().\nIl riscatto della rendita perpetua.\nUn'obbligazione di questo tipo, potenzialmente destinata a protrarsi all'infinito, non sarebbe tollerata nell'ordinamento italiano se non fosse previsto un modo per liberarsi dal vincolo.\nA questo fine, il codice civile prevede il cosiddetto \"riscatto della rendita\", riconoscendo all'obbligato la facolt\u00e0 di sciogliersi dal vincolo mediante una dichiarazione unilaterale di volont\u00e0 accompagnata dal pagamento della somma risultante dalla capitalizzazione della rendita annua sulla base dell'interesse legale ().\nIl riscatto pu\u00f2 essere limitato nel tempo, ma solo per un periodo massimo di dieci anni per la rendita semplice e trent'anni per quella fondiaria.\nIl riscatto pu\u00f2 anche essere \"forzoso\" ( e ), nel caso in cui il debitore della rendita:\nOpera il riscatto forzoso anche qualora il fondo su cui grava la garanzia della rendita venga diviso (per alienazione o divisione) fra pi\u00f9 di tre persone.\nLa rendita vitalizia.\nSi costituisce mediante alienazione di un bene mobile o immobile o cessione di un capitale, e consiste in una prestazione periodica da corrispondersi ad uno o pi\u00f9 soggetti (\"beneficiari\") per tutta la durata della vita di una certa persona (che pu\u00f2 essere uno dei beneficiari oppure un terzo).\nTale rendita pu\u00f2 costituirsi, oltre che per contratto, anche tramite donazione o testamento, nel rispetto delle specifiche regole dettate per tali istituti. \nAleatoriet\u00e0.\nA differenza della rendita perpetua, la rendita vitalizia ha quindi natura tipicamente aleatoria. L'alea \u00e8 un requisito essenziale, senza il quale il contratto \u00e8 nullo (ad esempio \u00e8 stata dichiarata la nullit\u00e0 del contratto con cui si era costituito un usufrutto su un fondo in corrispettivo di una rendita inferiore al valore dei frutti del fondo). \nSalvo patto contrario, il debitore non pu\u00f2 liberarsi dall'obbligo del pagamento della rendita offrendo il rimborso del capitale, ed \u00e8 tenuto a pagare per tutto il tempo stabilito, per quanto gravosa possa divenire con il tempo la prestazione da lui assunta ().\nInadempimento.\nSe il debitore non paga le rate di rendita scadute, il creditore non pu\u00f2 domandare la risoluzione del contratto, ma pu\u00f2 solo chiedere il sequestro e la vendita dei beni del debitore. \nLa risoluzione pu\u00f2 essere tuttavia chiesta quando il debitore non presta o diminuisce le garanzie ().\nSe \u00e8 a titolo gratuito, la rendita non \u00e8 pignorabile nei limiti dei bisogni alimentari del creditore ()."}
{"id": "578562", "revid": "599013", "url": "https://it.wikipedia.org/wiki?curid=578562", "title": "Diocesi di Zamosc-Lubacz\u00f3w", "text": ""}
{"id": "578564", "revid": "212348", "url": "https://it.wikipedia.org/wiki?curid=578564", "title": "Deserto del Mojave", "text": "Il deserto del Mojave \u00e8 una ecoregione desertica della California, situata a un centinaio di miglia (160 km) a nord-est di Los Angeles. Il termine \"Mojave\" \u00e8 anche usato per indicare il deserto mentre \"Mohave\" \u00e8 utilizzato per identificare i nativi. Nella lingua dei nativi Mohave viene chiamato \"Hayikwiir Mat'aar\". Si estende per 38.000 chilometri quadrati ed \u00e8 situato fra la Sierra Nevada e i monti che chiudono la regione di Los Angeles verso il Pacifico. A sud confina con il pi\u00f9 assolato deserto di Sonora.\nDescrizione.\nSi tratta di un altopiano con numerosi bacini salati (Lago Rogers) e con precipitazioni scarse. Nonostante l'aridit\u00e0 dell'area, si stima che un numero compreso tra 1750 e 2000 specie di piante siano riuscite ad ambientarsi in questo territorio. Nel territorio vi sono molti giacimenti minerari (tungsteno, oro, argento, minerali di ferro, borace, potassio, salgemma). Vi si trova la base aerea militare Edwards AFB, luogo di atterraggio alternativo a Cape Canaveral per gli Shuttle al rientro dalle missioni spaziali (in orbita polare) e che al tempo dei primi voli supersonici del capitano Charles Elwood \"Chuck\" Yeager si chiamava \"Muroc Army Air Force Base\".\nClima.\nIl clima caldo desertico del Mojave lo definisce come una distinta ecoregione terrestre.\nHa un'altitudine media compresa tra i 910 e i 1800 m s.l.m. e al suo interno si trova il parco della Mojave National Preserve e la Valle della Morte, il punto pi\u00f9 basso e caldo del Nord America, dove la temperatura raggiunge abitualmente i 49\u00a0\u00b0C in luglio e agosto. Il Parco nazionale di Zion, nello Utah, si trova alla congiunzione tra il Mojave, il Great Basin Desert e l'Altopiano del Colorado. Nonostante l'aridit\u00e0, nel Mojave (in particolare nell'Antelope Valley a sud-ovest), si \u00e8 coltivata per lungo tempo l'erba medica, sfruttando la falda acquifera sotterranea, e in seguito gli impianti di irrigazione.\nNel deserto del Mojave durante le notti d'inverno la temperatura pu\u00f2 scendere fino a -7\u00a0\u00b0C nelle vallate e -18\u00a0\u00b0C sulle cime dei monti. Le tempeste provenienti dal nord-ovest del Pacifico possono portare pioggia e talvolta anche violenti temporali, anche se la situazione pi\u00f9 frequente, riceve in media meno di 254\u00a0mm di pioggia all'anno, \u00e8 solo di nuvole e vento umido, a causa dell'effetto di ombra pluviometrica creato dalle montagne della Sierra Nevada e dalle Spring Mountains. In assenza di perturbazioni, la temperatura diurna invernale pu\u00f2 salire fino a 27\u00a0\u00b0C. In primavera il clima \u00e8 ancora influenzato dalle perturbazioni del Pacifico, con precipitazioni pi\u00f9 frequenti che diminuiscono dalla fine di aprile. Dalla met\u00e0 di maggio le temperature cominciano a salire fino a 32\u00a0\u00b0C e possono raggiungere i 38\u00a0\u00b0C. L'estate \u00e8 dominata dal calore torrido e dal monsone, e le temperature salgono fino a 49\u00a0\u00b0C, con punte di 54\u00a0\u00b0C nelle depressioni. In situazioni di bassa pressione, le alte temperature e la bassa umidit\u00e0 fanno affluire aria umida dal golfo del Messico provocando violenti temporali nella parte sud-ovest del deserto tra met\u00e0 giugno e l'inizio di settembre. L'autunno \u00e8 generalmente mite, con al massimo un paio di perturbazioni piovose. Ottobre \u00e8 in genere il mese pi\u00f9 secco e soleggiato, e le temperature oscillano tra i 21\u00a0\u00b0C e i 32\u00a0\u00b0C.\nDopo l'alta temperatura, il vento \u00e8 un'altra delle componenti tipiche del Mojave, come negli altri deserti. Durante il periodo di elevata nuvolosit\u00e0 tipica del mese di giugno, c'\u00e8 una infiltrazione di aria pi\u00f9 fredda dalla California; al contrario, quando soffiano i \"Venti di Santa Ana\", \u00e8 l'aria calda del deserto che fluisce verso le regioni costiere. Entrambe queste situazioni vengono sfruttate negli impianti dei parchi eolici dagli agricoltori. Le montagne del Mojave raggiungono altezze elevate, come nel caso del Charleston Peak alto 3633 m s.l.m. Nel Mojave d'altra parte si trova anche il Bacino di Badwater, nella Valle della Morte, che con i suoi -86 m \u00e8 il punto pi\u00f9 basso del Nord America. Il Mojave non era mai stato storicamente interessato da incendi, a causa dell'aridit\u00e0 e le scarsa accessibilit\u00e0. La recente introduzione di piante invasive dei generi \"Bromus\", \"Schismus\" e \"Brassica\" sta per\u00f2 cambiando la situazione.\nAmbiente.\nFlora.\nNonostante l'aridit\u00e0 dell'area, si stima che un numero compreso tra 1\u00a0750 e 2\u00a0000 specie di piante siano riuscite ad ambientarsi in questo territorio.\nLe specie dominanti sono il creosoto (\"Larrea tridentata\"), \"Atriplex polycarpa\", \"Encelia farinosa\", \"Atriplex hymenelytra\", \"Hymenoclea salsola\" e l'endemica \"Yucca brevifolia\", localmente nota come \"Joshua tree\".\nLa presenza di alcune specie caratterizza il Mojave, differenziandolo dal vicino deserto di Sonora: tra queste vi sono \"Menodora spinescens\", \"Senna armata\", \"Psorothamnus arborescens\" e \"Acamptopappus shockleyi\".\nSono presenti numerose cactacee, compresi endemismi come \"Cylindropuntia echinocarpa\", \"Opuntia erinacea\", \"Opuntia basilaris\" e \"Echinocactus polycephalus\".\nSono presenti anche popolazioni frammentate della palma \"Washingtonia filifera\", specie nativa del deserto del Colorado, introdotta dall'uomo in questo territorio e naturalizzatasi.\nAltre specie presenti sono:\nFauna.\nCome in altri deserti, anche nel Mojave si trova una fauna varia e diversificata, in gran parte condivisa con il vicino deserto di Sonora.\nL'erpetofauna della regione, molto ricca, comprende diversi sauri tra cui il geco variegato del Texas (\"Coleonyx variegatus\"), l'iguana del deserto (\"Dipsosaurus dorsalis\"), il \"chuckwalla\" (\"Sauromalus ater\") e \"Phrynosoma solare\"; tra i serpenti, il serpente a sonagli del Mojave (\"Crotalus scutulatus\"), il boa \"Lichanura trivirgata gracia\" e \"Salvadora hexalepis mojavensis\". All'interno del Mojave ricade inoltre parte dell'areale della tartaruga del deserto (\"Gopherus agassizii\"), specie della famiglia dei Testudinidi che ha sviluppato molteplici meccanismi di adattamento all'habitat desertico.\nAltre specie tipiche di questo habitat desertico sono lo scoiattolo terricolo del Mojave (\"Spermophilus mohavensis\") e l'arvicola di Amargosa (\"Microtus californicus scirpensis\") tra i mammiferi, e il mimo di Le Conte (\"Toxostoma lecontei\") tra gli uccelli.\nAltre specie che vivono in questa zona sono:\nAree protette.\nIl Mojave racchiude al suo interno una serie di parchi e aree protette:\nIl Mojave ospita al suo interno una serie di musei che coprono vari aspetti di interesse:"}
{"id": "578566", "revid": "1745361", "url": "https://it.wikipedia.org/wiki?curid=578566", "title": "Palle al balzo - Dodgeball", "text": "Palle al balzo - Dodgeball (\"DodgeBall: A True Underdog Story\") \u00e8 un film commedia americano del 2004 scritto e diretto da Rawson Marshall Thurber.\nTrama.\nWhite Goodman \u00e8 il ricco, spocchioso ed ottuso proprietario di una palestra alla moda, la Globo Gym, che si trova nella stessa strada della disastrata Pinco Pallino Joe (\"Average Joe's\"), gestita dal simpatico ma indolente Peter LaFleur. La Pinco Pallino \u00e8 in bancarotta e conta solo alcuni ed eccentrici iscritti: Gordon, esperto di sport ma succube della moglie; Steve, convinto di essere un pirata; Justin, liceale imbranato e vessato dai compagni; infine i due impiegati Owen e Dwight.\nUn giorno Peter riceve la visita di Kate Veatch, brillante avvocatessa della banca di White, allo scopo di controllare la contabilit\u00e0 e verificare le inadempienze: Goodman infatti vuole rilevarla per abbatterla e realizzare al suo posto il parcheggio della Globo Gym. L'unico modo per salvare la Pinco Pallino sarebbe procurarsi 50.000 dollari in trenta giorni, missione che gli affezionati clienti tentano di compiere: dopo il fallimentare esperimento di un autolavaggio, decidono di iscriversi a un torneo di dodgeball scoperto da Gordon. Dopo essersi faticosamente qualificati, scoprono che prender\u00e0 parte al torneo anche la fortissima squadra dei Cobra Viola della Globo-Gym, creata e capitanata da Goodman reclutando i migliori giocatori sul mercato con l'obiettivo di impedire a LaFleur di racimolare la somma. Dopo un confronto in un bar, Peter e gli altri ricevono aiuto da Patches O'Houlihan, gi\u00e0 sette volte campione di dodgeball, che li allena con metodi da sergente di ferro, e Kate stessa che, stufa e disgustata del corteggiamento di White e affascinata da LaFleur, si rivela un'ottima giocatrice grazie al suo passato nel softball.\nLe due squadre vincono i rispettivi gironi e si ritrovano in finale, ma la sera prima della partita White cerca di corrompere LaFleur offrendogli 100.000 dollari che Peter sembra accettare, tanto che il giorno dopo non si presenta negli spogliatoi. Al bar dell'aeroporto incontra per\u00f2 Lance Armstrong, che si dichiara un suo fan e le cui affermazioni lo convincono a giocare la finale. Peter arriva per\u00f2 fuori tempo massimo e il trofeo sta per essere assegnato ai Cobra a tavolino: Gordon trova tuttavia un articolo del regolamento che permetterebbe alla squadra, grazie ad una votazione della giuria, di rientrare in gioco e il voto del giurato Chuck Norris risulta decisivo per giocare la finale. Goodman si dimostra molto scorretto ma la partita sta comunque girando in favore della Pinco Pallino quando LaFleur si distrae e viene colpito da Goodman; sembra tutto perduto, ma l'arbitro vede in replay un fallo di invasione di Goodman: secondo regolamento la gara sar\u00e0 decisa dal \"colpo mortale\".\nI due capitani, fermi l'uno davanti all'altro, si devono sfidare con un solo colpo a disposizione: LaFleur ha una visione di O'Houlihan che gli fa i complimenti e decide di bendarsi con la sciarpa che il suo allenatore gli ha regalato, affrontando quindi Goodman fidandosi solo del suo istinto; Peter riesce cos\u00ec ad evitare il tiro di White e a colpirlo vincendo cos\u00ec il torneo. Goodman gli rinfaccia di avergli venduto la palestra e di aver cos\u00ec tradito la fiducia dei suoi, ma in quel momento entrano delle persone portando un enorme baule che si rivela pieno di banconote: LaFleur, dopo aver parlato con Lance Armstrong, ha infatti utilizzato i soldi datigli da White per scommettere sulla Pinco Pallino Joe, data nettamente sfavorita dai bookmakers, vincendo cos\u00ec un sacco di soldi che user\u00e0 per comprare le azioni della Globo Gym, estromettendo White dalla palestra.\nAccoglienza.\nIncassi.\nDurante la sua settimana di apertura negli Stati Uniti, \"Dodgeball\" risulta subito al primo posto con un incasso di $48.670.726, coprendo cos\u00ec il costo di produzione della pellicola: $20 milioni. La settimana successiva \u00e8 scesa al quarto posto, prima di risalire in terza posizione la settimana successiva, dopo aver accumulato $92.155.782. Pur scendendo parecchio (24\u00ba posto per due settimane consecutive), \"Dodgeball\" continua a raccogliere un buon incasso, per terminare il suo ciclo dopo 20 settimane nelle sale e guadagnando un totale di $114.326.736 negli Stati Uniti.\nCritica.\nSull'aggregatore di recensioni Rotten Tomatoes, il film ha ricevuto il 71% di recensioni positive su un totale di 165, con una valutazione media di 6,3/10. L'aggregatore Metacritic ha assegnato al film un punteggio di 55 su 100 basato su 34 recensioni, indicando \"recensioni miste o nella media\". Il pubblico intervistato da CinemaScore ha assegnato al film un voto medio di \"B+\" su una scala da A+ a F.\nCuriosit\u00e0.\nIn seguito a questo film Rip Torn divent\u00f2 il commissario speciale della lega nella terza edizione della trasmissione Extreme Dodgeball, da cui peraltro proviene Tobias McKinney, che nel film interpreta uno dei giocatori tedeschi. Nel film compaiono anche in alcuni camei Chuck Norris, David Hasselhoff, Lance Armstrong, Curtis Armstrong e William Shatner.\nNella versione originale, la \"Pinco Pallino Joe\" \u00e8 denominata \"Average Joe's\". In inglese infatti l'equivalente dell'italiano Pinco Pallino, viene appunto definito \"Average Joe\" (lett. tradotto \"Joe medio\"). Le due squadre protagoniste, e antagoniste, sono quindi Joe e Cobra: un riferimento al cartone americano (e action figure) G.I. Joe (i cui antagonisti sono proprio i Cobra)."}
{"id": "578571", "revid": "486946", "url": "https://it.wikipedia.org/wiki?curid=578571", "title": "Diocesi di Wroc\u0142aw-Gda\u0144sk", "text": ""}
{"id": "578572", "revid": "92723", "url": "https://it.wikipedia.org/wiki?curid=578572", "title": "Arcidiocesi di Przemysl-Warszawa", "text": ""}
{"id": "578580", "revid": "24823", "url": "https://it.wikipedia.org/wiki?curid=578580", "title": "Crawford Williamson Long", "text": ""}
{"id": "578582", "revid": "363629", "url": "https://it.wikipedia.org/wiki?curid=578582", "title": "Wild card della Federazione Internazionale Pallacanestro", "text": "La wild card \u00e8 un invito che la Federazione Internazionale Pallacanestro offre alle nazionali maschili che non abbiano conseguito la qualificazione al campionato del mondo o al torneo olimpico.\nCriteri di decisione.\nPrioritariamente alla presa in esame per la concessione della \"wild card\", la Nazionale deve avere preso parte al torneo di qualificazione organizzato dalla propria zona FIBA continentale.\nPossono essere invitate un massimo di tre squadre nazionali da ognuna delle cinque zone continentali FIBA."}
{"id": "578583", "revid": "21079", "url": "https://it.wikipedia.org/wiki?curid=578583", "title": "Permutazione pari", "text": ""}
{"id": "578584", "revid": "21079", "url": "https://it.wikipedia.org/wiki?curid=578584", "title": "Permutazione dispari", "text": ""}
{"id": "578586", "revid": "13833", "url": "https://it.wikipedia.org/wiki?curid=578586", "title": "Diocesi di Koper", "text": ""}
{"id": "578588", "revid": "13833", "url": "https://it.wikipedia.org/wiki?curid=578588", "title": "Arcidiocesi di Ljubljana", "text": ""}
{"id": "578603", "revid": "1719883", "url": "https://it.wikipedia.org/wiki?curid=578603", "title": "Devachan", "text": "Il devachan (dal sanscrito = \"posto felice\") \u00e8 un termine usato dalle Filosofie Orientali, particolarmente nel Buddhismo, per indicare una dimensione temporanea degli spiriti puri, un piano mentale di soggiorno di beatitudine tra la morte terrena ed un nuovo ciclo di rinascite.\nGli studi esoterico-astrali teosofici considerano il Devachan come il luogo dove andrebbero la maggior parte delle anime subito dopo la morte terrena.&lt;br&gt;\nA met\u00e0 fra due vite terrene, il nostro spirito entrerebbe nel Devachan appena l'anima si separa dal N\u0101ma-r\u016bpa, distruggendo i princ\u00ecpi inferiori della vita terrena appena cessata.\nIl Devachan non \u00e8 da confondere col Nirvana perch\u00e9 quest'ultimo \u00e8 lo stato terminale di tutti i cicli di rinascite, mentre il Devachan \u00e8 uno stato intermedio e temporaneo prima di un'eventuale rinascita dell'anima nel mondo fisico.\nIn questa ottica, il luogo dove nessun dolore pu\u00f2 entrare per disturbare lo stato di serenit\u00e0 e tranquillit\u00e0 del trapassato che vi si trova. Tuttavia, sarebbe una felicit\u00e0 assoluta ma temporanea, che infatti termina con la rinascita in un'altra vita terrena o stato dimensionale diverso; solo il Nirvana \u00e8 identificato lo stato di felicit\u00e0 assoluta ed eterna.\nAntroposofia.\nSecondo Rudolf Steiner il Devachan \u00e8 diviso in quattro parti: \nEgli inoltre lo paragona al cosiddetto \"Regno dei Cieli\" citato nei Vangeli: \u00abSe non diverrete come fanciulli, non entrerete nel regno dei cieli.\u00bb Cio significa che se l\u2019anima non \u00e8 pura come quella dei bambini non \u00e8 possibile entrare nel \"Regno dei cieli.\" Nel devachan \u00e8 percepibile anche la cronaca dell\u2019Akasha, che tuttavia non risiede l\u00ec ma proviene da altrove, ossia da regioni superiori.\nIn questo regno, l\u2019assenza di vincoli fisici procura un grande senso di benessere mai percepito prima."}
{"id": "578604", "revid": "21880", "url": "https://it.wikipedia.org/wiki?curid=578604", "title": "Polyporus frondosus", "text": ""}
{"id": "578605", "revid": "599013", "url": "https://it.wikipedia.org/wiki?curid=578605", "title": "Arcidiocesi di \u0141\u00f3d\u017c", "text": ""}
{"id": "578607", "revid": "1982", "url": "https://it.wikipedia.org/wiki?curid=578607", "title": "Meccanica dei mezzi continui", "text": ""}
{"id": "578608", "revid": "2075278", "url": "https://it.wikipedia.org/wiki?curid=578608", "title": "Universal Pictures", "text": "Universal Pictures (ufficialmente Universal Studios LLC, spesso nota come Universal Studios) \u00e8 una casa di produzione cinematografica statunitense consociata alla NBCUniversal e di propriet\u00e0 della Comcast Corporation. I suoi studi di produzione si trovano al numero 100 di Universal City Plaza Drive a Universal City, California, un'area non incorporata della Contea di Los Angeles tra Los Angeles e Burbank.\nLa catena di distribuzione, altre strutture e gli uffici amministrativi si trovano a New York. La Universal \u00e8 il secondo studio pi\u00f9 vecchio ad Hollywood dopo quello della Universal Music Group di Vivendi, partner commerciale della Universal nelle Vevo - che distribuisce film della UMG e della Universal in tutto il mondo.\nStoria.\nNel 1905, Carl Laemmle, un immigrato tedesco che risiede a Oshkosh, nel Wisconsin, dove gestisce un negozio di abbigliamento, durante un viaggio per acquisti a Chicago, viene colpito dalla popolarit\u00e0 dei cinema nickelodeon, teatri a basso prezzo, dove vengono proiettati cortometraggi monopellicola di tema vario a prezzi ridotti e, quindi, accessibili a tutti. Laemmle osserva per ore il box office, contando i clienti e calcolando la rendita giornaliera. In poche settimane dal suo viaggio a Chicago, egli cede i suoi tessuti per acquistare il primo di alcuni teatri. Nel 1909, fonda la Independent Moving Pictures (IMP) che poi confluir\u00e0 nel 1912 nell'Universal.\nL'Universal \u00e8 considerata la pi\u00f9 importante delle \"Little Three\", le tre compagnie (Columbia, Universal e United Artists) che formano il secondo gruppo di case di produzione dopo quello chiamato \"The Big Five\" (Paramount, MGM, Warner Bros., RKO e 20th Century Fox). Al contrario delle Big Five, negli anni trenta l'Universal non ha pi\u00f9 un circuito di sale e, all'arrivo della Grande Depressione, la compagnia subisce un pesante contraccolpo provocato dalla crisi. Alla fine degli anni trenta le altre case riescono a portare a casa grossi guadagni e l'Universal continua a perdere profitti.\nNeanche la guerra risolleva le sue sorti, ma alla fine degli anni cinquanta, quando viene assorbita dalla MCA (Music Corporation of America), inizia ad avere dei buoni risultati sul piano economico. \nNBCUniversal.\nNel 1996 viene acquisita dalla Seagram, nel 1999 assorbita dalla Vivendi, che nel 2004 former\u00e0, con la General Electric, la NBCUniversal (che controlla gli studi). \nNel 2009 Comcast acquisisce il 51% di NBCUniversal, contemporaneamente Vivendi cede il suo 20% a General Electric.\nA febbraio del 2013 Comcast acquista il restante 49% di NBCUniversal da General Electric.\nAll'inizio di luglio 2013 Universal firma un contratto per cinque anni di co-produzione con la Legendary Pictures a partire dall'inizio 2014.\nIl 16 dicembre 2015, Amblin Partners ha annunciato di aver stipulato un accordo di distribuzione quinquennale con Universal Pictures, grazie al quale i film saranno distribuiti e commercializzati da Universal o Focus Features.\nIl 28 aprile 2016, la societ\u00e0 madre di Universal, NBCUniversal, ha annunciato un accordo da 3,8 miliardi di dollari per acquistare DreamWorks Animation. \nIl 22 agosto 2016 l'affare \u00e8 stato completato. La Universal ha rilevato l'accordo di distribuzione con DreamWorks Animation a partire dal 2019 con l'uscita di Dragon Trainer 2, dopo la conclusione dell'accordo di distribuzione tra DreamWorks Animation e 20th Century Fox.\nIl 15 febbraio 2017, Universal ha acquisito una quota di minoranza di Amblin Partners, rafforzando il rapporto tra Universal e Amblin e riunendo una percentuale di minoranza dell'etichetta DreamWorks Pictures con DreamWorks Animation.\nNel 2020, AMC Theatres ha dichiarato che i film di Universal non sarebbero pi\u00f9 stati proiettati nei cinema della propria catena di distribuzione, a causa di un comunicato della casa di produzione in cui si annunciava che tutti i film dello studio avrebbero potuto essere distribuiti in streaming contemporaneamente all'uscita nelle sale cinematografiche. A luglio 2020 AMC e Universal trovano un accordo: i film dello studio potranno andare in streaming dopo 17 giorni dall'uscita in sala (laddove il precedente limite era di circa 90 giorni).\nLogo.\nPur se con diversi interventi di aggiornamento e redesign, fin dal 1912 il logo della Universal \u00e8 il globo terrestre, in precedenza gi\u00e0 adottato dal produttore Carl Laemmle per introdurre le proprie pellicole."}
{"id": "578612", "revid": "287204", "url": "https://it.wikipedia.org/wiki?curid=578612", "title": "Arcidiocesi di Czestochowa", "text": ""}
{"id": "578615", "revid": "1522738", "url": "https://it.wikipedia.org/wiki?curid=578615", "title": "Kamaloka", "text": "Nella Teosofia il Kamaloka \u00e8 il luogo \"post-mortem\" dove si provano desideri, sentimenti (piacevoli o spiacevoli) e passioni, con cui il dipartito prova su di s\u00e9 tutti gli eventi (positivi e negativi) che ha fatto provare a tutte le persone conosciute nella sua vita terrena.\nOrigine del termine e del concetto.\nIl termine viene dal sanscrito \"Kama\"=desiderio e \"Loka\"=mondo ed \u00e8 detto anche piano astrale. Esso corrisponde solo in piccola parte al Purgatorio della religione cristiana.\nNell'antroposofia.\nRudolf Steiner afferma che questo periodo dipende da quanto ci si \u00e8 distaccati dalla materialit\u00e0. Se infatti si \u00e8 operato un progressivo distacco il periodo si accorcia."}
{"id": "578619", "revid": "284225", "url": "https://it.wikipedia.org/wiki?curid=578619", "title": "Semifattoriale", "text": ""}
{"id": "578620", "revid": "110157", "url": "https://it.wikipedia.org/wiki?curid=578620", "title": "Packard Bell", "text": "Packard Bell \u00e8 un produttore di elettronica di consumo. Fondata nel 1926 come produttore di apparecchi radio a Los Angeles, divenne successivamente un fornitore del dipartimento della Difesa statunitense e si espanse nel settore dell'elettronica di consumo.\nStoria.\nNel 1968 venne acquisita dalla Teledyne. Nel 1986 alcuni investitori, tra i quali Beny Alagem, ne rilevarono il marchio e lo rilanciarono come produttore di computer economici. Parte della popolarit\u00e0 del marchio \u00e8 dovuta alla produzione di computer pi\u00f9 economici rispetto alle case concorrenti e anche, probabilmente, dovuta anche ai frequenti fraintendimenti dei clienti che confondono Packard Bell con altri marchi noti con i quali condivide parte del nome, quali ad esempio Hewlett Packard, Pacific Bell, e Bell Laboratories.\nNel 1996 Packard Bell rileva la Zenith Data Systems dal gruppo Bull e accoglie lo stesso gruppo e la NEC Corporation nella propria compagine azionaria. Divent\u00f2 cos\u00ec a tutti gli effetti una controllata della NEC, creando una compagnia del valore di 4,5 miliardi di dollari americani con una quota di mercato negli Stati Uniti del 15% (primo produttore in termini di unit\u00e0 vendute). Nel 1998 Beny Alagem rassegn\u00f2 le dimissioni.\nLa societ\u00e0, considerata come produttore di discreta qualit\u00e0, a fine anni '90 inizi\u00f2 ad avere invece la fama di produttore di scarsa qualit\u00e0, quando grandi concorrenti come Hewlett Packard e Compaq accusarono la compagnia di Los Angeles di riciclare pezzi di hardware scadenti e assemblarli nei suoi nuovi prodotti; dopo una sorta di propaganda denigratoria nei confronti dell'azienda, spinse la NEC a ritirare il marchio Packard Bell dagli Stati Uniti nel 1999 per un determinato periodo, mantenendolo per\u00f2 in Europa dove la reputazione dell'azienda non era stata toccata dalle accuse.\nNegli ultimi anni Packard Bell ha esteso la sua produzione al mercato dei lettori MP3/WMA; nel 2004 ha inoltre cambiato il proprio logo. Nel Settembre 2006 Packard Bell \u00e8 stata acquistata dal magnate californiano, originario di Hong Kong, Lap Shun (John) Hui, ex proprietario di eMachines, venduta a Gateway il 30 gennaio 2004.\nIl produttore cinese Lenovo aveva manifestato in agosto 2007 interesse nell'acquisto della compagnia, ma nel gennaio 2008 Packard Bell \u00e8 stata acquisita da Acer, che in questo modo ha consolidato la sua presenza nel mercato europeo ed \u00e8 diventato il terzo produttore in termini di vendite a livello mondiale. L'acquisto della compagnia ha fatto parte di un accordo stipulato nel momento in cui il colosso taiwanese acquist\u00f2 Gateway, che aveva il diritto di rilevare direttamente da Lap Shun Hui l'intera quota azionaria di Packard Bell.\nFino al 2015 Packard Bell \u00e8 stato un marchio di Acer Inc., acquisito nel 2008."}
{"id": "578621", "revid": "287204", "url": "https://it.wikipedia.org/wiki?curid=578621", "title": "Insettivoro", "text": "In zoologia si definisce insettivoro un animale, a qualunque raggruppamento sistematico appartenga, specializzato nel nutrirsi in massima parte di insetti. Il termine si estende quindi ben al di l\u00e0 del raggruppamento di mammiferi con lo stesso nome (Insectivora), e comprende rettili, anfibi, alcuni pesci, uccelli, ragni; persino alcuni insetti possono essere definiti insettivori.\nGli insetti sono animali a distribuzione pressoch\u00e9 ubiquitaria, che occupano le pi\u00f9 disparate nicchie ecologiche e sono fonte di nutrimento per molti predatori."}
{"id": "578622", "revid": "125820834", "url": "https://it.wikipedia.org/wiki?curid=578622", "title": "David Berkowitz", "text": "Ha confessato l'uccisione di 6 persone e il ferimento di molte altre a New York tra il 1976 e il 1977. Il suo caso \u00e8 ancora aperto perch\u00e9 si sospetta la presenza di complici negli omicidi.\nBiografia.\nGiovinezza.\nBerkowitz nacque con il nome di Richard David Falco a Brooklyn, New York dalla coppia composta dall'ebrea Betty Broder e l'italo-americano Tony Falco. Betty lasci\u00f2 il marito e spos\u00f2 Joseph Kleinman che non accett\u00f2 il figlio nato dalla precedente relazione della donna. David, appena nato, venne dato in adozione a Nathan e Pearl Berkowitz. \nEra un bambino molto intelligente, ma presto cambi\u00f2 carattere diventando un piromane e un ladro. Inizi\u00f2 a giocare a baseball ma non ebbe molto successo per il suo comportamento inadeguato e violento. Pearl mor\u00ec di cancro nel 1967. Nel 1971 Berkowitz si arruol\u00f2 nell'esercito degli Stati uniti dove rimase fino al 1974. Tornato in patria scopr\u00ec l'identit\u00e0 della sua vera madre, ma dopo poche visite non si fece pi\u00f9 vedere. Prima del suo arresto lavor\u00f2 come guardia privata e postino.\nPrimi attacchi.\nLa prima vittima di Berkowitz fu una donna uccisa alla fine del 1975, raggiunta da una coltellata che la fer\u00ec a morte. Un'altra vittima fu Michelle Forman, ma le ferite lievi le permisero di essere dimessa dall'ospedale. Poco tempo dopo Berkowitz si trasfer\u00ec a Yonkers.\nGli attacchi con la pistola.\nNell'estate del 1976 inizi\u00f2 una serie di agguati con un'arma da fuoco che terrorizzarono New York e che la stampa defin\u00ec opera del \"The .44 Caliber Killer\". La sera del 29 luglio 1976, Jody Valenti (19 anni) e Donna Lauria (18 anni) furono entrambe colpite da colpi di pistola in un parcheggio del Bronx: Lauria mor\u00ec ma Valenti sopravvisse. Il 23 ottobre 1976 ci fu un'altra sparatoria nel Queens, sempre in un posteggio. Carl Denaro (19 anni) fu colpito alla testa ma sopravvisse. La compagna, Rosemary Keenan, rimase illesa. Un mese dopo, il 26 novembre 1976, Donna DeMasi (16 anni) e Joanne Lomino (18 anni) furono raggiunte da colpi di pistola nello stesso quartiere del precedente attacco. DeMasi fu solo ricoverata per le ferite mentre Lomino rimase paralizzata.\nIl 30 gennaio 1977 tocc\u00f2 a una coppia, Christine Freund (26 anni) e John Diel, sempre in un parcheggio: Diel sopravvisse ma la Freund mor\u00ec. La polizia annunci\u00f2 che la vittima era stata colpita da una revolver calibro 44 Charter Arms Bulldog. La successiva vittima fu nuovamente uccisa da una calibro 44. La polizia inizi\u00f2 a sospettare la connessione tra le sparatorie e not\u00f2 che tutte le vittime erano giovani donne con i capelli lunghi e scuri o giovani coppie, sempre colpite in parcheggi. L'8 marzo 1977 la studentessa Virginia Voskerichian (21 anni) fu uccisa sul colpo nel distretto del Queens. Nella conferenza del 10 marzo 1977 la polizia annunci\u00f2 il rafforzamento dell'operazione contro il criminale con l'utilizzo di 300 agenti.\nLa lettera a Joseph Borrelli.\nLa polizia inizi\u00f2 a fermare vetture Volkswagen gialle (che secondo testimonianze erano sempre presenti sui luoghi dei crimini) e cercarono di localizzare i possessori di centinaia di calibro 44 Bulldog. Il killer colp\u00ec ancora il 16 aprile 1977. Alexander Esau (20) e Valentina Suriani (18) furono entrambi uccisi nel Bronx a pochi passi dal luogo della sparatoria di DeMasi/Lomino. Sulla strada, vicino alle vittime, fu ritrovata una lettera indirizzata al capitano dell'operazione Joseph Borelli. Scritta in modo sgrammaticato, la lettera forn\u00ec lo spunto per il nuovo soprannome dell'assassino: il figlio di Sam.\nCos\u00ec vi era scritto:\nSecondo gli psicologi l'uomo doveva essere afflitto da schizofrenia. Il 26 giugno 1977 ci fu un altro agguato. Sal Lupo e Judy Placido (17 anni) avevano lasciato una discoteca a Bayside, un sobborgo del Queens. Secondo la BBC la coppia era in macchina quando fu colpita dagli spari. Entrambi furono feriti ma nessuno dei due in modo grave. Berkowitz fu descritto dai sopravvissuti o come un uomo di altezza media, con i capelli corti, scuri e ricci e leggermente tozzo o come un uomo alto e magro, una sorta di hippie, con capelli lunghi marroncini. La polizia sospett\u00f2 che il killer stesse usando una parrucca.\nLa lettera a Jimmy Breslin.\nIl 30 maggio 1977 un redattore del \"New York Daily News\", Jimmy Breslin, ricevette una lettera del killer che una settimana dopo fu pubblicata dallo stesso giornale. Questo \u00e8 parte del testo della lettera:\nLo scrivente diceva di essere fan di Breslin, scrivendo, \"\"J.B., io voglio dirti che io ho letto il tuo articolo sul giornale e l'ho trovato molto interessante\". Inoltre il folle aggiunse: \"Cosa farete il 29 luglio?\"\" (l'anniversario della prima sparatoria). Breslin chiese all'assassino di arrendersi, ma il folle non gli diede ascolto e spar\u00f2 ancora il 31 luglio 1977: Stacy Moskowitz (20 anni) e Robert Violante (20 anni) furono entrambi colpiti alla testa in un parcheggio di Brooklyn: Moskowitz mor\u00ec, ma Violante sopravvisse.\nSospetti e cattura.\nLa sera dell'attacco a Moskowitz e Violante, Cecilia Davis, che viveva vicino al luogo del crimine, vide un uomo rimuovere una contravvenzione da una Ford Galaxie gialla parcheggiata vicino a un idrante. Davis vide l'uomo pochi minuti dopo la sparatoria e due giorni dopo avvert\u00ec la polizia. Un detective di Yonkers, una cittadina due miglia a nord di Manhattan, chiam\u00f2 la polizia dicendo di avere dei sospetti su un certo Berkowitz, che, secondo loro, aveva commesso strani crimini a Yonkers che avevano similitudini con la lettera del Figlio di Sam.\nQuando la polizia perquis\u00ec l'automobile posteggiata nella casa di fronte all'appartamento dell'uomo, trov\u00f2 l'arma, delle mappe dei luoghi delle sparatorie e una nuova lettera diretta al sergente Dowd. Berkowitz fu arrestato a Yonkers il 10 agosto 1977; non oppose resistenza. Stralci del testo della canzone \"Sweet Leaf\" del gruppo heavy metal dei Black Sabbath, scritto sui muri dell'appartamento di Berkowitz, furono rinvenuti dalla polizia, insieme ad altri graffiti satanici, durante la perquisizione della sua abitazione dopo l'arresto.\nInterrogatorio e sentenza.\nEgli confess\u00f2 tutti i suoi crimini in soli trenta minuti di interrogatorio. Durante le domande per\u00f2 Berkowitz sembr\u00f2 suggerire alla polizia la propria infermit\u00e0 mentale, in quanto disse che il \"Sam\" menzionato nella prima lettera era un certo Sam Carr, un suo vicino di casa. Berkowitz disse inoltre che il cane di Carr, Harvey, era posseduto da un vecchio demone e che la stessa bestia gli ordinava di uccidere. Berkowitz disse di aver tentato di uccidere il cane, ma ogni volta l'animale lo bloccava con una sorta di interferenza sovrannaturale. \nSecondo il giornalista Maury Terry, Berkowitz ripet\u00e9 pi\u00f9 volte durante l'interrogatorio: \u00abStacy era una prostituta\u00bb, riferendosi a Stacy Moskowitz, l'ultima sua vittima. Il 12 giugno 1978 fu condannato a sei ergastoli per omicidi plurimi. Successivamente, il killer afferm\u00f2 che la canzone di Hall &amp; Oates \"Rich Girl\", lo spinse, tra le altre cose, a commettere gli omicidi di cui si era macchiato.\nDopo l'arresto.\nBerkowitz si fece soprannominare dai compagni di cella \"David Berserkowitz\" e fu riconosciuto come un satanista, ammettendo di aver preso parte ad alcuni riti violenti. Nell'ottobre 1978 Berkowitz invi\u00f2 un libro sulla stregoneria e sull'occulto alla polizia del Dakota del Nord, sottolineandone alcuni passaggi e aggiungendoci note come la frase: \u00abArlis Perry, Hunted, Stalked and Slain. Followed to Calif. Stanford University\u00bb. Arlis Perry, una diciannovenne del North Dakota, era stata uccisa in una cappella interna alla Stanford University il 12 ottobre 1974. Il suo assassinio era ancora irrisolto. Berkowitz menzion\u00f2 ancora questa uccisione in altre lettere, suggerendo di aver notizie sul crimine.\nNel 1979 Berkowitz, in carcere, rischi\u00f2 di essere ucciso da un altro detenuto, del quale rifiut\u00f2 di dare l'identikit. Berkowitz accett\u00f2 quindi l'invito dell'esorcista Malachi Martin di visitarlo e di discutere del suo passato. Disse di aver preso parte a un culto che sacrificava animali a Satana e che gestiva un giro di pedo-pornografia. Berkowitz disse anche di non essere il \"Son of Sam\", perch\u00e9 in molti erano questa figura. Inoltre egli menzion\u00f2 John \"Wheaties\" Carr come uno degli altri killer al pari di Michael Carr, il fratello del precedente, che dichiar\u00f2 essere l'autore dell'agguato alla discoteca nel Queens. Sam era il nome del padre di John e Michael Carr. John Carr visse nella casa vicino Berkowitz e possedeva un Labrador che il killer descrisse come il vero demone. John Carr fu ucciso nel febbraio del 1978 in una sparatoria nel Dakota del Nord e suo fratello, Michael, mor\u00ec in un incidente stradale nell'ottobre 1979 a Manhattan.\nDopo la seduta Berkowitz si descrisse come un cristiano rinato e disse che la sua ossessione per la pornografia aveva giocato un gran ruolo nei suoi delitti. Invi\u00f2 varie lettere di scuse e chiarimenti e si giudic\u00f2 per la prima volta pentito dei suoi atti. Berkowitz ha un sito ufficiale mantenuto da un gruppo religioso che riporta varie lettere del serial killer e gli ultimi aggiornamenti della sua vita.\nEredit\u00e0 culturale.\nLe leggi \"figlio di Sam\"\nDopo il suo arresto nell'agosto 1977, i media si occuparono molto del caso e questo port\u00f2 a ipotizzare che Berkowitz avrebbe potuto vendere la sua storia a uno scrittore o regista; questo port\u00f2 lo Stato di New York a legiferare approvando quelle che vennero poi definite \"leggi figlio di Sam\" (\"Son of Sam\"), finalizzate a impedire ai criminali di trarre profitto dalla loro storia ad esempio vendendola agli editori. Tali leggi, la prima restrizione legale del suo genere negli Stati Uniti, diffuse poi anche in altri Stati, ad esempio autorizzano il sequestro dei guadagni derivanti dalla realizzazione di opere come libri o film ma anche interviste retribuite, e usarli per compensare le vittime dei crimini. \nLa legge originale dello Stato di New York fu invocata a New York undici volte tra il 1977 e il 1990, tra cui una volta contro Mark David Chapman, l'assassino del musicista John Lennon. I critici hanno sostenuto che la legge ha violato la libert\u00e0 di parola e quindi non ha rispettato il Primo Emendamento e che le leggi del \"\"Figlio di Sam\" tolgono l'incentivo finanziario a molti criminali nel raccontare le loro storie, alcune delle quali (come lo scandalo Watergate e l'assassinio di John F. Kennedy) sono state di vitale interesse per il grande pubblico. Per questo motivo la Corte Suprema nel 1991 ha dichiarato la legge incostituzionale. Dopo numerose revisioni, New York ha adottato una nuova legge \"Figlio di Sam\"\" nel 2001. Anche altri stati americani hanno adottato leggi simili."}
{"id": "578624", "revid": "111682361", "url": "https://it.wikipedia.org/wiki?curid=578624", "title": "Algebra esterna", "text": "L'algebra di Grassmann o algebra esterna di un dato spazio vettoriale formula_1 sopra un campo formula_2 \u00e8 una certa algebra associativa dotata di elemento neutro, generata dalla definizione di un prodotto esterno o prodotto wedge scritto come formula_3. \u00c8 denotata con formula_4e contiene \"formula_1\"come sottospazio. Le algebre esterne sono molto utilizzate nella geometria differenziale e nella geometria algebrica (algebra esterna delle forme differenziali) oltre che nell'algebra multilineare e nei settori collegati.\nIl prodotto esterno \u00e8 associativo e bilineare; la sua propriet\u00e0 essenziale \u00e8 che sia \"alternante\" su formula_1:\nossia:\nIl concetto di prodotto esterno generalizza i concetti di prodotto vettoriale e di triplo prodotto scalare della geometria euclidea tridimensionale. Esso fornisce un modo algebrico astratto, indipendente dalla scelta di una base, per descrivere il determinante e i minori di una trasformazione lineare. \u00c8 quindi collegato alle idee di indipendenza lineare e di rango.\nL'algebra di Grassmann \u00e8 l'esempio prototipo di algebre supercommutative. Queste sono algebre con una decomposizione in variabili pari e dispari che soddisfa una versione graduata della commutativit\u00e0 (in particolare, elementi dispari anticommutano)."}
{"id": "578625", "revid": "339392", "url": "https://it.wikipedia.org/wiki?curid=578625", "title": "Diocesi di Bie\u0142sko-Zywiec", "text": ""}
{"id": "578628", "revid": "89688", "url": "https://it.wikipedia.org/wiki?curid=578628", "title": "Dj Tiga", "text": ""}
{"id": "578630", "revid": "30909", "url": "https://it.wikipedia.org/wiki?curid=578630", "title": "Live Action", "text": ""}
{"id": "578633", "revid": "2058216", "url": "https://it.wikipedia.org/wiki?curid=578633", "title": "Scarabeo stercorario", "text": "L'espressione scarabeo stercorario si riferisce a diverse specie di scarabei che si nutrono di sterco e che raccolgono il loro nutrimento (per conservarlo o per deporvi le uova) facendone caratteristiche pallottole e facendole rotolare sul suolo. Questo genere di comportamento viene esibito da diverse specie delle famiglie Scarabaeidae (sottofamiglia Scarabaeinae) e Geotrupidae.\nNonostante sia dotato di ali, lo scarabeo stercorario non \u00e8 in grado di volare. Le ali anteriori sono totalmente indurite (elitre) e vengono usate come protezione per il corpo .\nSpecie di scarabei stercorari.\nL'uso pi\u00f9 appropriato dell'aggettivo \"stercorario\" \u00e8 in riferimento al \"Geotrupes stercorarius\", ma vengono comunemente chiamati \"scarabei stercorari\" anche le seguenti specie:\nAbitudini.\nUno scarabeo stercorario crea pallottole di sterco allo scopo di trasportare pi\u00f9 facilmente il cibo verso un nascondiglio. Le pallottole di sterco servono come riserva di cibo, o come protezione delle uova.\nGli scarabei stercorari tendono a trasportare la loro pallottola lungo una linea retta orientandosi attraverso la luce emessa dalla Via Lattea; se incontrano un ostacolo, cercano di superarlo scavalcandolo, senza cambiare direzione.\nGli scarabei stercorari nella cultura.\nNell'antichit\u00e0.\nLo \"Scarabeus sacer\" \u00e8 probabilmente la specie pi\u00f9 nota di stercorario; questo insetto era venerato nell'Antico Egitto, e sue rappresentazioni pittoriche o in altre forme costituiscono un elemento tipico e ben noto dell'arte egizia. Lo scarabeo era infatti collegato a Khepri, il dio del Sole nascente, che si supponeva creasse il Sole ogni giorno in modo analogo a quello con cui lo scarabeo crea la pallottola di sterco.\nNella favola di Esopo \"Lo scarabeo e l'aquila\", l'aquila uccide una lepre nonostante le preghiere dello scarabeo di risparmiarla. Per vendetta, lo scarabeo distrugge due volte le uova dell'aquila. L'aquila, disperata, vola da Zeus e depone le sue ultime uova sul grembo del dio. Lo scarabeo, tuttavia, si ricopre di sterco e vola in faccia a Zeus; disturbato dalla spiacevole visione, il dio lascia inavvertitamente cadere le uova. Incapace di ricondurre i due litiganti alla pace, Zeus decide infine di cambiare la stagione dell'accoppiamento delle aquile, in modo che questa abbia luogo in un periodo dell'anno in cui non ci sono scarabei.\nAristofane allude alla favola di Esopo nella sua commedia \"La Pace\", in cui il protagonista vola sull'Olimpo a cavallo di uno scarabeo stercorario gigante."}
{"id": "578635", "revid": "1632387", "url": "https://it.wikipedia.org/wiki?curid=578635", "title": "Lil Jon", "text": "Accreditato, nella sua decennale carriera, di dieci dischi con il suo gruppo composto dagli MC's Wyndell \"Lil' Bo\" Neal e Sammie \"Big Sam\" Norris chiamato Lil Jon &amp; the East Side Boyz, \u00e8 conosciuto soprattutto per essere il pioniere del sottogenere hip hop detto \"crunk\", combinazione di elementi di Bounce Music, Disco music, Dirty South hip hop e Miami bass. Il suo gruppo, oltre ad essere uno dei primi interpreti del genere, \u00e8 ancora uno dei pi\u00f9 famosi.\nLil Jon \u00e8 inoltre proprietario e fondatore di un'etichetta discografica, la \"BME Recordings\", ed anche testimonial di una linea di occhiali da sole per la \"Oakley\", chiamata \"Oakley Thump\". \u00c8 anche produttore e fondatore della bevanda energetica \"Crunk!!!\" e dell'azienda vinicola \"Little Jonathan Winery\".\nBiografia.\n1993 - 2003: Gli inizi della carriera.\nLil Jon inizia la sua carriera come DJ al \"Phoenix\", un locale di Atlanta. Grazie alle sue esibizioni, riesce ad impressionare il rapper e produttore Jermaine Dupri che, nel 1993, lo assume sotto l'etichetta So So Def Recordings. Il suo primo impiego per So So Def Records, consistette nella supervisione delle compilation \"So So Def Bass All-Stars\". Nel medesimo periodo condusse un programma radiofonico sulla musica reggae presso la radio V103 di Atlanta.\nPur non abbandonando la So so Def, per la quale lavorer\u00e0 sino al 2000, dopo remix e produzioni per artisti quali Too $hort, Xscape, Total, Usher, 112 e Whitney Houston, nel 1996 Lil Jon inizia a dare forma agli East Side Boyz assieme a Big Sam e Lil'Bo, in quello stesso anno pubblicano il loro album di debutto \" ed il brano \"Who U Wit?\"\" che riscuote un ottimo successo come hit da club. Le produzioni dell'album sono affidate a producer come DJ Toomp.\nPassano quattro anni e nell'agosto 2000 \u00e8 la volta di \"We Still Crunk!\", il secondo successo firmato East Side Boyz, a cui partecipa anche un personaggio molto discusso dello scenario rap, Bizarre, sul brano \"Shut Down\" assieme agli East Side Boyz, Chyna Whyte, Intoxicated, Loco, Major Payne, Paine. I like dem girlz \u00e8 l'unico singolo di rilievo dell'album e Jazze Pha partecipa nella parte vocale.\nLa fama di Lil Jon rimane comunque ancorata all'underground di Atlanta fino al 2001, quando il gruppo abbandona l'etichetta di Jermaine Dupri e sottoscrive un contratto con la major discografica TVT Records, pubblicando dopo poco il nuovo disco: \"Put Yo Hood Up\", da cui viene estratto il singolo di lancio \"Bia', Bia'\", in collaborazione con Ludacris, Too $hort e Chyna Whyte, che si rivela un enorme successo. Anche il disco compie un exploit commerciale a cui si aggiunge quelle del secondo singolo omonimo al disco \"Put Yo' Hood Up\". Grazie a questo Lil Jon e gli East Side Boyz riescono ad uscire dall'underground di Atlanta e si lanciano nel grande circuito commerciale dell'hip hop odierno.\nNel 2002 Lil Jon &amp; the East Side Boyz pubblicano il nuovo album \"Kings of Crunk\" a cui partecipano artisti come Jadakiss, Mystikal, Petey Pablo, UGK, 8 Ball &amp; MJG, Krayzie Bone, Pastor Troy ed E-40. Lil Jon dichiara la volont\u00e0 di realizzare un album che possa proporre una hit dopo l'altra e che, come una vetrina di prestigio, presenti al mercato internazionale molti rapper, conosciuti e non:\nPer la produzione dell'album Lil Jon si affid\u00f2 anche ad un pioniere della vecchia scuola del Miami Bass, Rick Taylor, conosciuto meglio come Disco Rick. Lo stesso Rick nel '96 aveva dato a Jon il suo primo MPC-3000.\nIl 2002 regala a Lil Jon e agli East Side Boyz il successo, con un disco di platino, e per festeggiare realizza un \"live\" con Jadakiss, e gli Ying Yang Twins. Il suo singolo \"Get Low\" con gli Ying Yang Twins entra nella top 5 della \"Rap charts\" e ribadisce la capacit\u00e0 come beatmaker di Lil Jon, un altro successo arriva da \"I Don't Give A...\" con Mystikal e Krayzie Bone. Il singolo successivo, \"Damn!\", realizzato in collaborazione con gli YoungBloodZ, ottiene il successo come versione preparata da Lil Jon, e la sua strumentale viene utilizzata dalla cantante R&amp;B Olivia per la sua canzone \"All\", inserita nella colonna sonora del film \"\" con Ice Cube e Eve.\nIl grande lavoro e le grandi soddisfazioni del 2002 non si fermano ai successi legati al disco \"Kings of Crunk\": Lil Jon mette in piedi la propria etichetta discografica BME Recordings, iniziando anche una parallela carriera di talent scout che in breve lo porter\u00e0 a scoprire e mettere sotto contratto artisti come Lil Scrappy e Trillville, su cui investir\u00e0 lavorando alle strumentali del loro primo disco \"The King Of Crunk &amp; BME Recordings Present: Lil Scrappy &amp; Trillville\".\nNel 2003 Lil Jon &amp; the East Side Boyz registrano il loro nuovo disco dal titolo \"Part II\", alla realizzazione di questo disco oltre gli East Side Boyz partecipano conosciuti artisti del genere rap come Busta Rhymes che assieme al noto rapper giamaicano Elephant Man collabora al brano \"Get Low [Remix]\" con gli Ying Yang Twins. Nel medesimo disco partecipa al remix di \"Put Yo Hood Up\" un noto pugile statunitense, Roy Jones Jr. Successivamente sempre nel 2003 partecipa nel brano degli Ying Yang Twins Salt Shaker che diventa per Jon il secondo singolo di successo assieme al duo, il singolo estratto da Me &amp; My Brother scalo le classifiche come \"Get Low\". Nello stesso anno promuove il disco underground del rapper di Atlanta Young Jeezy, intitolato \"Come Shop Wit' Me\", ed inoltre partecipa e produce il brano \"Haters\".\n2004 - 2005: I successi di Yeah!, Crunk Juice e i primi problemi legali.\nNel 2004 Lil Jon partecipa al brano \"Real Gangstaz\" dei Mobb Deep, che viene inserita nell'album \"Amerika's Most Wanted\"; ma il successo pi\u00f9 sostanzioso arriva con il famosissimo brano \"Yeah!\" di Usher, a cui partecipa anche Ludacris, in cui l'artista crunk realizza la strumentale e partecipa alla parte vocale, la \"hit\" ottiene un grande successo svettando nelle classifiche in giro per il mondo. Dopo aver prodotto le strumentali dell'album del rapper Pitbull \"M.I.A.M.I.\", produce il brano \"Stand Up\" per T.I. con la partecipazione di Trick Daddy e Lil Wayne inserito nell'album \"Urban Legend\", nell'autunno pubblica il remix del brano \"Lean Back\" della Terror Squad, a cui partecipano anche Eminem e Ma$e. Nello stesso anno partecipa agli \"MTV's Video Music Awards\", esibendosi sul palco della serata con i brani \"Get Low\" e \"Salt Shaker\" assieme agli Ying Yang Twins, seguito da \"Freek-A-Leek\" di Petey Pablo e dalla chiusura di \"Lean Back\", con Fat Joe, Remy Ma e la Terror Squad.\nIl 4 novembre 2004 Lil Jon si sposa al \"Wyndham El Conquistador Resort and Golden Door Spa\" di Fajardo, a Porto Rico.\nQuasi contemporaneamente gli East Side Boyz pubblicano il loro settimo lavoro intitolato \"Crunk Juice\", che arriva subito alla terza posizione nella \"Billboard Top 200 Album Chart\", e diventa uno degli LP pi\u00f9 venduto nella prima settimana della storia della musica.\nNel maggio 2004 esce il film \"Soul Plane\". Lil Jon, assieme agli East Side Boyz e agli Ying Yang Twins, partecipa ad uno sketch del film, facendo finta di girare insieme ai Twins il video del brano \"Salt Shaker\". Insieme con Lil Jon e gli Ying Yang Twins appare anche Method Man.\nIl DJ della Swisha House Michael \"5000\" Watts coglie subito l'occasione per remixare Crunk Juice in stile Chopped &amp; Screwed, ed il 9 agosto 2005 negli Stati Uniti vede la luce \"Crunk Juice: Chopped &amp; Screwed\".\nNel marzo 2005, Lil Jon rischia l'arresto a Panama City in Florida all\"MTV Spring Break\", secondo il \"New York Daily News\" Jon ha ordinato alle donne in sala di togliersi la maglietta e mostrare il seno, altrimenti lo show non sarebbe andato avanti, le donne hanno ubbidito, ma il pubblico in generale non \u00e8 rimasto particolarmente entusiasta della trovata del rapper, la polizia \u00e8 intervenuta dando un ultimatum a Jon, o le donne rimettevano il loro capo di abbigliamento, o sarebbe stato arrestato, Lil Jon ha poi calmato la folla e ha proseguito lo show tranquillamente. A breve distanza da quell'evento, l'LP di Lil Jon &amp; the East Side Boyz Crunk Juice, conquista il doppio disco di platino, per aver venduto due milioni di copie.\nNel giugno del 2005, Ashton Kutcher con il suo programma MTV Punk'd non riesce a prendere in giro Lil Jon. Il rapper si sta imbarcando su un aereo per Las Vegas, ma Kutcher utilizza degli attori per impersonare agenti doganali che gli indichino che in realt\u00e0 \u00e8 diretto in Ecuador. Lil Jon ha prontamente identificato gli \u201cagenti doganali\u201d da episodi precedenti del programma e ha chiesto a Kutcher di farsi vedere. Lil Jon \u00e8 attualmente uno dei quattro personaggi famosi che sono \"scampati\" ad un tentativo di ridicolizzazione nei loro confronti da parte di Ashton Kutcher. In seguito, in un'intervista Lil Jon ha detto scherzosamente: \nNel medesimo anno Lil Jon partecipa ai \"BMI Urban Awards\", tenutisi a Miami, in Florida. Gli \u00e8 stato attribuito il titolo di \"Songwriters of the Year\" ed anche quattro premi per \"Most Performed Songs\". Il titolo di \"Song of the Year\", \u00e8 andato a \"Yeah!\", brano di Usher per il quale Lil Jon ha realizzato la strumentale. Lil Jon ha anche portato a casa l'\"Urban Ringtone Award\" per la strumentale di \"Freek-A-Leek\" per Petey Pablo.\nSempre nel 2005 Lil Jon si dedica alle produzioni di artisti come E-40, BHI, Oobie, Bohagon. Appare in sketch di comici con Chris Rock, Nick Cannon e Dave Chappelle, quest'ultimo inoltre ha fatto la parodia di Lil Jon in un suo spettacolo, in uno sketch intitolato \"Un momento della vita di Lil Jon\", nel quale l'attore impersona il rapper che svolge semplici azioni quotidiane utilizzando un lessico composto quasi esclusivamente dalle parole \"Yeah!\", \"What?!\" e \"Okay!\". Il vero Lil Jon \u00e8 apparso in un altro sketch, alternando, come fa Chappelle nella sua imitazione, i suoi slogan a discorsi con un accento eccessivamente aulico, in riferimento forse alla provenienza di Lil Jon dall'alta classe media. Lil Jon ha lavorato poi con i Korn per una traccia del loro album uscito alla fine del 2005, partecipando anche alla colonna sonora del film \"Hustle and Flow\" producendo per P$C il brano con Lil Scrappy \"I'm a King [Remix]\", e con Al Kapone per la produzione del brano \"Whoop that Trick\".\nNel 2005 arriva anche la collaborazione col megaproduttore canadese Scott Storch, insieme producono alcune hit per Lil' Flip, Angel Doze, e Tony Sunshine, malgrado il successo dei brani, la collaborazione non ha seguito. Lil Jon, infatti, dopo le critiche mosse da Storch, lo defin\u00ec un \"biter\", che in italiano significa copione.\nAll'accusa Storch replic\u00f2 cos\u00ec:\nSul lato dei contratti discografici, \u00e8 nel 2005 che Jon inizia a nutrire dubbi sulla sua partnership con l'etichetta TVT.\nProblemi con TVT Records.\nNel giugno 2005 Lil Jon dichiara pubblicamente di voler abbandonare l'etichetta TVT Records: \"Non vorrei registrare un altro LP sotto l'etichetta\", dichiara inoltre, che smetter\u00e0 di promuovere i singoli del suo ultimo LP \"Crunk Juice\". Questo dissidio sarebbe nato da un afflusso monetario poco convincente (da quanto dichiarato dal \"New York Daily News\"). Nell'Agosto 2005 Jon decide di farla finita con TVT. Intervistato dalla rivista \"Ozone\", Lil Jon si rivolge allo staff della TVT Records defindendoli \"beeyatches\" (forma slangata di bitch). I suoi maggiori problemi si presentano col direttore Steve Gottlieb, accusato di non aver ben valutato il lavoro svolto dal beatmaker, e di averlo pagato poco. L'artista dichiara di aver fatto incassare all'etichetta circa 10 milioni di dollari e di non aver visto un centesimo, per questo intende ricorrere alle vie legali contro Gottlieb.\nNel febbraio 2006, il breve ma aspro dissidio con l'etichetta scrive la sua fine: Lil Jon si riconcilia con la TVT, e d\u00e0 il via al progetto \"Crunk Rock\".\nProblemi con Larry Flint.\nNel settembre 2005 Lil Jon cita Larry Flint e la Larry Flint Productions (agenzia di film hard) per 30 milioni di dollari. Jon sostiene che il suo nome ed anche la sua immagine siano state utilizzate senza averne richiesto i diritti. Accusa Flint di falsa pubblicit\u00e0, violazione dei diritti pubblicitari ed appropriazione del nome.\nEffettivamente sulla copertina del DVD in questione viene riportata la sigla \"Featuring Lil Jon, King of Crunk\". La prima seduta in appello si svolse ad Atlanta. Inoltre Jon si irriver\u00ec doppiamente perch\u00e9 anche lui produce film per adulti, ed \u00e8 ovvio che Larry Flint rappresenti una temibile concorrenza. Oggi Jon sta lavorando al film \"Lil Jon &amp; the East Side Boyz: Nightclubbin\".\n2006 - 2007: Inizio della carriera da solista.\nA met\u00e0 del 2006 Lil Jon si lancia nella carriera da solista con il singolo \"Snap Yo Fingers\", a cui hanno collaborato E-40 e Sean Paul Joseph, meglio conosciuto come Sean P., degli YoungBloodZ e che riceve ampia visibilit\u00e0 sui canali musicali. Il suo album \"Crunk Rock\" uscir\u00e0 sotto l'etichetta TVT Records nonostante i problemi che Jon ha avuto con quest'ultima. Questo singolo \u00e8 stato prodotto sia da Jon che da Al Kapone, dopo il successo e l'ampia visibilit\u00e0 che ha acquistato partecipando alla colonna sonora del film \"Hustle and Flow\". Al Kapone ha partecipato come co-produttore alla stesura della strumentale.\nLil Jon ha dichiarato che nel nuovo lavoro ci sar\u00e0 un massiccio uso di chitarre rock, ed in merito a questo ha dichiarato:\nInoltre Jon, parlando del suo nuovo album, che \u00e8 un miscuglio di rap e rock, ha dichiarato:\nLil Jon sta lavorando col rapper 50 Cent alla creazione di una nuova etichetta che incorporer\u00e0 la sua BME Recordings con la G-Unit, la nuova etichetta prender\u00e0 il nome di \"G'$ Up\".\nSempre nel 2006, Lil Jon viene incoronato dalla rivista \"\"Scratch\" (The only Hip-Hop magazine that reps the beats)\" miglior produttore dell'anno. Nel maggio 2006 Lil Jon e Jermaine Dupri sono i protagonisti dello spot della \"Heineken\".\nNello stesso anno presenzia ai \"BET Hip-Hop Awards\" esibendosi ad inizio show col brano \"Welcome to Atlanta\" assieme a Ludacris, Jermaine Dupri, e Young Jeezy. Jon in questa occasione non riesce tuttavia a portare a casa nessun premio a differenza di T.I. che ne conquista pi\u00f9 di tre, e Chamillionaire che ne conquista due. Inoltre Lil Jon viene ingaggiato come presentatore degli artisti. Lil Jon appare in live per gli \"VH1 Hip-Hop Honors\", con Ice Cube, Xzibit, e W.C., ed entra in ballo per la gioia di tutti gli spettatori sul brano \"Go to Church\". Il 31 ottobre 2006, Lil Jon assieme ai Three 6 Mafia pubblica il secondo singolo tratto dall'album \"Crunk Rock\", intitolato \"Act a Fool\", la sua produzione \u00e8 stata affidata al gruppo rap/punk Whole Wheat Bread. Il singolo ha visto la luce sul MySpace di Lil Jon, e gi\u00e0 nel primo giorno ha registrato 580.000 click sulla sua pagina.\nProblemi con Pastor Troy.\nSempre nel 2006, Lil Jon e la sua BME Recordings, ricevono un dissing da parte del noto rapper di Atlanta Pastor Troy. L'apostrofe \u00e8 contenuta nel disco \"By Choice or By Force\" e si intitola \"Murda Man 2\". Pastor Troy si rivolge alla BME con queste parole:\nNel 2007, Lil Jon viene inserito nel libro del guinness dei primati, per avere il bling pi\u00f9 costoso e vistoso. Il gioiello \u00e8 un \"pendant\" su cui \u00e8 incisa la sigla \"Crunk Ain't Dead\": pesa 2,3\u00a0kg (5.11 libbre), \u00e8 lungo circa 19\u00a0cm (7,5 pollici), largo 15\u00a0cm (6 pollici), spesso 2,5\u00a0cm (1 pollice). Contiene 3.756 diamanti bianchi (da 73 karati) ed oro bianco, e giallo (da 18 karati). Il loro valore \u00e8 di mezzo milione di dollari. Ha dichiarato in seguito al suo inserimento nel book: \nNel luglio 2007 arriva una grande conquista per il beatmaker, la parola \"Crunk\" arriva nel dizionario \"Merriam-Webster's Collegiate Dictionary\", la definizione data dal dizionario \u00e8 la seguente: \nNel 2007 vede la luce la prima collaborazione solista di Lil'Bo col giovane rapper della zona di Atlanta, Don Baller, il titolo del brano \u00e8 \"Tru 2 tha East\".\nRecentemente Lil Jon ha stretto una collaborazione con un DJ di Los Angeles, DJ Spider, sfornando alcuni mixtape intitolati \"Rockbox\".\nPresente (2008-2019).\nIl 7 febbraio 2008 Lil Jon ha preso parte al concerto offerto della fondazione \"Peapod\", assieme ai The Black Eyed Peas, John Legend, The Roots, Ne-Yo e Mixmaster Mike dei Beastie Boys.\nAttualmente Lil Jon sta valutando l'idea di produrre una nuova hit per il disco di prossima uscita di Usher, \"Here I Stand\". Egli ha dichiarato di voler trovare un nuovo sound, ha dichiarato di voler produrre un'altra hit al livello di \"Yeah!\". Inoltre, ha recentemente prodotto un brano per il disco di Rick Ross, \"Trilla\", intitolato \"Drought\", con Brisco e Mannie Fresh. Il brano per\u00f2 non \u00e8 stato pubblicato.\nIl 27 maggio Lil Jon si \u00e8 esibito al \"Central\" di Firenze per condurre il suo primo live italiano. Insieme a Jon, oltre al suo staff, Big Kap ha fatto la sua apparizione come special guest della serata.\nNonostante i membri degli East Side Boyz abbiano preso strade diverse, il duo composto da Big Sam e Lil'Bo continua a registrare dei brani per un loro disco di prossima uscita. L'album uscir\u00e0 sotto etichetta iMG Recordings, capeggiata dal CEO Rick Robinson.\nNell'agosto 2008, Lil Jon lascia definitivamente la sua etichetta TVT Records per dichiararsi \"free agent\" e nel contempo, sottoscrivere un nuovo contratto per una nuova etichetta, \"The Orchard\" che in questo momento sta avviando le pratiche per acquisire i beni TVT. Con la nuova etichetta Jon si impegna a promuovere nuovi artisti e l'etichetta stessa.\nLa Orchard ha in programma la riedizione dei vecchi album di Lil Jon in forma digitale, anche se per il momento non sono state fissate date di uscita.\nNella classifica dei cinque album rap che non sono mai stati pubblicati (\"Five Rap Albums That Just Never Came Out\"), inclusa nell'edizione del settembre 2008 del magazine \"XXL: Hip-Hop On A Higher Level\", \"Crunk Rock\" si \u00e8 posizionato al quarto posto. Una breve didascalia, accompagna il titolo dell'album e pone alcuni interrogativi su che fine abbiano fatto Lil Jon ed il suo album. La breve parentesi si conclude con una domanda tutt'altro che azzardata:\n\"Crunk Rock\" ha visto la luce nel giugno 2010. Nel mese di luglio del 2011 ha dichiarato in un'intervista che sta lavorando ad un nuovo album intitolato \"Party Animal\" e ha pubblicato una canzone con gli LMFAO intitolata \"Shots\".\nNel 2019 annuncia il suo ritorno nella musica dopo una lunga pausa col singolo \"Alive\" in collaborazione coi rapper Offset e 2 Chainz, collaborando anche con Chris Brown per il suo album \"Indigo\" nel brano \"Temporary Lover\".\nStile ed influenze.\nLil Jon si distingue per le sue magliette oversize degli \"Atlanta Hawks\" che evidenziano la sua bassa statura, dal cappello da baseball, dai suoi lunghi dreadlocks dai suoi occhiali neri e dalla sua pimp cup che tiene sempre fra le mani, e sulla quale \u00e8 evidenziata in rilievo la scritta \"Lil Jon\" anche se nell'ultimo periodo \u00e8 cambiata, infatti ora \u00e8 incisa la scritta \"Crunk Juice\", contraddistinto anche dai suoi appariscenti grillz con canini affilati, e dall'abitudine di urlare continuamente \"Whaaaaaaaaat!, Whaaaaaaaaat!\", \"Yeeeah!\", ed anche \"Okaaaaaaaaay!\".\nNonostante il suo aspetto faccia sorridere, il suo comportamento sul palco, il suo lavoro da eccezionale beatmaker, e la sua professionalit\u00e0 lo rendono un personaggio di spicco nell'attuale scena hip hop.\nLo stile musicale di Jon fu influenzato maggiormente da Too $hort, 8 Ball &amp; MJG, OutKast, dagli \"Underground Kingz\", meglio conosciuti come UGK, dal rapper di Seattle Sir Mix-A-Lot, da DJ Magic Mike, da Luke, pseudonimo di Luther Campbell, e da tutta la 2 Live Crew.\nCuriosit\u00e0.\nLil Jon ha ammesso di essere un grande tifoso della squadra di hockey degli Atlanta Thrashers, di andare regolarmente a vedere le partite e di essere amico di molti giocatori incluso il portiere Kari Lehtonen, che ha il volto del rapper sulla maschera da gioco. Inoltre, Lil Jon scrive per un blog su NHL.com e suo figlio gioca ad hockey nella zona di Atlanta.\nProgrammi televisivi.\nInoltre Lil Jon e Fat Joe, sono i presentatori del programma su MTV \"Pimp My Ride International\" figlio del programma ideato da Xzibit \"Pimp My Ride\".\nLil Jon ha recentemente lanciato una serie di cartoni animati intitolati \"Lil Jon's A'Town\". Le puntate vengono trasmesse sul MySpace di Lil Jon.\nLil Jon \u00e8 apparso nella trasmissione online del rapper Lil Scrappy \"G'$ Up TV\". L'episodio della trasmissione \u00e8 il numero quattro ed il suo titolo \u00e8: \"Taste Test\", letteralmente: \"Degustazione\".\nTwisted Transistor.\nLil Jon ha partecipato assieme a Xzibit, Snoop Dogg, David Banner, al video dei Korn Twisted Transistor. Nel video, i rapper's suonano e cantano come dei veri metallari. I loro nomi inoltre sono sostituiti dai nomi originali degli artisti, eccoli di seguito:\nCrunk!!!\nLa bevanda \"Crunk!!!\" \u00e8 un drink energetico inventato da Lil Jon.\nLa bevanda, \u00e8 distribuita in 14 stati degli USA: Alabama, California, Colorado, Florida, Georgia, Iowa, Kentucky, Louisiana, Mississippi, New York, Ohio, Michigan, Pennsylvania ed il Wisconsin.\nDi recente lancio \u00e8 la nuova linea di bevande ideata da Lil Jon, \"Crunk!!! Citrus\". Inoltre, il DJ e rapper di Houston, Paul Wall, insieme al compagno proveniente da Kansas City, Tech N9ne, sono stati gli sponsor della bevanda al \"Fire &amp; Ice 2008 Tour\".\nIl nome \"Crunk!!!\" proviene dai titoli di alcuni suoi dischi (\"Kings of Crunk\", e \"Crunk Juice\") ed anche dal suo stile rap che ha reso popolare, che prende appunto il nome \"crunk\".\nLa principale concorrente della bevanda ideata da Jon, \u00e8 la bevanda ideata dal rapper di St. Louis, Nelly: \"Pimp Juice: The #1 Hip Hop Energy Drink\".\nOakley Thump.\nLa \"Oakley\" \u00e8 una casa produttrice di occhiali che si rivolge spesso agli sportivi.\nIl fondatore della casa produttrice \u00e8 James Jannard, e i Direttori dell'Alternative Marketing sono i suoi figli Jamin Jannard e Jeremy McCassy.\nDa qualche anno la \"Oakley\" \u00e8 arrivata a produrre occhiali anche per alcuni artisti dello scenario hip hop.\nLa \"Oakley\" ha come testimonial \"rapper\"del calibro Snoop Dogg e David Banner.\nNel 2005 arrivano i rivoluzionari \"Oakley Thump\", occhiali che al loro interno contengono un lettore MP3. Sono disponibili in differenti colorazioni e in due versioni: una con un hard disk da 128 MB ed una da 256 MB. Tramite un \"Universal Serial Bus\" i dati possono essere trasferiti agli occhiali.\nLil Jon \u00e8 il testimonial pi\u00f9 importante della casa produttrice per gli \"Oakley Thump\".\nIl contratto con l'artista prevede una linea privata di Oakley gestita da Jon.\nLittle Jonathan Winery.\nIn merito alla creazione della propria azienda vinicola, Lil Jon ha fatto la seguente dichiarazione:\nVideogame.\nLil Jon \u00e8 stato inserito in alcuni videogame, eccoli di seguito:\nFilmografia.\nLil Jon \u00e8 apparso ed ha collaborato alle soundtrack di alcuni film, eccoli di seguito:\nDiscografia.\nCollaborazioni.\nSo So Def Bass All-Stars, Vol.3\nSchool Dayz BY Baby DC\nLife in 1472 by Jermaine Dupri\nToo $hort Mixtapes Vol.1: The NationRiderz BY Too $hort* \"Here We Go!\" (1999)\nMy Little Secret BY Xscape\nUnrestricted BY Da Brat\nThug Walkin BY Ying Yang Twins\nOff Da Chain BY Baby D\nDirty South BY Rasheeda\nThe Arrival BY Mak Villain\nC-Nile the Golden Child BY C-Nile\nBroke Pimpin BY Moochie Mack\nWelcome To The Jungle BY Nitro\nTrife Life BY Bear\nThe Realist BY Kizzy\nWhat's My Favorite Word? BY Too $hort\nLil'Chopper Toy BY Baby D\nI'm Serious BY T.I.\nGhetto Dream BY Rasheeda\nStill Pimpin And Hustlin BY Kingpin Skinny Pimp\nStill Intoxicated BY Sammy Sam\nMakin Dat Cheeze BY Cool Rahim\nCan I Burn? 2 BY Fiend\nIcons BY Naughty By Nature\nAlley: The Return of The Ying Yang Twins BY Ying Yang Twins\nGrit &amp; Grind BY E-40\nFamily Business BY Power House\nPresents Da Hood BY Mack 10\nThe Definition BY Forbidden Froot\nTha Ghetto Hustlerz BY Slim &amp; AC\nDrankin' Patnaz BY YoungBloodZ\nSpeakerboxxx/The Love Below BY OutKast\nMurphy's Law BY Murphy Lee\nMississippi: The Album BY David Banner\nBreakin News BY E-40\nMe &amp; My Brother BY Ying Yang Twins\nLife BY Yo Gotti\narried To The Game BY Too $hort\nAttenCHUN! BY Bone Crusher (2003)\nMost Bigga Chuz BY Crime Mob (2003)\nGood 2 Go BY Elephant Man (2003)\nBone Thugs BY Bone Thug's N'Harmony\nCome Shop With Me BY Young Jeezy\nBravehearted BY Bravehearts\nThe Confessions BY Usher\nThat Fire BY Bosko\nThe King of Crunk &amp; BME Recordings Present: Lil Scrappy BY Lil Scrappy (2004)\nThe King of Crunk &amp; BME Recordings Present: Trillville BY Trillville (2004)\nSouthside BY Lloyd (2004)\n BY Snoop Dogg\nCrunk In HD BY Bo Hagon (2004)\nStill Writing In My Diary: 2nd Entry BY Petey Pablo\nDa Ghetto Psychic BY Rated-R\nPull Up BY Mr.Vegas\nNever Scared BY Chris Rock\nAmerikaz Nightmare BY Mobb Depp (2004)\nM.I.A.M.I. BY Pitbull\nNow &amp; Forever: The Hits BY TLC\nThug Matrimony: Married to the Sreets BY Trick Daddy (2005)\nChain Letter BY Brooke Valentine (2005)\nOperation: Getdown BY Strizzo (2005)\nThe Album Before The Album BY Chamillionaire (2005)\nUrban Legend BY T.I. (2005)\nAll Or Nothing BY Fat Joe (2005)\nThe Bay Bridges BY E-40 (2005)\nAlter Ego BY Tyrese (2006)\nComplicated BY Nivea (2006)\nThe Warehouse BY Bodaiga (2006)\nGood Side, Bad Side BY Master P (2006)\nMy Ghetto Report Card BY E-40 (2006)\nLaugh Now, Cry Later BY Ice Cube (2006)\nEl Mariel BY Pitbull (2006)\nBrings The Gumbo Pot BY Celly Cel (2006)\nBred 2 Die, Born 2 Live BY Lil Scrappy (2006)\nThe Boatflit BY Pitbull (2007)\nStreet Life BY Lil'Sisco (2007)\nCyclone BY Baby Bash (2007)\nNo Pad No Pencil BY Gucci Mane (2008)\nGet Buck BY DJ Felli Fel (2008)\nLet Me See Tha Booty BY The Dream (2008)\nHouston Ain't No Problem BY O.G. Ron C (2008)\nTrilla BY Rick Ross (2008)\nAfter Party BY Too $hort (2008)"}
{"id": "578636", "revid": "14806", "url": "https://it.wikipedia.org/wiki?curid=578636", "title": "Lil Jon &amp; the East Side Boyz", "text": ""}
{"id": "578637", "revid": "14806", "url": "https://it.wikipedia.org/wiki?curid=578637", "title": "Lil' Jon", "text": ""}
{"id": "578638", "revid": "14806", "url": "https://it.wikipedia.org/wiki?curid=578638", "title": "East Side Boyz", "text": ""}
{"id": "578640", "revid": "13833", "url": "https://it.wikipedia.org/wiki?curid=578640", "title": "Arcidiocesi di Warmia", "text": ""}
{"id": "578643", "revid": "21079", "url": "https://it.wikipedia.org/wiki?curid=578643", "title": "Insieme generatore", "text": ""}
{"id": "578644", "revid": "21079", "url": "https://it.wikipedia.org/wiki?curid=578644", "title": "Variet\u00e0 differenziabili", "text": ""}
{"id": "578646", "revid": "606435", "url": "https://it.wikipedia.org/wiki?curid=578646", "title": "Orazio Roberto Pucci", "text": "Biografia.\nAcquist\u00f2 nel 1662 il feudo di Barsento in Terra di Bari da Don Gerolamo Acquaviva d'Aragona, Duca di Nard\u00f2, per 4.000 scudi. La \"Deputazione sopra la Nobilt\u00e0\" nel 1752 individu\u00f2 in lui il capostipite del \u201cprimo ramo\u201d discendente da Saracino di Antonio Pucci cui spettava apporre la Corona Marchionale allo stemma.\nNel 1640 fu inviato in una missione diplomatica in Inghilterra in qualit\u00e0 di \"ambasciatore straordinario\" per comunicare alla corte inglese la morte del granduca Ferdinando II. Nel 1664 ottenne da Filippo IV il \"diploma\" di marchese di Barsento, in provincia di Bari. Nel 1668 commission\u00f2 all'architetto Paolo Falconieri la riunione in un solo isolato delle diverse costruzioni che ora compongono Palazzo Pucci a Firenze.\nSi spos\u00f2 due volte. La prima volta ne 1668 con Margherita del Monte, nobile, dalla quale ebbe 8 figli:\nLa seconda volta con Caterina Canigiani, dalla quale ebbe 3 figli:"}
{"id": "578648", "revid": "585241", "url": "https://it.wikipedia.org/wiki?curid=578648", "title": "Storia della lingua islandese", "text": "La lingua dei colonizzatori norvegesi.\nLa maggior parte dei colonizzatori originari dell'Islanda proveniva dalla Norvegia occidentale. L'islandese \u00e8 quindi in origine una lingua di importazione e, pi\u00f9 precisamente, un dialetto norvegese. Il norvegese antico (norv., dan. \"gammelnorsk\" o \"oldnorsk\") fu quindi trapiantato in una terra fino ad allora pressoch\u00e9 disabitata, e non venne quindi a contatto con un altro idioma che ne avrebbe potuto influenzare l'evoluzione come substrato o adstrato; il suo sviluppo fu autonomo. Sarebbe per\u00f2 errato ritenere che la lingua portata in Islanda fosse completamente unitaria. Sebbene la maggior parte dei colonizzatori fosse originaria della Norvegia occidentale, numerosi altri coloni provenivano da altre regioni del paese ed anche da altri paesi scandinavi. In Islanda, quindi, si venne a formare un idioma particolare con il contributo di tutti i dialetti norvegesi di allora. I fitti scambi di persone all'interno dell'isola, e specialmente l\"'al\u00feingi\" (l'assemblea generale annuale che si teneva all'inizio di ogni estate a \u00deingvellir) contribuirono senz'alcun dubbio a livellare le differenze tra i vari dialetti; sopravvissero le caratteristiche comuni, mentre scomparvero quelle pi\u00f9 marcatamente dialettali. Bench\u00e9 non si conosca nei dettagli come abbia potuto aversi un tale sviluppo, confrontando l'islandese moderno con le altre lingue scandinave \u00e8 possibile cogliere quale sia stato l'esito di tale processo di livellazione. La particolare evoluzione dell'islandese, che avrebbe portato alla sua completa separazione dal norvegese e dalle altre lingue scandinave, inizi\u00f2 con la \"landn\u00e1m\", ovvero con la prima colonizzazione. L'islandese ha perso ogni traccia del primitivo accento scandinavo (di natura musicale, come ancora oggi nel norvegese e pi\u00f9 sentitamente nello svedese); le ricerche svolte per individuarne delle tracce (p.es. nella cosiddetta \"preaspirazione\") non hanno portato a risultati apprezzabili. \u00c8 significativo osservare che l'islandese condivide tale caratteristica con altre due lingue scandinave di importazione, il faroese e lo svedese di Finlandia.\nIl periodo scandinavo, o nordico comune: 550-1050.\nIl periodo che va dal 550 al 1050 viene detto \"scandinavo\" (o \"nordico\") \"comune\". A quell'epoca si parlava comunemente in tutta la Scandinavia una lingua notevolmente unitaria. La posizione-chiave della Danimarca come baricentro dell'intera area fece s\u00ec che la lingua fosse semplicemente chiamata \"danese\" (\"d\u00f6nsk tunga\"). Sebbene i primi accenni dei futuri sviluppi particolari fossero gi\u00e0 individuabili in diverse regioni di quel vasto territorio, non esisteva alcun problema di comprensione reciproca; a questo si deve aggiungere la notevole somiglianza con i dialetti anglosassoni parlati in Gran Bretagna che, all'epoca della conquista danese di vaste porzioni dell'isola (VIII secolo), portarono ad una vera e propria compenetrazione, specialmente nel territorio da allora chiamato \"Danelaw\" (lett., \"[territorio sottoposto alla] legge dei Danesi\"). Molti sovrani anglosassoni furono di origine danese, tra cui il celebre Canuto (ingl. \"Canut\" &lt; dan. \"Knud\", nome maschile ancora oggi comunissimo). Il principale poema epico anglosassone, il Beowulf, tratta in realt\u00e0 di argomenti di ambientazione danese e i danesi sono nominati fin dal primo verso (\"Hw\u00e6t! We Gardena in geardagum / \u00feeo\u00f0cyninga \u00ferym gefrunon\" \"Udite! Abbiamo udito le gesta gloriose degli antichi Re del popolo dei Danesi dalle lunghe lance\").\nPer quanto riguarda la \"d\u00f6nsk tunga\" parlata in Islanda non possediamo, per questo periodo, alcun documento scritto. Le antiche rune scandinave erano certamente conosciute dappertutto, ma non furono mai usate per scrivere su pergamena (erano state concepite come alfabeto sacrale adatto ad essere inciso su pietra, metalli o legno). In Islanda non sono attestate che poche iscrizioni runiche e quasi tutte risalgono a dopo il 1200.\nIl periodo scandinavo antico o norreno (1050-1350). Confronto con le altre lingue scandinave e germaniche..\nIl periodo 1050-1350 viene detto \"scandinavo antico\", \"nordico antico\" o \"norreno\" (l'aggettivo italiano \u00e8 stato coniato dal germanista Vittorio Santoli, che lo riprese dall'islandese \"norr\u00e6nn\" 'nordico', dan., norv. \"norr\u00f8n\"). Di quest'epoca possediamo numerosi manoscritti e documenti, che ci permettono di inquadrare perfettamente l'islandese di allora.\nTutti i documenti si servono dell'alfabeto latino, che fu introdotto in Islanda circa nel 1100; le leggi furono trascritte per la prima volta su pergamena nel 1117-1118. I primi manoscritti, tra quelli ancora in nostro possesso, risalgono alla II met\u00e0 del XII secolo. Attorno al 1130-1140 fu composto il cosiddetto \"Primo Trattato Grammaticale\" (\"Fyrsta M\u00e1lfr\u00e6\u00f0ib\u00f3k\"), una descrizione originalissima ed unica in tutta Europa di una lingua coeva. Il trattato si occupa dei suoni dell'islandese dell'epoca, descrivendone la funzione all'interno del sistema fonologico con un metodo non molto dissimile da quello della linguistica moderna. Il manoscritto, oggi conservato a Reykjav\u00edk presso la \"Handritastofnun \u00cdslands\" (\"Istituto dei Manoscritti Islandesi\") \u00e8 comunque una copia posteriore del testo originale; altri tre trattati grammaticali furono composti nei decenni a seguire.\nSebbene i manoscritti pi\u00f9 antichi risalgano a circa il 1150, essi mostrano delle forme che dovevano essere in uso attorno al 900. Questo vale specialmente per l'antica poesia epica che, a causa della sua struttura metrica e della tradizione di tipo orale, aveva conservato delle forme notevolmente arcaiche. Tra il 1050 ed il 1350 l'islandese comincia ad avere uno sviluppo indipendente da quello delle altre lingue scandinave e germaniche, in particolare, si dimostra assai conservativo nella morfologia e notevolmente unitario in tutto il paese. Dai manoscritti non \u00e8 stato possibile determinare se in Islanda siano mai esistiti dei dialetti; tutti gli indizi ci dicono anzi che, fin dall'inizio, la lingua ha mantenuto uno straordinario grado di unitariet\u00e0.\nAttorno al 1300 il danese ebbe una rapidissima evoluzione sia dal punto di vista fonologico che da quello morfologico. Dato che i mutamenti vengono usualmente registrati solo pi\u00f9 tardi dalla lingua scritta, \u00e8 probabile che, nel danese parlato, essi siano intervenuti in realt\u00e0 attorno al 1250 e forse prima. La rapida evoluzione del danese (con una semplificazione delle forme paragonabile a quella intervenuta tra l'anglosassone e l'inglese medio, non a caso pi\u00f9 o meno contemporanea) determin\u00f2 una notevole differenza tra il nord ed il sud della Scandinavia. Nel 1350 il danese doveva aver assunto un aspetto abbastanza simile a quello attuale.\nIl norvegese e lo svedese si svilupparono un po' pi\u00f9 lentamente, ma presentano ugualmente notevoli differenze con l'islandese, che \u00e8 sempre e comunque pi\u00f9 conservativo ed ha mantenuto fino ai giorni nostri molti tratti dello scandinavo comune. Nel norvegese si svilupp\u00f2 una sorta di \"armonia vocalica\", per cui il morfema aggiunto ad una parola con vocale radicale chiusa ([i], [u]) presentava pure una vocale chiusa (\"systir\" \"sorella\", cfr. isl. \"systir\"), mentre quello aggiunto ad una parola con vocale radicale aperta ([e], [o]) presentava pure una vocale aperta (\"bro\u00feer\" \"fratello\", cfr. isl. \"br\u00f3\u00f0ir\"). Tale innovazione fu per\u00f2 accettata solo dal norvegese orientale e dallo svedese (norv. mod., sv. \"bro[de]r\"), mentre in islandese non ve n'\u00e8 traccia alcuna. Per quanto riguarda il consonantismo, le lingue scandinave continentali e la maggior parte delle altre lingue germaniche hanno perso tutta la serie delle fricative \u00fe, \u00f0, mantenutesi invece intatte solo in islandese ed in inglese (che presenta qui un tratto fonologico notevolmente arcaico). Esse sono state sostituite dalle dentali corrispondenti [t, d] (cfr. norv., sv. \"tung\" \"pesante\", \"smed\" \"fabbro\", aisl. \"\u00feungr\", \"smi\u00f0r\" (isl.moderno \"\u00feungur\", \"smi\u00f0ur\"); da notare che il danese moderno ha reintrodotto la fricativa sonora [\u00f0] (formatasi per\u00f2 per contatto e non notata dalla grafia). L'islandese \u00e8 l'unica lingua germanica ad aver conservato i gruppi consonantici iniziali &lt;hl, hr, hn&gt;, almeno dal punto di vista grafico (la loro pronuncia si \u00e8 in parte modificata con la desonorizzazione del secondo elemento consonantico), cfr. isl. \"hlj\u00f3t\" \"suono\", \"hrafn\" \"corvo\", \"hneta\" \"noce\", ingl. \"loud\", \"raven\", \"nut\", sv. \"ljud\", \"n\u00f6t\", tedesco \"Laut\", \"Rabe\", \"Nu\u00df\". Assieme ancora una volta all'inglese, l'islandese \u00e8 l'unica lingua germanica ad aver conservato, seppure a livello locale, la pronuncia [xw] del nesso consonantico iniziale &lt;hv&gt;: cfr. isl. \"hva\u00f0\", \"hvalur\" [xwa:\u00f0, 'xwa:l'\u00fcr, pi\u00f9 comunemente [khva\u00f0, 'khva:l'\u00fcr] \"che cosa, balena\", ingl. \"what\", \"whale\" [hw\u0254t, hweil]; le altre lingue germaniche hanno consonantizzato il nesso, cfr. ted. \"was\", \"Wal-fisch\" [v-], neerlandese \"wat\", \"waal-vis\", sv. \"vad\", \"val[fisk]\". Da notare che lo svedese ha mantenuto fino ai primi del secolo la grafia \"hvad, hvalfisk\", puramente storica. Il danese scrive e pronuncia [hv-] : \"hvad\", \"hval-fisk\" [hv\u00e6:\u00f0, 'hv\u00e6lfisg], mentre il nynorsk, in alcuni casi, scrive e pronuncia [kv-] (\"kva\"), esattamente come avviene comunemente in islandese moderno (meridionale e letterario). Esistono inoltre indizi probanti che &lt;h&gt; si pronunciasse in origine [x].\nL'islandese medio (1350-1550).\nNel periodo 1350-1550, corrispondente alla perdita totale dell'indipendenza ed al dominio danese, la differenza tra norvegese ed islandese aumenta ancora. La Norvegia cade anch'essa sotto il dominio della Corona di Danimarca, ed il danese diviene lingua ufficiale portando alla formazione dell'ibrido dano-norvegese alla base del moderno bokm\u00e5l (\"rinorvegesizzato\" con buon successo solo in questo secolo). Solo nella parte occidentale (quella originaria degli antichi coloni islandesi) i dialetti si mantengono abbastanza puri e liberi dall'influsso danese, tanto che nella seconda met\u00e0 del secolo scorso il linguista Ivar Aasen crea sulla loro base un idioma autenticamente norvegese, dapprima chiamato \"landsm\u00e5l\" \"lingua nazionale\" e poi \"nynorsk\", ovvero \"neo-norvegese\", che ottiene immediato riconoscimento come seconda lingua ufficiale dello stato e viene usato attualmente a tutti i livelli, specialmente nella zona di Bergen. Tutte le lingue scandinave continentali si evolvono in questo periodo su base analitica (estrema riduzione della declinazione nominale e della coniugazione verbale) e, con la Riforma, assumono l'aspetto moderno. L'islandese di questo periodo presenta invece una dicotomia. Se infatti, da un lato, mantiene praticamente inalterata la complessa struttura morfologica, dall'altro subisce un riassetto fonologico paragonabile per ampiezza a quello intervenuto tra l'inglese medio e quello moderno. Solo per citare i fenomeni pi\u00f9 importanti:\n1) Nel vocalismo si assiste alla dittongazione delle vocali lunghe [\u00e1, \u00e9, \u00f3] ed alla differenziazione di timbro (non pi\u00f9 di quantit\u00e0) di [\u00ed, \u00fa]. Le vocali procheile [y, \u00fd] (risultanti da [u, \u00fa] per metafonia da \"i\") perdono la loro componente labiale e si confondono con [i, \u00ed] (con la stessa differenza di timbro), mentre la vocale anteriore aperta [\u00e6] (risultante da metafonia da \"i\") si dittonga in [ai]. Si formano nuovi dittonghi, spesso sotto l'influsso di fonemi consonantici precedenti o successivi e, in generale, la pronuncia delle vocali brevi diviene sempre meno tesa fino ad approdare all'estrema rilassatezza attuale. Un fenomeno vocalico estremamente importante anche dal punto di vista morfologico \u00e8 la scomparsa delle sonanti in posizione finale, con la formazione di un fonema \"svarabhakti\" [\u00fc], notato [u] : cfr. isl. antico \"akr, gestr, merkr, \u00fe\u00fa gefr\" &gt; isl. moderno \"ak-u-r, gest-u-r, merk-u-r, \u00fe\u00fa gef-u-r\". L'islandese si differenzia anche dal punto di vista grafico: scompaiono i grafemi metafonetici [\u00f8] e [o] (sostituiti, a seconda degli esiti fonetici, da [\u00e6] , [\u00f6], cfr. isl.ant. \"b\u00f8kr, londom\" &gt; isl.mod. \"b\u00e6kur, l\u00f6ndum\"). La vocale grafica [o] di molti morfemi (pronunciata probabilmente gi\u00e0 [u] in epoca antica) passa ad essere notata [u]: \"londom, v\u00e9r gefom, \u00feeir ero\" &gt; \"l\u00f6ndum, vi\u00f0 gefum, \u00feeir eru\". La pronuncia delle vocali atone resta comunque molto chiara (a differenza di quanto avviene nelle altre lingue scandinave e germaniche), fattore che ha un'importanza decisiva nella conservazione delle forme.\n2) Il consonantismo subisce mutamenti ancor pi\u00f9 profondi. Compaiono fenomeni di palatalizzazione per contatto, con la conseguente formazione di fonemi consonantici probabilmente assenti nella fase antica. Lo sconvolgimento pi\u00f9 evidente riguarda la formazione delle consonanti desonorizzate: le sorde divengono aspirate, mentre le sonore perdono la loro vibrazione mantenendo per\u00f2 l'articolazione (senz'altro il tratto pi\u00f9 notevole del consonantismo islandese moderno e quello che presenta la maggiore difficolt\u00e0 per gli stranieri). Un altro fenomeno notevolissimo \u00e8 quello della cosiddetta \"preaspirazione\", per cui certi nessi consonantici vengono preceduti da una chiusura completa delle corde vocali seguita da una lieve aspirazione. Alcuni nessi consonantici sviluppano invece un elemento dentale desonorizzato. Entrambi i fenomeni non vengono notati dalla grafia che, in generale, rispecchia uno stadio di evoluzione linguistica molto anteriore (ma si tratta di un fenomeno comune a moltissime lingue di cultura, come l'inglese, il francese od il danese). Si sviluppano moltissimo anche i fenomeni morfofonetici, alcuni dei quali notati dalla grafia (\"gef \u00fe\u00fa\" &gt; \"gef\u00f0u\" ecc.)\nIl 'terremoto' fonetico subito dall'islandese non ha per\u00f2 toccato alcune antichissime caratteristiche fondamentali, come la conservazione delle vocali finali atone [i, u, a], altrove ridotte ad una vocale indistinta [\u0259]; come detto, questa \u00e8 probabilmente la causa principale della conservazione morfologica.\nL'islandese moderno.\nAttorno al 1550, con la riforma luterana, l'invenzione della stampa e la conseguente traduzione della Bibbia, l'islandese moderno \u00e8 definitivamente formato. Certamente, rispetto alle altre lingue scandinave e germaniche (con la parziale eccezione del feroese e del tedesco), esso \u00e8 rimasto ad uno stadio evolutivo anteriore dal punto di vista morfologico, ma ci\u00f2 non deve ingannare: i mutamenti fonologici intervenuti dalla fase antica a quella moderna sono enormi. La grafia conservativa, le forme ricchissime ed il lessico molto restio ad accettare neologismi occultano abbastanza bene la natura dell'islandese attuale, che \u00e8 una lingua moderna come ogni altra (il russo, il polacco e l'ungherese, tanto per fare degli esempi, non hanno certo una morfologia meno complessa di quella islandese; l'ungherese, inoltre, si comporta esattamente come l'islandese per quanto riguarda la maggior parte dei neologismi). Come abbiamo pi\u00f9 volte avuto occasione di dire, gli islandesi di oggi non hanno alcuna difficolt\u00e0 nel leggere i capolavori della letteratura medievale, mentre per parlare con i loro lontani antenati avrebbero probabilmente bisogno di un interprete. I mutamenti pi\u00f9 consistenti si sono avuti nel sistema vocalico in seguito alla perdita della quantit\u00e0 fonologica segmentale nel XVI secolo, o forse gi\u00e0 nel XIV secolo ed al conseguente sviluppo dei dittonghi. Ma anche nel consonantismo si sono avuti notevoli cambiamenti, come, ad esempio, la desonorizzazione delle esplosive, il sorgere di una sonorit\u00e0 correlativa delle nasali e delle liquide e la \"preaspirazione\".\nInfluenze esterne sull'islandese.\nL'influenza celtica.\nNon \u00e8 ancora chiaro se l'influenza celtica (irlandese) abbia effettivamente contribuito allo sviluppo dell'islandese. Lo si ritiene comunque possibile, dato che tra i primi coloni erano presenti moltissimi schiavi irlandesi (secondo qualcuno arrivavano al 30% dell'intera popolazione). Sappiamo inoltre che, almeno nei primi tempi, queste persone continuarono a parlare tra loro in gaelico, ed alcuni studiosi affermano che il \"germe\" di alcune particolarit\u00e0 dello sviluppo fonologico islandese (come la preaspirazione e la desonorizzazione delle liquide e delle nasali) sia proprio da ricercarsi nell'influsso celtico. \u00c8 comunque non molto probabile, dato che si tratta quasi certamente di fenomeni autoctoni verificatisi in un periodo in cui, certamente, sull'isola non vi era pi\u00f9 nessuno che parlasse o intendesse l'irlandese ed i discendenti degli antichi schiavi si erano assimilati da generazioni. In ogni caso, l'influsso celtico dimostrabile con certezza si riduce ad alcuni toponimi (\"D\u00edmon\" , \"Kalmans-v\u00edk\", \"Kolku-\u00f3s\", \"Patreks-fj\u00f6r\u00f0ur\") e ad alcuni nomi di famiglia come \"Kjartan\", \"Kvaran\", \"Kiljan\", \"Kamban\", \"Melkorka\", alcuni dei quali ancora comuni ai giorni nostri.\nI toponimi.\nSebbene la stragrande maggioranza dei toponimi islandesi sia autoctona e chiaramente interpretabile (solo per fare qualche esempio: \"\u00cdsa-fj\u00f6r\u00f0ur\" \"fiordo dei ghiacci\", \"Flat-ey\" \"isola piatta\", \"Gull-foss\" \"cascata d'oro\", \"Vatna-j\u00f6kull\" \"ghiacciaio delle acque (o dei laghi)\", \"Reykja-v\u00edk\" \"baia dei fumi\", \"Blanda\" \"il (fiume) misto\" [che si forma, vale a dire, dall'affluenza di diversi fiumi], \"Varm-\u00e1\" \"fiume caldo\" ecc.), ne esistono alcuni che hanno finora resistito a qualsiasi tentativo di interpretazione plausibile, anche alla luce delle lingue celtiche. Si tratta ad esempio di \"Esja\" (una montagna sul Kjalarnes), \"Ferstikla\" (fattoria presso lo Hvalfj\u00f6r\u00f0ur), \"Vigur\" (isola nello \u00cdsafjar\u00f0ardj\u00fap), \"\u00d6lfus\" (zona nella \u00c1rness\u00fdsla, attraversata dal fiume Hv\u00edta-\u00d6lfus\u00e1), \"Tintron\" (un cratere vulcanico nel Lyngdalshei\u00f0i), \"Kj\u00f3s\" (la zona che d\u00e0 il proprio nome alla Kj\u00f3sars\u00fdsla), \"B\u00f3la\" (fattoria sullo Skagarfj\u00f6r\u00f0ur) e \"Hekla\" (il pi\u00f9 noto vulcano islandese). Tali toponimi pongono numerosi problemi, ma il principale pu\u00f2 senz'altro essere riassunto con una domanda molto semplice: se non sono islandesi o celtici, da quale lingua provengono? Sono forse stati ripresi dalla lingua (o dalle lingue) di immigranti di etnia sconosciuta, oppure, ipotesi affascinante seppure altamente improbabile, questo \u00e8 un segno che l'Islanda era in realt\u00e0 gi\u00e0 abitata non solo prima della \"landn\u00e1m\", ma anche dell'arrivo dei primi anacoreti irlandesi? E da chi? Alcuni studiosi, come \u00c1rni \u00d3la, si sono occupati della questione tentando di dimostrare questa ipotesi che costringerebbe a riscrivere completamente la storia islandese degli inizi; altri ancora hanno affermato, poich\u00e9 l'islandese \u00e8 una lingua d'importazione, che tali nomi potrebbero in realt\u00e0 risalire ad un qualche sconosciuto sostrato sul norvegese (sono quindi stati fatti dei raffronti con il lappone ed altre lingue ugrofinniche) e, quindi, \"trapiantati\" sull'isola al seguito di coloni provenienti da zone della Norvegia ove tale sostrato sarebbe stato ancora presente. Beninteso, alcuni hanno tentato e tuttora tentano di spiegare i nomi in questione servendosi dell'islandese (\"Kj\u00f3s\" potrebbe provenire dalla radice del verbo \"kj\u00f3sa\", e sarebbe quindi la \"terra scelta\", e inoltre ricorda il comune cognome norvegese \"Kjus\"; \"B\u00f3la\" potrebbe essere nient'altro che \"b\u00f3l\" \"dimora, abitazione\", dalla radice del verbo \"b\u00faa\" \"abitare\", presente in diversi nomi di fattorie come \"A\u00f0al-b\u00f3l\" \"fattoria principale\" ecc.).\nL'influenza danese.\nGli sforzi del governo di Copenaghen tesi ad introdurre il danese come lingua ufficiale in Islanda lasciarono una scia di termini danesi nei documenti ufficiali, ma ebbero scarso successo ed ancora pi\u00f9 scarsa durata. La popolazione rurale rimase fedele alla propria lingua ancestrale, mentre i prestiti danesi venivano usati solo da un ristretto ceto agiato e colto, pi\u00f9 o meno danesizzato e residente a Reykjav\u00edk. Quando, dunque, nel XIX secolo inizi\u00f2 la battaglia per la purificazione dell'islandese da tutti i danicismi, guidata soprattutto dal poeta J\u00f3nas Hallgrimsson (1807- 1845) e dal \"padre della patria\" J\u00f3n Gu\u00f0mundsson (1807- 1875), le premesse erano tutte gi\u00e0 ben presenti. La campagna puristica ebbe un tale successo, che i prestiti danesi vennero quasi completamente eliminati. Solo alcuni termini ormai penetrati stabilmente nella lingua parlata ed amministrativa si salvarono, come \"ske\" 'accadere, succedere' (&lt; dan. \"ske\", corrisp. al ted. \"ge-schehen\"), \"ford\u00e6ma\" \"emettere una sentenza\"' (&lt; dan. \"ford\u00f8mme\"), gli avverbi \"kannske\" (o \"kannski\") e \"m\u00e1ske\" \"forse\" (&lt; dan. \"kanske, m\u00e5ske\", lett. \"pu\u00f2 accadere, pu\u00f2 darsi\") ed alcuni sostantivi come \"bl\u00fdantur\" \"matita, lapis\", \"fangelsi\" \"prigione, carcere\" e \"fr\u00edmerki\" \"francobollo\" &lt; danese \"blyant, fangelse, frim\u00e6rke\".\nInfluenza di altre lingue.\nGli influssi provenienti da altre lingue sono relativamente trascurabili. Certamente, in islandese sono presenti molti termini di origine latina, ma questi risalgono al periodo germanico comune e sono presenti in tutte le altre lingue germaniche, come \"kaupa\" \"comprare\" (dan. \"k\u00f8be\", ted. \"kaufen\", gotico \"kaupjan\" &lt; lat. \"cauponari\"), \"papp\u00edr\" \"carta\" (ted. \"Papier\", ingl. \"paper\" &lt; lat. \"papyrus\") o \"keisari\" \"imperatore\" (ted. \"Kaiser\", sv. \"kejsare\" &lt; lat. \"C\u00e6sar\"). Prestiti latini risalenti all'introduzione del Cristianesimo sono ad es. \"kredda\" \"Credo, dogma\" (&lt; lat. \"credo\") e \"predika\" \"predicare\" (&lt; lat. \"pr\u00e6dicare\"; cfr. ted. \"predigen\"); pi\u00f9 recenti i comunissimi \"n\u00e1tt\u00fara\" \"natura\", \"pers\u00f3na\" \"persona\" e \"partur\" \"parte\". Per quanto riguarda le lingue moderne, l'islandese \u00e8 influenzato (negli ultimi tempi abbastanza pesantemente) solo dall'inglese, specialmente attraverso il linguaggio tecnico e delle giovani generazioni. Ma a differenza della nostra lingua, dove i termini inglesi vengono semplicemente trasportati cos\u00ec come sono, in islandese essi vengono adattati alla fonetica ed alla morfologia locale. Cos\u00ec si hanno i \"p\u00f6nkarar\" e i \"rokkarar \"(punk e rockettari) che ballano \"\u00e1 parketi disk\u00f3tekanna\" (\"sul parquet delle discoteche\") al suono dell\"'har\u00f0rokk\" (hard rock). Altri esempi dal linguaggio genericamente giovanile sono \"j\u00f3na \" \"spinello, canna\"\u201d; ingl. \"joint\"), \"skinnh\u00f6fu\u00f0\" \"skinhead\", \"s\u00e1pu\u00f3pera\" \"telenovela, soap opera\"."}
{"id": "578649", "revid": "287204", "url": "https://it.wikipedia.org/wiki?curid=578649", "title": "Diocesi di Litomerice", "text": ""}
{"id": "578652", "revid": "21079", "url": "https://it.wikipedia.org/wiki?curid=578652", "title": "Algebra associativa", "text": ""}
{"id": "578654", "revid": "53508", "url": "https://it.wikipedia.org/wiki?curid=578654", "title": "Gloria al Bravo Pueblo", "text": "\u00a1Gloria al Bravo Pueblo! \u00e8 l'inno nazionale del Venezuela.\nInno patriottico del 1810, fu adottato come inno nazionale dal Presidente Antonio Guzm\u00e1n Blanco il 25 maggio 1881. L'inno fu composto dal medico e giornalista Jos\u00e9 Vicente Sal\u00edas e musicato in seguito da Juan Jos\u00e9 Landaeta. Tuttavia, recentemente alcuni studi attribuiscono ad Andr\u00e9s Bello e Lino Gallardo la paternit\u00e0, rispettivamente, di testo e musica.\nSi dice che la melodia fosse conosciuta dal 1840 come la \"Marsigliese venezuelana\", per la sua somiglianza con l'inno nazionale francese.\nL'inno \u00e8 stato modificato ufficialmente nel 1881 da Eduardo Calca\u00f1o, nel 1911 da Salvador Llamozas e nel 1947 da Juan Bautista Plaza. Quest'ultima versione \u00e8 quella attualmente ufficiale, come sancito dalla \"Ley de Bandera Nacional, Himno Nacional y Escudo de Armas de la Rep\u00fablica\" del 7 marzo 2006 (che abroga la \"Ley de Bandera, Escudo e Himno Nacionales\" del 10 febbraio 1954)."}
{"id": "578656", "revid": "85512727", "url": "https://it.wikipedia.org/wiki?curid=578656", "title": "Diccionario panhisp\u00e1nico de dudas", "text": "Il Diccionario panhisp\u00e1nico de dudas (Dizionario panispanico dei dubbi) \u00e8 un'opera elaborata dai membri delle 22 Accademie della Lingua Spagnola, allo scopo di risolvere i dubbi in relazione all'uso della lingua spagnola in tutta la comunit\u00e0 ispanofona. La prima edizione \u00e8 stata pubblicata nel 2005.\nL'iniziativa \u00e8 partita in risposta alle 50.000 domande annuali, circa 300 al giorno, che arrivavano alle diverse Accademie della Lingua sul corretto uso della lingua.\n\u00c8 composto da:\nSono stati discussi diversi aspetti dell'opera, sia per quanto riguarda le soluzioni adottare, sia per il grado di 'obbligatoriet\u00e0' o valore normativo che avrebbe per il mondo ispanofono.\n\u00c8 stato altres\u00ec criticato il fatto che non venga citata alcuna fonte, delle molte che esistono e sono state tenute in considerazione nell'opera, riguardo ai temi che essa tratta."}
{"id": "578657", "revid": "122079494", "url": "https://it.wikipedia.org/wiki?curid=578657", "title": "Rifugio Tuckett", "text": "Il rifugio Tuckett - Quintino Sella \u00e8 situato nelle Dolomiti di Brenta (Trentino occidentale) nel comune di Tre Ville, a 2.272 m s.l.m. \u00c8 di propriet\u00e0 della Societ\u00e0 alpinisti tridentini (SAT), ed \u00e8 gestito dal 1981 dalla famiglia Angeli.\nStoria.\nL'edificio orientale, di pi\u00f9 modeste dimensioni ed oggi usato come dipendenza, fu costruito nel 1905 dalla SAT e dedicato a Quintino Sella, fondatore del Club Alpino Italiano. La costruzione principale fu eretta l'anno successivo dal Deutscher und \u00d6sterreichischer Alpenverein (club alpino tedesco - austriaco), sezione di Berlino, e venne intitolata all'alpinista britannico Francis Fox Tuckett.\nI rifugi subirono gravi danni durante la prima guerra mondiale e furono ristrutturati nel 1920 dalla SAT, che nel frattempo aveva acquistato il rifugio tedesco.\nLa costruzione di due distinti rifugi a un anno di distanza e a meno di venti metri l'uno dall'altro testimonia le tensioni nazionalistiche tra alpinisti di lingua tedesca e alpinisti trentini all'inizio del Novecento.\nTerminata nel 2015, un'ulteriore ristrutturazione ha migliorato le condizioni dei due rifugi, aggiungendo al Tuckett una stanza di asciugatura, un deposito zaini e delle nuove toilette con doccia, oltre a rimodernarne le sistemazioni per il pernottamento. La ristrutturazione ha anche toccato il rifugio Sella, con nuovi bagni ed una doccia, pur conservando i punti salienti del rifugio originale come travi e le porte originali del 1905, donandogli una nuova vita.\nCaratteristiche e informazioni.\nIl rifugio sorge ai piedi del Castelletto Inferiore di Vallesinella e della vedretta di Brenta inferiore. Si compone di due edifici, per un totale di 112 posti letto. \u00c8 aperto dal 20 giugno al 20 settembre. Dispone inoltre di un locale invernale, sempre aperto, con 8 posti.\nLa vicinanza alle pareti del Castelletto e ad una palestra di roccia attrezzata ne fanno una base ottimale per corsi di roccia.\nLa sua posizione centrale lo rende un buon punto di partenza per molte escursioni ed ascensioni, soprattutto per chi raggiunge le Dolomiti da Madonna di Campiglio.\nTraversate.\nIl rifugio funge da punto di appoggio per la Via delle Bocchette, pertanto le principali traversate avvengono lungo questo percorso. Si possono compiere traversate ai seguenti rifugi."}
{"id": "578663", "revid": "834", "url": "https://it.wikipedia.org/wiki?curid=578663", "title": "Has", "text": ""}
{"id": "578664", "revid": "1442080", "url": "https://it.wikipedia.org/wiki?curid=578664", "title": "Beniamino Fiamma", "text": " \nLa vita.\nCompie gli studi presso le scuole della sua citt\u00e0, conseguendo, nel 1918, il Diploma di Perito Agrimensore presso l'Istituto Tecnico.\nProsegue gli studi ed il 16 luglio 1923 consegue la Laurea in Ingegneria Industriale presso il Regio Istituto Tecnico Superiore il Politecnico di Milano.\nSegue, nel 1924-1925, il corso speciale dell'Istituzione Elettro - Tecnica \u201cCarlo Erba\u201d, annesso al Politecnico.\nNel 1924 condusse a termine gli studi e l'esperimento del \u201cComando a distanza senza fili\u201d, nel golfo della Spezia, assieme all'Ing. Guglielmo Marconi.\nNegli anni trenta comincia la sua carriera di dirigente scolastico. Dal 1934 al 1938 \u00e8 direttore della Regia Scuola Secondaria di Avviamento Professionale \u201cDomenico Pugliesi\u201d di Ortona. Dal 1939 al 1941 \u00e8 Direttore della Regia Scuola Tecnica Industriale \u201cFilippo Corridoni\u201d a Corridonia. Nel 1942 diventa Direttore della Regia Scuola Tecnica Industriale \u201cLeone Acciaiuoli\u201d di Ortona, con annessa Regia Scuola di Avviamento Professionale, divenute, con l'avvento della prima repubblica rispettivamente scuola tecnica industriale statale e scuola statale di avviamento professionale. .\nDal 1960 al 1970, data di pensionamento, \u00e8 preside dell'Istituto Professionale di Stato per l'Industria e l'artigianato \u201cG.Marconi\u201d, da lui stesso intitolata al suo caro amico.\nIl 2 giugno 1970 gli \u00e8 stata conferita la medaglia d'oro ai Benemeriti della Scuola, della Cultura, dell'Arte con la facolt\u00e0 di fregiarsi della Medaglia d'Oro. Fiamma \u00e8 morto ad Ortona nell'85.\nIl 7 febbraio 2004 un gruppo di ex-collaboratori dell'Ing. Beniamino Fiamma presentano al Comune di Ortona la richiesta, prontamente accolta, per l'intitolazione di una strada cittadina a suo nome. Si legge nel documento:\n\"\u201cHa educato non solo intere generazioni di studenti, ma \u00e8 stato un punto di riferimento per tutto il personale coinvolto nelle scuole da lui dirette. Fu un vero maestro stimato ed apprezzato per le sue doti umane e culturali, per lo spirito di servizio alle istituzioni e per la lealt\u00e0 dimostrata in ogni difficile situazione. Fu un uomo coerente, soprattutto nel periodo pi\u00f9 buio della nostra storia cittadina. A tali meriti va aggiunta una rara capacit\u00e0 inventiva che egli non ha mai ostentato e che \u00e8 emersa solo dopo la sua morte.\u201d\"\nBrevetti.\nFrutto dei suoi studi sono sette brevetti:\n\u201cInnovazioni nei dispositivi a distanza di uno o pi\u00f9 meccanismi ad apparecchi mediante Onde Elettromagnetiche\u201d;\n\u201cInterruttore vibrante a soccorritore termoionico\u201d;\n\u201cVibratore a soccorritore termoionico\u201d.\n\u201cInnovazione nei dispositivi di trasmissione delle vibrazioni od oscillazioni\u201d\n\u201cVibratore a bobina mobile\u201d\n\u201cDispositivo per ottenere in circuiti elettrici interruzioni differenti tra loro a frequenza costante e ben determinata preventivamente\u201d\nBibliografia.\nG. Franceschi, \"Il MAS comandato a distanza con il sistema di Ermanno e Beniamino Fiamma: una nuova e magnifica vittoria sul libro della scienza italiana\" in \"Mariperman. La ricerca scientifica\", Giunti 2014, pp. 69-91."}
{"id": "578665", "revid": "547034", "url": "https://it.wikipedia.org/wiki?curid=578665", "title": "Kolonj\u00eb", "text": "Kolonj\u00eb \u00e8 un comune albanese situato nella prefettura di Coriza.\nIl comune \u00e8 stato istituito in occasione della riforma amministrativa del 2015, unendo i comuni di Barmash, \u00c7lirim, Ersek\u00eb, Leskovik, Mollas, Novosel\u00eb, Qend\u00ebr Ersek\u00eb e Qend\u00ebr Leskovik.\nGeografia.\nKolonj\u00eb si trova nel sud-est dell'Albania e il suo centro \u00e8 Ersek\u00eb. \u00c8 delimitata da Coriza a nord e dalla Grecia a est. La citt\u00e0 di Ersek\u00eb si trova ai piedi del monte Gramos, la quarta montagna pi\u00f9 alta dell'Albania con un picco a 2.525 m sul livello del mare.\nStoria.\nDurante il Medioevo una regione sotto il nome di Koloneia si trovava nella regione montuosa a sud di Coriza (sud-est dell'Albania) e a nord di Konitsa e Kastoria (nord-ovest della Grecia) sulle pendici occidentali della catena montuosa dei Gramos. Una guarnigione militare bizantina con lo stesso nome fu costruita a ovest di Gramos.\nSecondo il racconto di Giovanni Scilitze, nel 1018, dopo la conquista bizantina della Bulgaria, l'imperatore Basilio II cre\u00f2 nuovi themata a Koloneia (\u039a\u03bf\u03bb\u03ce\u03bd\u03b5\u03b9\u03b1), Dryinopolis e Dyrrhachium, e stabil\u00ec ex prigionieri di guerra bizantini per proteggere le posizioni bizantine in Epiro contro futuri attacchi nemici dalla Macedonia centrale e occidentale. Nel 1040 il thema di Koloneia fu incorporata al ducato di Dyrrachion. Dopo il Sacco di Costantinopoli del 1204 e la successiva spartizione dell'Impero Bizantino, Koloneia fu concessa alla Repubblica di Venezia. Tuttavia, Koloneia pass\u00f2 sotto il controllo del Despotato dell'Epiro e form\u00f2 uno dei themata del Despotato. Dopo la battaglia di Pelagonia nel 1259, Koloneia fu ceduta all'Impero di Nicea.\nPrima delle migrazioni albanesi del XIV secolo l'area era abitata da aromuni. Il nome Kolonja si riferisce all'antica presenza di Valacchi ed \u00e8 legato al periodo romano della zona."}
{"id": "578667", "revid": "1013865", "url": "https://it.wikipedia.org/wiki?curid=578667", "title": "Kurbin", "text": "Kurbin \u00e8 un comune albanese situato nella prefettura di Alessio. Sede della municipalit\u00e0 \u00e8 la cittadina di La\u00e7.\nIl comune \u00e8 stato istituito in occasione della riforma amministrativa del 2015, unendo i comuni di Fush\u00eb-Kuqe, La\u00e7, Mamurras e Milot e comprende l'intero territorio del precedente distretto di Kurbin soppresso nel 2000.\nGeografia.\nIl territorio di Kurbin si trova nella parte settentrionale dell'Albania e si affaccia sulla costa adriatica. Lo sviluppo costiero \u00e8 pari a circa 6\u00a0km. Nei pressi della costa vi \u00e8 una fascia pianeggiante larga circa 10\u00a0km, pi\u00f9 ad oriente si trova una zona di colline e montagne, propaggine settentrionale dei Monti Skanderbeg che sui confini orientali con la municipalit\u00e0 di Mat raggiungono un'altitudine di oltre 1000 m s.l.m. con la massima elevazione nel monte \"Maja e Hutit\" (1316 m).\nIl confine settentrionale del comune \u00e8 delimitato dal fiume Mat, quello meridionale dall'Ish\u00ebm.\nIn epoca comunista \u00e8 stata realizzata la bonifica della pianura costiera, rimangono alcune zone umide e paludose come la laguna di Patok che ricopre circa 400 ha ed \u00e8 separata in due parti da un argine sul quale \u00e8 stata costruita una strada.\nAlla periferia meridionale della citt\u00e0 di La\u00e7 esistono delle sorgenti di acqua sulfurea (\"Uji i Bardhe\").\nStoria.\nLa prima menzione della regione etnografica e geografica di Kurbin risale al XIV secolo. A quel tempo la zona si chiamava \"Korbin\" o \"Korvin\" e il nome si riferiva in particolare alle colline e montagne comprese tra Kruja/Croia e il Mat.\nIl centro storico del'area era il villaggio di Delbnisht, a pochi chilometri a est di La\u00e7. Le donne indossavano il costume della Mirdizia, mentre gli uomini indossavano il costume di Kruja/Croia.\nInfrastrutture e trasporti.\nLa rete ferroviaria che passa attraverso il distretto \u00e8 gestita dalle Ferrovie dell'Albania / Hekurudha Shqipetare, ed \u00e8 alquanto obsoleta e sottoutilizzata. Nel distretto si trovano circa 30\u00a0km di binari e 3 stazioni Mamurras, La\u00e7 e Milot. La linea \u00e8 a binario unico e non \u00e8 elettrificata (ma c'\u00e8 un progetto di elettrificarla), permette di attraversare il distretto in treno da Sud a Nord, da Tirana a Scutari fino al Montenegro."}
{"id": "578669", "revid": "339392", "url": "https://it.wikipedia.org/wiki?curid=578669", "title": "Mirdit\u00eb", "text": ""}
{"id": "578670", "revid": "287204", "url": "https://it.wikipedia.org/wiki?curid=578670", "title": "Skrapar", "text": "Skrapar \u00e8 un comune albanese situato nella prefettura di Berat.\nIl comune \u00e8 stato istituito in occasione della riforma amministrativa del 2015, unendo i comuni di Bogov\u00eb, \u00c7epan, \u00c7orovod\u00eb, Gjerb\u00ebs, Leshnj\u00eb, Potom, Qend\u00ebr Skrapar, Vendresh\u00eb e Zhep\u00eb.\nCentro amministrativo del comune \u00e8 la cittadina di \u00c7orovod\u00eb.\n\u00c8 anche approssimativamente contigua alla \"regione etnografica\" albanese di Skrapar, nota per il suo folclore, la sua produzione di Rak\u0131, il suo alto tasso di appartenenza all'ordine Bektashi e le sue montagne panoramiche."}
{"id": "578672", "revid": "1544245", "url": "https://it.wikipedia.org/wiki?curid=578672", "title": "Mallakast\u00ebr", "text": "Mallakast\u00ebr \u00e8 un comune albanese situato nella prefettura di Fier.\nIl comune \u00e8 stato istituito in occasione della riforma amministrativa del 2015, unendo i comuni di Aranitas, Ballsh, Fratar, Greshic\u00eb, Hekal, Kut\u00eb, Ngra\u00e7an, Qend\u00ebr e Selit\u00eb."}
{"id": "578673", "revid": "599013", "url": "https://it.wikipedia.org/wiki?curid=578673", "title": "Diocesi di Cesk\u00e9 Budejovice", "text": ""}
{"id": "578675", "revid": "1154737", "url": "https://it.wikipedia.org/wiki?curid=578675", "title": "Caruncola", "text": "In anatomia umana e animale, la caruncola (o caroncola - dal latino \"carunc\u016dla\", diminutivo di \"caro\" = carne) designa una piccola escrescenza carnosa in forma di papilla (come ad esempio l'escrescenza gialla del merlo indiano).\nIn botanica, denota il rigonfiamento carnoso ricco di sostanze nutritive (incluse vitamine) di certi semi. Se ne nutrono in particolare le formiche.\nCuriosit\u00e0.\nDalla presenza di caruncole alla base del becco deriva il nome latino della gru coronata: \"Grus carunculata\"."}
{"id": "578676", "revid": "1064007", "url": "https://it.wikipedia.org/wiki?curid=578676", "title": "Mal\u00ebsi e Madhe", "text": "Mal\u00ebsi e Madhe \u00e8 un comune albanese situato nella prefettura di Scutari.\nIl comune \u00e8 stato istituito in occasione della riforma amministrativa del 2015, unendo i comuni di Gruemir\u00eb, Kastrat, Kelmend, Koplik, Qend\u00ebr Koplik e Shkrel.\n\u00c8 il comune pi\u00f9 settentrionale dell'Albania."}
{"id": "578679", "revid": "1992237", "url": "https://it.wikipedia.org/wiki?curid=578679", "title": "Professor Moriarty", "text": "Il Professor Moriarty (IPA: ) \u00e8 un personaggio di Arthur Conan Doyle presente nel ciclo di Sherlock Holmes. Esord\u00ec nel racconto \"L'ultima avventura\" (1893) ed \u00e8 menzionato anche nel racconto \"L'avventura della casa vuota\" (1903, ambientato nel 1894) e nel romanzo \"La valle della paura\" (1915).\nMoriarty \u00e8 un genio del male e l'antagonista per eccellenza di Sherlock Holmes, che lo definisce \"il Napoleone del crimine\" :\nMoriarty (il cui nome di battesimo, citato solo una volta da Arthur Conan Doyle, \u00e8 James) appare, in realt\u00e0, pochissime volte nelle opere di Doyle e il dottor Watson, l'io narrante, non lo incontra mai di persona.\nDescrizione.\nIl Professor Moriarty viene presentato come un geniale professore di matematica e al contempo un machiavellico e potente signore del crimine. Moriarty viene descritto per bocca di Holmes come un ragno al centro di una tela dai molteplici fili che si diramano in centinaia di biforcazioni dove il suo nome scorre come un flebile sussurro fino a scomparire. Moriarty offre servizi a pagamento o per semplice libidine come omicidi, rapine, sequestri, attentati, traffici illegali, furti di documenti militari ma, mentre i suoi uomini compiono queste efferate azioni, \"lui \u00e8 a miglia di distanza a risolvere qualche problema matematico su una lavagna\". Se uno dei suoi uomini viene arrestato, \u00e8 pronta immediatamente una cauzione e la pena per chi tradisce l'organizzazione o si avvicina troppo alla sua identit\u00e0 \u00e8 la morte con atroci sofferenze.\nNella stessa storia, Holmes descrive l'aspetto fisico di Moriarty a Watson: estremamente alto e magro, ben rasato, pallido e dall'aspetto ascetico, con una fronte che \"sporge in una curva bianca\", occhi profondamente infossati e spalle \"arrotondate da molto studio\", mentre la sua faccia sporge in avanti e oscilla sempre lentamente da una parte all'altra \"in modo curiosamente rettiliano\".\nQuesto personaggio fu ideato come la nemesi di Sherlock Holmes, per il racconto \"L'ultima avventura\" che avrebbe dovuto concludere la serie dedicata al celebre detective: nel racconto Holmes e Moriarty lottano alle cascate di Reichenbach nei pressi di Meiringen in Svizzera, rimanendo entrambi travolti dalle acque. Tale avrebbe dovuto essere, secondo l'autore Conan Doyle, l'epilogo di Sherlock Holmes, divenuto scomodo alla sua carriera di scrittore. In realt\u00e0 le proteste dei lettori portarono Conan Doyle a riprendere la serie e a far scampare Holmes alla morte. Il detective ritorn\u00f2 nel racconto \"L'avventura della casa vuota\" (1903, nella raccolta \"Il ritorno di Sherlock Holmes\") rivelando a Watson di essere rimasto nascosto per tre anni. Nello stesso racconto un assistente del Professor Moriarty cercher\u00e0 di vendicarne la morte: si tratta del colonnello Moran, un ex ufficiale britannico che, come il dottor Watson, aveva prestato servizio militare in Afghanistan.\nSe Conan Doyle non svilupp\u00f2 oltre la caratterizzazione del Professor Moriarty, il personaggio si prese la rivincita apparendo tanto frequentemente quanto Holmes, Watson e la signora Hudson nelle opere teatrali e spesso anche in quelle cinematografiche e televisive ispirate al detective di Baker Street.\nPersonalit\u00e0.\nMoriarty \u00e8 altamente spietato, dimostrato dal suo avviso a Sherlock Holmes: \"Se lei \u00e8 abbastanza intelligente da portare distruzione su di me, stia certo che far\u00f2 altrettanto con lei.\" \u00c8 classificato da Holmes come una mente criminale estremamente potente, che \u00e8 puramente abile nel commettere atrocit\u00e0 alla perfezione senza perdere il sonno su di essa. Ne \"L'ultima avventura\" si afferma che Moriarty non partecipa direttamente alle attivit\u00e0 che pianifica, ma si limita a orchestrare gli eventi. Ci\u00f2 che rende Moriarty cos\u00ec pericoloso \u00e8 il suo intelletto estremamente astuto: \nHolmes espone il suo pensiero in \"La valle della paura\" affermando:\nMoriarty ha rispetto per l'intelligenza di Holmes, affermando che \"\u00c8 stato un piacere intellettuale per me vedere il modo in cui lei [Holmes] ha affrontato questo caso.\" Tuttavia, compie numerosi tentativi alla vita di Holmes attraverso i suoi agenti. Mostra un'indole focosa, infuriandosi quando i suoi piani vengono sventati e viene messo \"in serio pericolo di perdere la sua libert\u00e0\", oltre a gomitare di lato i passeggeri nella stazione ferroviaria nella sua ricerca di Holmes travestito. Moriarty mostra anche una vena ferocemente indipendente, inseguendo Holmes in Svizzera da solo, mentre al contrario Holmes porta Watson con s\u00e9 ovunque vada.\nModelli storici per Moriarty.\nUn modello a cui lo stesso Conan Doyle paragona Moriarty \u2013 per bocca di Sherlock Holmes \u2013 ne \"La valle della paura\" \u00e8 l'arcicriminale londinese del Settecento Jonathan Wild. Holmes lo menziona all'ispettore Alec MacDonald come un esempio storico che l'ispettore avrebbe potuto conoscere, ma invano, dato che MacDonald non \u00e8 erudito quanto Holmes.\nUn altro possibile modello storico per Moriarty \u00e8 Adam Worth, un criminale gentiluomo americano di origine tedesca. Worth fu soprannominato \"il Napoleone del mondo criminale\" dal detective di Scotland Yard Robert Anderson.\nVi sono state inoltre molte congetture tra astronomi ed entusiasti di Sherlock Holmes che Doyle avesse basato la figura del proprio personaggio di Moriarty sull'astronomo statunitense Simon Newcomb. Newcomb fu certamente un genio dai molteplici talenti, con una particolare maestria per la matematica, ed era divenuto famoso a livello internazionale negli anni precedenti a quelli in cui Doyle incominci\u00f2 a scrivere le proprie storie. Pi\u00f9 precisamente, Newcomb aveva guadagnato una reputazione legata a dispetto e malizia, cercando apparentemente di distruggere carriere e reputazioni degli scienziati rivali.\nLe caratteristiche attribuite al Professor Moriarty potrebbero inoltre essere state ispirate a opere di matematici realmente vissuti. Carl Friedrich Gauss scrisse un celebre articolo sulle dinamiche di un asteroide nei suoi primi vent'anni, che ebbe sicuramente una certa risonanza in Europa, e gli fu assegnata una cattedra parzialmente in forza di questo risultato. Srinivasa Ramanujan scrisse sulle generalizzazioni del teorema binomiale e si guadagn\u00f2 una reputazione di genio scrivendo articoli che confondevano i migliori matematici del tempo. La storia di Gauss era ben nota ai tempi di Doyle e quella di Ramanujan si svolse a Cambridge dall'inizio del 1913 alla met\u00e0 del 1914; \"La valle della paura\", che contiene un commento sulla matematica cos\u00ec astrusa che nessuno avrebbe potuto criticarla, fu pubblicato nel settembre del 1914. George Boole \u00e8 stato citato a sua volta come possibile modello per Moriarty.\nConan Doyle, infine, \u00e8 noto per aver usato la propria scuola, lo Stonyhurst College, come fonte di ispirazione per dettagli della serie di Holmes; tra i suoi contemporanei a scuola vi erano due ragazzi che si chiamavano Moriarty.\nFilmografia.\nLe principali apparizioni cinematografiche e televisive del Professor Moriarty, con gli attori che lo hanno interpretato:\nPer altre apparizioni \"non canoniche\" del personaggio vedi di seguito.\nInfluenza culturale.\nAll'opposto delle scarse apparizioni nelle storie originali di Conan Doyle, nelle opere da esse derivate il personaggio del Professor Moriarty compare ben pi\u00f9 di una volta e viene ripreso volentieri quale antagonista ideale di Holmes. Moriarty \u00e8 considerato inoltre il precursore dello stereotipo del supercriminale, assieme a Fu Manchu, altro celeberrimo genio del male.\nTra le apparizioni \"non canoniche\" pi\u00f9 curiose di questo genio del male vi \u00e8 la partecipazione a due episodi della serie televisiva di fantascienza ' in cui una sofisticata simulazione olografica di Moriarty \u2013 costruita dal computer di bordo a partire dai romanzi\u00a0\u2013 a causa di un'avaria al computer stesso diviene autocosciente e prende in ostaggio la nave stellare Enterprise con tutto il suo equipaggio.\nNel \"graphic novel\" \"La Lega degli Straordinari Gentlemen\" (1999) di Alan Moore, che recupera e assembla liberamente personaggi e situazioni della narrativa ottocentesca, compaiono assieme sia il Professor Moriarty sia il dottor Fu Manchu. Dal fumetto \u00e8 stato tratto il film \"La leggenda degli uomini straordinari\" (2003).\nA Moriarty \u00e8 dedicato il manga \"Moriarty the Patriot\" di Ryousuke Takeuchi e Hikaru Miyoshi, che esplora le origini del Professore e le sue motivazioni nel diventare il pi\u00f9 grande criminale che la Gran Bretagna abbia mai visto.\nMoriarty si scontra con Sandokan e Yanez in \"Ritornano le tigri della Malesia\" di Paco Ignacio Taibo II, ispirato ai romanzi di Emilio Salgari.\nIl professore compare anche nella visual novel \"Eikoku Tantei Mysteria\" (2013) insieme con Holmes, Lupin e Jack lo squartatore.\nNei fumetti di Zagor, uno dei nomi falsi usati dal criminale Mortimer \u00e8 proprio Moriarty.\nNella serie TV \"The Librarians\" (2014) James Moriarty, interpretato da David S. Lee, \u00e8 un personaggio letterario che prende vita grazie alla magia e funge da antagonista in vari episodi della seconda stagione, salvo poi sacrificarsi per salvare la vita di Flynn Carsen.\nAppare anche nel videogioco per mobile Fate/Grand Order come servant giocabile di classe Archer.\nIl nome e la famiglia di Moriarty.\nNel Canone il nome di battesimo del Professor Moriarty non \u00e8 mai citato anche se tradizionalmente \u00e8 stato adottato il nome di Robert prima (dall'opera teatrale di William Gillette del 1899) e di James dopo.\nIn realt\u00e0 nel racconto \"L'ultima avventura\", facente parte del libro \"Le memorie di Sherlock Holmes\", Watson scrive che il colonnello James Moriarty pubblica delle lettere per difendere la memoria del fratello, il professore; ne \"La valle della paura\" Holmes dice che il fratello del professore \u00e8 un capostazione nell'ovest dell'Inghilterra. Ci troviamo dunque davanti a due ambiguit\u00e0: quella del nome del professore e quella del numero dei suoi fratelli, i quali sembrerebbero essere due, anche se non \u00e8 escluso, nonostante sia improbabile, che il colonnello ed il capostazione siano la stessa persona."}
{"id": "578687", "revid": "287204", "url": "https://it.wikipedia.org/wiki?curid=578687", "title": "Diocesi di Plzen", "text": ""}
{"id": "578688", "revid": "228587", "url": "https://it.wikipedia.org/wiki?curid=578688", "title": "Gregge", "text": ""}
{"id": "578689", "revid": "13833", "url": "https://it.wikipedia.org/wiki?curid=578689", "title": "Arcidiocesi di Lviv", "text": ""}
{"id": "578690", "revid": "4511667", "url": "https://it.wikipedia.org/wiki?curid=578690", "title": "Caroncola", "text": ""}
{"id": "578691", "revid": "92723", "url": "https://it.wikipedia.org/wiki?curid=578691", "title": "Capitoli de I Cavalieri dello zodiaco", "text": "Questa \u00e8 la lista dei capitoli del manga \"Saint Seiya - I Cavalieri dello zodiaco\" di Masami Kurumada, pubblicato in originale da Sh\u016beisha sulla rivista \"Weekly Sh\u014dnen Jump\" tra il 1985 e il 1990, e raccolto poi in 28 volumi \"tank\u014dbon\". L'edizione tank\u014dbon conta 110 capitoli in luogo dei 246 serializzati su Weekly Sh\u014dnen Jump: infatti per la pubblicazione in volumi molti capitoli furono fusi tra loro per formare capitoli pi\u00f9 lunghi, e per questo motivo diversi albi contengono insolitamente pochi capitoli. I capitoli che compongono la storia sono divisi in tre saghe: volumi 1-13: The Sanctuary, volumi 14-18: The Poseidon, volumi 19-28: The Hades. In coda alla prima saga, alla fine del tredicesimo volume, Kurumada ha aggiunto una storia breve avente come protagonista Hyoga dal titolo \"Natassia del paese di ghiaccio\". Al termine dei tankobon 13 e 28 inoltre sono riportate anche le schede tecniche dei personaggi apparsi.\nIn seguito sono state pubblicate diverse riedizioni: la \"aiz\u014dban\" uscita nel 1995, la \"bunkoban\" del 2001 in 15 volumi e l'edizione \"kanzenban\" pubblicata in Giappone nel 2006 e composta da 22 volumi.\nIn Italia il manga \u00e8 stato prima pubblicato dalla Granata Press in un'edizione di 42 numeri nei primi anni novanta, e successivamente dalla AnimeClick.it, in un'edizione di 28 volumi (come l'originale) tra il 2000 e il 2002. Dal 2008 al 2009 la Star Comics ha pubblicato \"I Cavalieri dello zodiaco - Saint Seiya - Perfect edition\", un'edizione composta da 22 volumi che rispecchia la \"kanzeban\" giapponese.\nLista dei volumi.\nNella lista seguente vengono indicati i numeri dell'edizione Granata Press degli anni '90 e tra parentesi quelli dell'edizione Star Comics del 2000 (allo stesso modo i primi titoli dell'elenco si riferiscono all'edizione Granata Press, mentre i secondi all'edizione Star Comics). Le date riportate si riferiscono invece riferite all'edizione Star Comics, la prima ad adottare una suddivisione in volumi uguale all'originale giapponese. "}
{"id": "578693", "revid": "339392", "url": "https://it.wikipedia.org/wiki?curid=578693", "title": "Alicia Gimenez-Bartlett", "text": ""}
{"id": "578694", "revid": "125063392", "url": "https://it.wikipedia.org/wiki?curid=578694", "title": "Paul Bernardo e Karla Homolka", "text": "Paul Kenneth Bernardo (Toronto, 27 agosto 1964) e Karla Leanne Homolka (Port Credit, 4 maggio 1970) noti anche come \"Barbie &amp; Ken\", sono una coppia di assassini seriali canadesi; uniti da una relazione coniugale, sono responsabili di tre omicidi e di numerosi stupri, avvenuti nel corso degli anni '80 e primi anni '90.\nGli sposi killer.\nPaul Bernardo.\nPaul Bernardo nacque a Toronto nel 1964, dopo il matrimonio combinato dei suoi genitori; aveva anche una sorella. Suo padre, Kenneth Bernardo, era un uomo violento che picchiava la moglie Marilyn, la tradiva con altre donne e commetteva molestie sessuali ed atti di persecuzione a danni di minorenni; arrivando persino a stuprare la figlia. In seguito ad una discussione, Marylin torn\u00f2 dai suoi e rincontr\u00f2 il padre biologico di Paul.\nNonostante tutto questo, Paul crebbe come un ragazzo brillante, iniziando a studiare Scienze Economiche e contabilit\u00e0. La madre, che non sopportava pi\u00f9 il marito, cadde in depressione e divent\u00f2 obesa.Bernardo era in realt\u00e0 un figlio illegittimo che la madre concep\u00ec quando era con il suo primo fidanzato; la madre svel\u00f2 il fatto al figlio quando aveva 16 anni, nel 1980; da questo momento in poi, Paul nutr\u00ec un odio atroce verso di lei; arrivava a litigarci e ad insultarla in modo molto pesante; lei lo ricambiava. Bernardo divenne poi ossessionato dalla sessualit\u00e0 e inizi\u00f2 a collezionare materiale pornografico; successivamente si mise a spiare le ragazze che si spogliavano e infine pass\u00f2 agli stupri; tra una violenza e l'altra, contrabbandava sigarette. Gli stupri iniziarono dal 4 maggio 1987: era solito appostarsi nei pressi delle fermate del bus di sera; aspettava che si avvicinassero delle ragazze e, al momento propizio, le assaliva e le costringeva ad un rapporto orale o anale; in un'occasione, arriv\u00f2 quasi a strangolare una vittima. Le ragazze avevano dai 15 ai 22 anni.Alla fine del percorso scolastico, si laure\u00f2 alla University of Toronto a Scarborough nel 1987. Trov\u00f2 un lavoro come contabile in una banca; il 17 ottobre dello stesso anno conobbe Karla Homolka in un ristorante a Scarborough.\nKarla Homolka.\nKarla Leanne Homolka nacque il 4 maggio 1970, prima di tre figli di una famiglia normale (il padre era un rappresentante di oggetti di arredamento ed aveva un carattere molto amorevole e la madre era una donna autorevole e sicura); il cognome lo eredit\u00f2 dalla madre di origine ceca. Crebbe in modo regolare e impar\u00f2 ben presto a parlare, camminare e leggere; eredit\u00f2 dal padre l'asma. Nel marzo 1971 nacque la sorella Lori e, il 1\u00ba gennaio 1975, la sorella Tammy.\nLa sua famiglia si stabil\u00ec ufficialmente nel 1978 a St. Catharines. Da ragazza, Karla aveva un'intelligenza molto elevata, tant'\u00e8 che da piccola sapeva fare molte pi\u00f9 cose dei suoi coetanei; amava i libri e coltivava la passione per gli animali. Era una bella ragazza, bionda e attraente, ma crescendo divent\u00f2 testarda e aggressiva, ed incominci\u00f2 ad avere frequentemente rapporti sessuali con i ragazzi.Da adolescente divenne un'appassionata di lettura e il suo genere preferito era l'occulto; aveva anche altre passioni, tra cui la musica e il canto. Ogni tanto ebbe dei problemi a relazionarsi con i fidanzati: ci litigava e cadeva in depressione, sviluppando tendenze suicide. Comunque questi problemi a relazionarsi non erano assolutamente gravi. Inizi\u00f2 a lavorare part-time in un negozio/clinica di animali vicino ad un centro commerciale. Il 17 ottobre 1987, a 17 anni, conobbe Paul Bernardo in un ristorante a Scarborough.\nQuando Bernardo entr\u00f2 a far parte della vita della famiglia di Karla, la sorella Tammy, di 12 anni, prese subito in simpatia il giovane. Era molto affezionata a lui, da quanto si pu\u00f2 vedere dalle videocassette girate dai familiari di Karla.\nAmore e morte.\nProblemi coniugali.\nPaul e Karla si innamorarono subito; in particolare, Karla era rimasta rapita dalla sua bellezza e dalla sua eleganza; divenne ossessionata da lui e ne parl\u00f2 molto bene alla sua famiglia.Nei giorni a venire, Paul si intrattenne in alcuni giochi erotici sadici con Karla: lei avrebbe dovuto fingere di essere la vittima di uno stupratore; Paul l'avrebbe ammanettata e violentata, nonostante le sue preghiere.Continu\u00f2 anche a fare lo stupratore seriale: aveva iniziato nel 1987; nel 1988 contava 13 violenze sessuali ai danni di ragazze. Karla sapeva dei suoi soprusi, ma taceva; prefer\u00ec restargli accanto, non lo voleva lasciare o denunciare.\nPaul inizi\u00f2 anche a stuprare Karla; la prima volta fu nel 1988; si pent\u00ec di averlo fatto e, in lacrime, le disse che gli dispiaceva e che non l'avrebbe pi\u00f9 fatto. Dall'anno successivo ricominci\u00f2 con pi\u00f9 violenza.Tra uno stupro e l'altro, le tolse la verginit\u00e0 prima del matrimonio; da quel momento lui si sent\u00ec in diritto di \u201cesigere un risarcimento morale\u201d; decise quindi di prendersi anche la verginit\u00e0 di Tammy Lyn Homolka (1\u00ba gennaio 1975 - 24 dicembre 1990), la sorella minore di Karla, stuprandola. Lui rifer\u00ec l'idea alla promessa sposa, che non si ribell\u00f2 alla proposta. La verginit\u00e0 di Tammy gli sarebbe dovuta essere data come \u201c\"regalo di Natale\"\u201d. Karla inizi\u00f2 a progettare lo stupro e rub\u00f2 dei sedativi dalla clinica per animali; per testarne l'efficacia, li prov\u00f2 sugli animali e ne vide gli effetti. Poi si esercit\u00f2 ad usare una fotocamera, che sarebbe servita nell'operazione.\nIl primo omicidio.\nLa sera del 23 dicembre 1990, circa sei mesi prima di sposarsi, Tammy fu invitata a cena a casa di Paul e Karla; l'alotano, un potente sedativo, era stato mescolato con il cibo e con il bere; lei, mangiandolo, lo assunse e si addorment\u00f2 sul divano poco. Mentre Karla le teneva uno straccio imbevuto di altro anestetico sul viso, Paul inizi\u00f2 a praticarle del sesso anale e vaginale (il tutto mentre i familiari di Karla dormivano), il tutto corredato da alcune fotografie. Improvvisamente (mentre Karla aveva un rapporto sessuale violento com Paul) Tammy si mise a vomitare (forse per overdose da medicinale) e incominci\u00f2 a soffocarsi con il proprio vomito: la bile le aveva tappato la gola fino a non farla pi\u00f9 respirare; probabilmente la testa era completamente sdraiata, e questa posizione non le avrebbe fatto espellere il vomito. Karla prov\u00f2 a girarle la testa, ma fu tutto inutile.I due chiamarono subito il 911 e camuffarono la morte come un incidente. Tammy venne caricata su un'ambulanza e portata nel St. Catharine General Hospital, dove i medici provarono a rianimarla, ma fu dichiarata morta alcune ore dopo, verso le 2 della vigilia di Natale, a soli 8 giorni prima di compiere 16 anni. I genitori di Karla, gi\u00e0 sconvolti dalla morte della figlia, non sospettarono minimamente che potesse essere colpa dei due ragazzi, come anche non dubitarono gli inquirenti; il caso verr\u00e0 in seguito archiviato come \u201cun incidente a seguito di una sbronza\u201d: forse i medici, che non si erano insospettiti, non fecero l'autopsia al cadavere. Sul viso erano presenti dei segni di ustione da medicinale. Le tracce di liquido seminale erano state lavate da Karla, quindi l'ipotesi di stupro era lontana.\nIl 27 dicembre 1990 Tammy venne sepolta. Sia Paul che Karla scrissero due biglietti per la giovane defunta, nei quali essi appaiono assai desolati per la sua morte.\nIl 20 luglio 1993, alla riesumazione del corpo di Tammy, all'interno della bara venne trovato un biglietto contenente l'invito a nozze per il matrimonio di Karla e Paul.\nLo stupro.\nPaul, a seguito dell'omicidio, incolper\u00e0 Karla di avere fatto morire il suo \u201c\"giocattolo sessuale\"\u201d: esigendo quindi una sostituta. Dopo alcune ricerche gli trov\u00f2 il \u201c\"giocattolo\"\u201d ideale, un'adolescente di nome Jane, la quale assomigliava vagamente a Tammy. Questo sarebbe stato il \u201c\"regalo di nozze\"\u201d.Karla fece amicizia con Jane e si conquist\u00f2 la sua fiducia; un giorno la invit\u00f2 a casa di Paul; lei la segu\u00ec e si mise a mangiare dolci e bere molto alcol misto ad halcion, un medicinale. Una volta addormentata, chiam\u00f2 Paul, che era ignaro della sorpresa. In mezzo all'euforia costrinse la fidanzata a copulare con Jane; successivamente tocc\u00f2 a lui: ebbe un altro rapporto vaginale ed anale; le tolse la verginit\u00e0. Il tutto fu corredato da una registrazione.Finito lo stupro, la misero a letto. Lei si svegli\u00f2 il giorno dopo: sentiva dei dolori, ma non si ricordava nulla del giorno prima; sapeva solo di essersi ubriacata e addormentata. Paul rimase contento dal fatto, e pens\u00f2 di sposare Homolka, nonostante non fosse pi\u00f9 vergine.\nIl secondo omicidio; il matrimonio.\nL'11 giugno 1991 un giovane ragazzo di soli 15 anni di nome Christopher Evans mor\u00ec a causa di un incidente stradale, assieme ad altri tre adolescenti. La comunit\u00e0, sconvolta da quanto accaduto, era quindi in lutto. Una giovane ragazza coetanea di Christopher, di nome Leslie Mahaffy (5 luglio 1976-16 giugno 1991), figlia di una maestra e di un oceanografo (il quale mestiere era aspirato anche da parte della giovane), il 14 giugno, la sera prima del funerale del ragazzo, si rec\u00f2 presso l'agenzia di pompe funebri per la veglia in compagnia di altri ragazzi. \nDurante la cerimonia cerc\u00f2 di consolare i suoi amici e, dopo l'evento, assieme ad un gruppo di ragazzi, si rec\u00f2 nel bosco per bere. Alle 2.00 del mattino del 15 giugno si rec\u00f2 presso casa sua assieme a questi ultimi, con l'obiettivo di trascorrere ancora un po' di tempo insieme, ma accidentalmente si chiuse fuori di casa dalla porta sul retro; ci\u00f2 risult\u00f2 essere un bel problema per la giovane Leslie, in quanto i suoi genitori avevano chiuso la porta principale perch\u00e9 stanchi del comportamento ribelle della ragazza. \nLa giovane, infatti, nonostante fosse una ragazza molto gentile e avesse un bellissimo rapporto con il suo fratellino Ryan e con i suoi genitori, pare conducesse una vita sregolata rubando talvolta nei negozi (venne colta in reato di taccheggio in un minimarket per 3 volte durante i mesi di marzo e aprile 1991) e marinando la scuola. Secondo alcuni, a volte si dava al \u201csesso facile\u201d, andava molto a spasso con gli amici e tornava a casa tardi. Quella sera era uscita di casa promettendo che sarebbe tornata a casa entro le 23, ma i suoi genitori, vedendo che a quell'ora la giovane non era ancora tornata, decisero di farle imparare la lezione chiudendole la porta principale.\nLa ragazza, allora, disse ai suoi amici di non preoccuparsi e che avrebbe risolto la situazione abbastanza in fretta. Si rec\u00f2 presso un telefono pubblico e chiam\u00f2 a casa di una sua amica allo scopo di non svegliare i suoi genitori e di dormire da lei, per poi andare insieme al funerale di Chris il giorno dopo. Rimase al telefono fino alle 2.30 senza per\u00f2 riuscire nel suo intento, decidendo allora di tornare presso la sua abitazione e di svegliare la madre, pur di non rimanere fuori al buio.\nFu proprio in quel momento che Bernardo, intento a rubare delle targhe di automobili per il contrabbando di sigarette, incontr\u00f2 Leslie, invitandola a salire in macchina per prendere una sigaretta. Entrata nell'abitacolo, inizi\u00f2 a minacciarla e le fece coprire bene gli occhi con una felpa, e la condusse a casa sua, dove lo attendeva Karla; distava 53\u00a0km.\nPortata nell'appartamento, le bend\u00f2 gli occhi e, tra sue le urla e le canzoni di Bob Marley e David Bowie, inizi\u00f2 a sodomizzarla; lo stupro fu nuovamente filmato con una fotocamera. Secondo i due assassini, alla giovane venne dato un orsetto di peluche per sostenere le aggressioni.\nIntanto, la mattina del 15 giugno, al funerale di Chris Evans, la madre, non trovando Leslie in chiesa chiam\u00f2 la polizia. La ragazza non si present\u00f2 nemmeno a scuola il 17 giugno, (il giorno dopo la sua morte), dove avrebbe dovuto sostenere un esame di matematica. Gli amici pensarono che non fosse pronta, nonostante avesse detto ai suoi amici l'opposto.\nDurante la notte tra il 15 e il 16 giugno, dopo che venne tenuta come ostaggio per ben 24 ore, Leslie venne drogata da Paul con alte dosi di Halcion (la stessa droga che venne usata da Bernardo per sodomizzare Tammy) e successivamente strangolata con un cavo elettrico. Tuttavia riusc\u00ec nel suo intento solo una seconda volta, dopo che durante la prima la giovane perse solamente i sensi. Il cadavere venne quindi nascosto in cantina.\nSecondo altre dichiarazioni, Bernardo disse che, mentre egli si trovava fuori dalla stanza, intento a preparare l'auto dove avrebbe liberato Leslie, la giovane mor\u00ec per le eccessive dosi di droga. Disse inoltre che prima era viva, e se ne accorse quando la prese in braccio per caricarla in macchina. Fu allora che sia lui che Homolka entrarono nel panico e tentarono di farle la respirazione artificiale, senza per\u00f2 successo..\nLa mattina dopo la coppia invit\u00f2 a cena i genitori di Homolka e la sorella Lori, e per poco non venne scoperto il cadavere di Leslie. La madre di Karla, infatti, aveva intenzione di scendere gi\u00f9 in cantina per prendere delle patate. Paul si offr\u00ec per non scomodare la suocera, e la scoperta venne evitata. Dopo che la famiglia di Karla se ne and\u00f2, la coppia recuper\u00f2 il cadavere e Paul smembr\u00f2 il corpo con una sega circolare in una tenda di plastica; i vari pezzi vennero mescolati con del cemento e \"smaltiti\" nel lago Gibson.\nNei giorni successivi all'omicidio, i genitori di Leslie continuarono a pensare che la figlia fosse scappata, tant'\u00e8 che il 18 giugno sua madre Debbie autorizz\u00f2 l'arresto di sua figlia in caso di allontanamento volontario. Quando, due settimane dopo la scomparsa della giovane, al compleanno della madre, la figlia non si fece sentire, i genitori erano convinti che Leslie non avesse (o non potesse avere) l'intenzione di chiamarli, senza preoccuparsi di dar loro informazioni. Pochi mesi prima era scappata di casa per due settimane e venne ritrovata in una stanza d'albergo in compagnia di un ragazzo pi\u00f9 grande di lei, entrambi sotto effetto di stupefacenti.\nGli amici della ragazza, i quali parteciparono alla veglia, diedero molte informazioni utili agli inquirenti. Gran Vanderveek, il fidanzato di Leslie, litig\u00f2 con la giovane alle 4 del pomeriggio del 14 giugno per non essere passato a trovarla a casa: vide successivamente la ragazza intenta a consumare un hamburger poco dopo nel centro commerciale della zona. Martian McSweeny, un suo amico, pass\u00f2 con lei la sera della veglia funebre; assieme si recarono con il gruppo di ragazzi presso il bosco per bere. Martian inoltre non vide Leslie preoccupata alle 2 quando si accorse di aver saltato il coprifuoco che le fu imposto dai suoi genitori. L'ultima testimone fu Amanda, l'amica cui Leslie telefon\u00f2 presso la cabina pubblica alle 2.30 per andare a dormire, senza per\u00f2 avere successo. Quando Martian non la vide al funerale, tuttavia non si allarm\u00f2, in quanto convinta che Leslie si fosse cacciata in qualche guaio con i genitori.\nIl 29 giugno, una coppia in canoa scopr\u00ec nel lago i pezzi di cemento, i quali erano stati preparati male e, se aperti, mostravano delle parti del corpo. In alcune ore la polizia recuper\u00f2 una spalla, un piede e un torso; il cadavere fu ricomposto; attraverso l'apparecchio dentale riuscirono ad identificarlo come quello di Leslie.\nLo stesso giorno Paul e Karla si sposarono, con un matrimonio sontuoso e con 150 ospiti. I genitori di Karla non poterono versare una grande somma di denaro per il matrimonio di loro figlia in quanto vennero gi\u00e0 spesi per il funerale di Tammy pochi mesi prima. Il padre di Karla brind\u00f2 durante il taglio della torta in memoria della figlia, ma Karla cambi\u00f2 velocemente argomento per brindare agli sposi. Karla aveva 21 anni e Paul quasi 27.\nIl tentato omicidio.\nUn giorno Karla, dopo aver invitato ancora Jane, della quale aveva ormai conquistato la fiducia, prov\u00f2 ad ucciderla pur di compiacere Paul, ma lui la ferm\u00f2 e la minacci\u00f2 di divorziare. Lo sposo, rimasto senza vittime da stuprare, ripieg\u00f2 su una ragazza americana consenziente. Dopo che ripart\u00ec dal Canada per andare negli Stati Uniti, rimase nuovamente a mani vuote. Vedendo che la tensione si stava accumulando, Karla decise di procurare un altro \u201cgiocattolo\u201d per Paul: ci teneva che non divorziasse, gli rivolgeva una grande attenzione.\nIl terzo omicidio.\nCirca 10 mesi dopo l'omicidio di Leslie, il 16 aprile 1992, la coppia individu\u00f2 la terza vittima nel parcheggio della chiesa di St. Catharine: era una ragazza canadese quasi 16enne di nome Kristen French (10 maggio 1976-19 aprile 1992). Dopo la tragica morte di Leslie, Kristen diceva a tutte le sue amiche di non fidarsi degli sconosciuti e di prestare attenzione a chiunque.\nQuel giorno Kristen stava passeggiando da sola per strada, quando Karla, alla guida della sua macchina, usc\u00ec dall'abitacolo con una mappa in mano e si avvicin\u00f2 alla ragazza, dicendole di essersi persa. Mentre le chiedeva delle informazioni stradali, le punt\u00f2 addosso un coltello e la costrinse a salire in macchina. In quel momento Paul scese dalla macchina e sal\u00ec dietro, riuscendo cos\u00ec a tenere sotto controllo Kristen, minacciandola che le avrebbe tagliato la gola. Venne bendata ed ammanettata e portata nella loro casa, dove vennero staccati i telefoni e chiuse porte e finestre. Alcuni testimoni assistettero alla scena, ma non capirono bene cosa stesse succedendo (altri dissero di aver visto la ragazza a bordo di una macchina Camaro, totalmente differente rispetto a quella di Karla). Dopo l'arrivo in casa, Paul la violent\u00f2. Dalle registrazioni pervenute si vede che arriv\u00f2 al punto da orinarle in faccia e schiaffeggiarla con il pene, inserendogli una bottiglia di vino nell'ano, almeno per 40 volte. Kristen, pensando che sarebbe sopravvissuta, si pieg\u00f2 al loro volere. Dopo lo stupro, Paul usc\u00ec di casa per 30 minuti e Kristen scongiur\u00f2 Karla di risparmiare la vita. Ma lei decise di non aiutarla, in quanto i coniugi avevano agito a viso scoperto e la ragazza sarebbe stata un testimone abbastanza scomodo, in quanto aveva visto sia la casa che il cane della coppia. Dopo che Paul torn\u00f2 a casa, accese il televisione ed apparve l'edizione straordinaria del telegiornale dove venne lanciato un appello del padre della ragazza, il quale scongiurava i rapitori di risparmiare sua figlia e di riportarla a casa sana e salva. Paul cambi\u00f2 canale e continu\u00f2 a stuprare la ragazza, torturandola per circa altri tre giorni. Il 19 aprile, Karla si ricord\u00f2 dell'invito dei genitori al pranzo di Pasqua e decise di andare con suo marito, non prima per\u00f2 che Paul girasse un altro video con la ragazza. Dopo l'ennesima violenza sessuale, la ragazza venne legata con un cavo elettrico che le strinse anche il collo, morendo cos\u00ec soffocata. Pare che venne presa anche a martellate mentre provava a fuggire. Non si \u00e8 mai riusciti a capire chi dei due l'avesse realmente uccisa (vennero infatti poi raccontate due versioni assai contrastanti: Paul sostenne infatti che mentre era fuori casa, Kristen prov\u00f2 a fuggire e Karla la colp\u00ec ed in seguito la strangol\u00f2, mentre la moglie raccont\u00f2 che fu lui ad uccidere la ragazza, strangolandola la mattina di Pasqua). Il cadavere fu spogliato, pulito dello sperma di Paul, rasato per non lasciare tracce del tappeto, e buttato ancora integro in una fossa a Burlington, situata a 45 minuti da St. Catherines.Venne ritrovato dalla polizia alcuni giorni dopo, il 30 aprile; era stato lavato e i capelli le erano stati tagliati per impedirne l'identificazione. Venne ritrovato molto vicino al cimitero dove venne sepolta Leslie, 9 mesi prima. Le autorit\u00e0 non collegarono gli omicidi tra loro e pensarono che fossero opera di assassini differenti e non di un assassino seriale perch\u00e9 Kristen non venne fatta a pezzi. I testimoni dissero alla polizia di averla avvistata l'ultima volta al parcheggio della chiesa, dove una donna la costrinse a salire su una macchina; quando gli chiesero il modello, loro si ricordavano \"una Camaro\" e non una Oro Nissan 240SX. In ogni caso, venne presa la targa.\nLa fine.\nLe indagini.\nDal 1987, mentre Paul si dedicava agli stupri di Scarborough, il detective Steve Irwin e la polizia aprirono le indagini. Nel Natale dello stesso anno, una ragazza stuprata forn\u00ec l'identikit dell'aggressore, unico per tutti gli stupri: era quello di Paul Bernardo. L'identikit non fu diffuso.Successivamente trovarono anche il modello della sua auto: era sempre quella di Paul.Nel maggio 1990 venne diffuso l'identikit con la stampa: chiunque avesse trovato lo \u201cStupratore di Scarborough\u201d, avrebbe ricevuto 150.000$ di ricompensa; all'incirca nel novembre dello stesso anno molti amici riferirono alla polizia che l'uomo descritto nell'identikit aveva una forte somiglianza con Paul. La manovra rese le indagini pi\u00f9 lunghe e difficoltose perch\u00e9 arrivarono molte segnalazioni. Tra di esse si contava quella del direttore della banca per cui lavorava Paul, la quale per\u00f2 si perse in mezzo all'intricata matassa.In laboratorio arriv\u00f2 anche lo sperma dello stupratore; 230 sospetti vennero chiamati per gli esami: tra di essi c'era Paul. Lo sperma coincideva con quello di 5 persone, tra cui lui. Intanto, forse vedendo che le indagini si erano intensificate, lui aveva smesso di stuprare; vista la pausa, gli agenti rinviarono il caso all'aprile 1992.Sfugg\u00ec alla polizia molte volte, nonostante avesse tutte le prove contro. Si spost\u00f2 a vivere a San Catharines, dove commise i delitti. Aveva cambiato nome, da \u201cPaul Kenneth Bernardo\u201d a \u201cPaul Teale\u201d; il cognome lo trov\u00f2 guardando un film.L'FBI intervenne dopo il terzo omicidio. Dopo un po' di tempo, identific\u00f2 Bernardo come il proprietario dell'auto dell'assassino. La polizia lo convoc\u00f2 per l'interrogatorio, che arriv\u00f2 a un nulla di fatto.Nel 1992 venne riaperta la pratica dell'analisi dello sperma; le analisi tardarono molto e, invece di concludersi subito, finirono nel febbraio 1993: ricomparve per l'ennesima volta Paul. Il detective Irwin non lo volle arrestare, ma lo mise sotto sorveglianza.\nIl divorzio; l'arresto.\nNel 1992 Bernardo aveva rincominciato a picchiare la moglie. I genitori di Karla lo costrinsero a divorziare il 5 gennaio 1993 dopo che videro che era stata pestata con una torcia e aveva riportato varie lesioni alle costole; lei fino all'ultimo aveva taciuto: erano stati i colleghi di lavoro che avevano avvertito i genitori dopo che l'avevano vista in un pessimo stato. Karla si trasfer\u00ec in un altro luogo. Gli agenti di polizia arrivarono a lei e la convocarono per alcuni interrogatori, durante i quali non parl\u00f2 mai. Si confid\u00f2 con un suo zio, che chiam\u00f2 la polizia.\nIl 17 febbraio 1993, dopo alcuni giorni di sorveglianza, Paul fu finalmente arrestato. Il 19 febbraio, durante la perquisizione di casa sua, gli agenti trovarono un diario e sei filmati che documentavano le violenze sessuali ai danni delle ragazze assassinate; solo allora Jane scopr\u00ec di essere stata violentata nel sonno.\nIl processo.\nNel 1995 i due vennero processati: Homolka fu condannata a scontare 12 anni di carcere per complicit\u00e0 e altri reati minori; il 1\u00ba settembre Bernardo fu condannato all'ergastolo per tre omicidi e quindici stupri (secondo la moglie, sarebbero in realt\u00e0 pi\u00f9 di 30); \u00e8 stato incarcerato in una piccola cella d'isolamento nel Penitenziario di Kingston. La sua casa fu demolita ed il terreno venduto. Karla avrebbe potuto essere liberata sulla parola tre anni dopo, nel 1996, ma il tribunale stabil\u00ec che, nonostante avesse avuto una buona condotta, poteva ancora essere pericolosa.\nDestini separati.\nHomolka fu rilasciata il 4 luglio 2005. Qualche mese dopo le furono tolte 14 restrizioni sulla libert\u00e0. L'anno successivo non le permisero di cambiare nome in Emily Tremblay. Nello stesso anno negli USA usc\u00ec un film biografico sulla coppia che scaten\u00f2 molte polemiche. Oggi ha 50 anni conduce una nuova vita: si \u00e8 risposata con un altro uomo nel 2007 ed ha avuto dei figli.\nBernardo invece, ha 57 anni, si trova tuttora in carcere, avendo gi\u00e0 scontato 28 anni di reclusione.\nPaul Bernardo e Karla Homolka nei media.\n\"Karla\", film del 2006 di Joel Bender, racconta della coppia Bernardo-Homolka; Laura Prepon interpreta Karla Homolka e Misha Collins Paul Bernardo."}
{"id": "578699", "revid": "467420", "url": "https://it.wikipedia.org/wiki?curid=578699", "title": "Giuseppe Poggi", "text": "Biografia.\n\u00c8 stato, almeno dai tempi di Giorgio Vasari e Bernardo Buontalenti, l'architetto che maggiormente ha influenzato il volto di Firenze odierno.\nInizialmente ricevette molte commissioni dalla nascente borghesia ottocentesca per la creazione, la ristrutturazione e l'ammodernamento di ville, palazzi e giardini (Villa Favard, Palazzo Gondi, Palazzo della Gherardesca...), dove operava in sodalizio con pittori come Annibale Gatti. In particolare ebbe successo per la sua qualit\u00e0 nel coniugare uno stile neo-rinascimentale, consono alla storia cittadina, con le nuove mode, soprattutto legate ai parchi all'inglese.\nNel 1864 ricevette il prestigioso incarico di studiare il nuovo assetto urbanistico di Firenze, iniziando il cosiddetto \"Risanamento\": una volta abbattute le mura della parte nord realizz\u00f2 i Viali di Circonvallazione, con alcune piazze scenografiche (Piazza Beccaria, Piazza della Libert\u00e0) dagli edifici raccordati stilisticamente sui lati, mentre al centro restavano in isole pedonali le antiche porte trecentesche. Nel Piazzale Donatello isol\u00f2 il cimitero degli inglesi, circondato da cipressi in un insieme suggestivo che emozion\u00f2 scrittori e pittori del romanticismo, come Arnold B\u00f6cklin, che vi si ispir\u00f2 per il suo capolavoro dell\"'Isola dei morti\".\nIn seguito cre\u00f2 sulla sponda opposta il viale dei Colli, ariosa passeggiata panoramica coronata dal Piazzale Michelangelo, forse il suo capolavoro.\nTra le altre opere di Poggi in Toscana troviamo le Terme di Casciana, del 1870 che dettero alla cittadina quel tono di citt\u00e0 \u00abgranducale, collodiana, toscanissima\u00bb (come ebbe a scrivere lo scrittore elbano Carlo Laurenzi nel 1968).\nA Poggi fu commissionato il progetto del monumento ai caduti, in massima parte toscani, della Battaglia di Curtatone e Montanara inaugurato a Curtatone il 29 maggio 1870.\n\u00c8 sepolto nel Cimitero di Trespiano di Firenze.\nSuo fratello Enrico Poggi fu altra importante personalit\u00e0 del tempo.\nArchivio personale.\nLe sue carte sono conservate in pi\u00f9 sedi. La sede di Architettura della Biblioteca di Scienze Tecnologiche, Universit\u00e0 degli Studi di Firenze conserva il Fondo Giuseppe Poggi, composto da disegni che documentano i lavori edilizi per committenti privati (fra i quali i Gerini, i della Gherardesca, gli Incontri, i Giuntini). Entrato a far parte del patrimonio dell\u2019Universit\u00e0 di Firenze nella seconda met\u00e0 del Novecento, si compone di oltre 900 pezzi, su vari supporti. Le tavole sono state digitalizzate e sono consultabili nel catalogo del Sistema bibliotecario dell'Ateneo fiorentino e in Internet culturale. L'Archivio di stato di Firenze conserva 77 unit\u00e0 e 171 piante. La Soprintendenza archeologia, belle arti e paesaggio per la citt\u00e0 metropolitana di Firenze e le province di Pistoia e Prato conserva 2070 disegni in due fondi distinti."}
{"id": "578700", "revid": "198277", "url": "https://it.wikipedia.org/wiki?curid=578700", "title": "Corrado Viciani", "text": "Da giocatore, calc\u00f2 i campi della Serie A con e , e vest\u00ec la maglia della nazionale olimpica. In seguito, come allenatore, si guadagn\u00f2 i soprannomi di \"Profeta\" e \"Maestro\" per via del suo credo calcistico basato sul \"gioco corto\", sistema tattico moderno e spettacolare che per primo contribu\u00ec a svecchiare il tradizionale gioco \"all'italiana\".\nHa legato il proprio nome soprattutto alla , piazza dove da tecnico ottenne i risultati pi\u00f9 rilevanti portandola per la prima volta in massima serie, e dov'\u00e8 riconosciuto come una delle personalit\u00e0 pi\u00f9 rappresentative della storia rossoverde; importanti anche i suoi trascorsi al , club che guid\u00f2 alla sua prima finale di Coppa Italia.\nBiografia.\nNato nella Libia italiana, dopo gli eventi della seconda guerra mondiale si trasfer\u00ec con la famiglia a Castiglion Fiorentino, cittadina toscana da cui provenivano i genitori. Qui \u00e8 morto all'et\u00e0 di ottantaquattro anni, dopo una lunga malattia.\nPoche settimane dopo la sua morte, il 22 febbraio 2014 la giunta comunale della citt\u00e0 di Terni gli ha intitolato la curva Est, cuore del tifo organizzato rossoverde, dello stadio Libero Liberati.\nNegli anni 1970 il figlio Enrico (1957) tent\u00f2 la carriera di calciatore vestendo le maglie di (con il padre allenatore) e , ritirandosi poi a soli 24 anni.\nCaratteristiche tecniche.\nAllenatore.\nSal\u00ec alla ribalta a cavallo degli anni 1960 e 1970 per l'adozione del cosiddetto \"gioco corto\", \u00abcalcio brasiliano alla velocit\u00e0 degli inglesi\u00bb, ovvero una particolare filosofia figlia del calcio totale olandese dell'epoca (e poi appellata, da parte della critica, come precursore del tiki-taka) \u2013 basata sul marcato possesso palla, sul pressing alto, su veloci sovrapposizioni e sul lungo fraseggio tra tutti i componenti della squadra \u2013, che Viciani fu tra i primi a teorizzare e proporre nel panorama calcistico italiano (inversamente, ancora dominato da lanci lunghi, catenaccio e contropiede), facendo la fortuna di due \"provinciali\" come Ternana e Palermo.\nL'allenatore fece di necessit\u00e0 virt\u00f9, adottando questa moderna tattica calcistica per via dello scarso tasso tecnico che riscontrava nei giocatori a sua disposizione; trovandosi spesso senza solisti capaci di fare la differenza, Viciani disponeva in campo le sue squadre in maniera molto compatta, istruendole con l'applicazione di movimenti rapidi e d'insieme \u2013 mai fine a se stessi \u2013 tra gli undici in campo, il tutto per sopperire al divario tecnico che sulla carta le separava da avversari pi\u00f9 quotati.\nCarriera.\nGiocatore.\nClub.\nCrebbe calcisticamente nelle file della , per poi essere prelevato nel 1948 dalla . A Firenze rimase per cinque stagioni senza tuttavia riuscire a conquistare un posto da titolare, mettendo assieme 31 presenze complessive in campionato e 1 sola rete, siglata l'8 febbraio 1953, che valse il successo sul campo del . Nell'estate dello stesso anno pass\u00f2 quindi al , in Serie B. Rimase coi lariani per tre stagioni, imponendosi da titolare nelle prime due annate.\nRitrov\u00f2 quindi la massima serie nella stagione 1956-1957, trasferendosi al , dove rest\u00f2 due stagioni per 47 presenze complessive. Dopo un biennio nella capitale, nella poi trasformatasi in , chiuse infine la carriera agonistica nel 1962 alla , ove inizi\u00f2 anche la carriera da allenatore.\nComplessivamente, collezion\u00f2 78 presenze e 1 rete in Serie A, e 70 presenze e 1 rete in Serie B.\nNazionale.\nNel 1952 fece parte della nazionale olimpica, in occasione del torneo di calcio ai Giochi di .\nAllenatore.\nDal 1960 al 1962, in Serie D, inizi\u00f2 la carriera da tecnico ricoprendo il doppio ruolo di allenatore-giocatore nella , scegliendo poi definitivamente la panchina con l'arrivo alla . Nel torneo 1964-1965 allen\u00f2 il in Serie C, mentre dal 1965 al 1967 guid\u00f2, sempre in terza serie, il tra le cui file militavano Bob Vieri e Ilario Castagner.\nApprodato nella stagione 1967-1968 alla , Viciani vinse subito il campionato di Serie C, portando la compagine rossoverde in Serie B, mentre l'anno seguente ottenne un decimo posto nel torneo cadetto.\nL'annata successiva and\u00f2 ad allenare l', sempre in B, venendo sollevato dall'incarico a met\u00e0 stagione: nel corso della breve permanenza a Bergamo si fece comunque notare per aver intuito le capacit\u00e0 da tecnico di Castagner, suo ex giocatore il quale aveva appena appeso gli scarpini al chiodo, e che nonostante la giovane et\u00e0 Viciani volle con se come suo vice. Breve anche l'esperienza sulla panchina del nel 1970-1971, iniziata a stagione in corso e conclusasi con un esonero poco prima della fine del campionato.\nNell'estate 1971 torn\u00f2 alla Ternana del presidente Giorgio Taddei, con cui vinse il campionato di Serie B 1971-1972 e, per la prima volta, si guadagn\u00f2 la Serie A: la promozione rimase storica, segnando il debutto assoluto in massima categoria per una formazione dell'Umbria. Nella stagione 1972-1973, tuttavia, quel \"gioco corto\" che aveva fatto la fortuna dei rossoverdi in cadetteria non riusc\u00ec a far evitare loro l'ultimo posto in classifica in A, con conseguente retrocessione; in quell'anno a Terni, Viciani ebbe comunque il pregio di lanciare in prima squadra un promettente giovane, Franco Selvaggi, che nel 1982 diventer\u00e0 campione del mondo con la nazionale.\nAccasatosi al di Renzo Barbera, nel 1973-1974 il tecnico port\u00f2 per la prima volta i rosanero, pur militando in cadetteria, alla loro prima finale di Coppa Italia, persa contro il ai tiri di rigore all'Olimpico di Roma. La stagione successiva, sempre sotto la guida di Viciani, i siciliani mancarono la promozione in Serie A per due punti.\nDopo un breve periodo di inattivit\u00e0, nella stagione 1975-1976 assunse la guida dell' al posto dell'esonerato Antonio Giammarinaro, traghettandola a centro classifica. Nell'anno successivo, ancora alla guida degli irpini, venne esonerato dopo 28 giornate. Scese quindi di categoria allenando per tre stagioni la , in un torneo di Serie C e due di C1. Risal\u00ec quindi in Serie B nell'autunno 1980, a stagione in corso, sulla panchina del , non riuscendo a salvare i biancorossi che caddero in C1.\nQuindi Viciani ripart\u00ec nuovamente da Terni, con i rossoverdi in Serie C1; nel secondo anno in Umbria (1982-1983), nonostante una prima parte di campionato fallimentare, riusc\u00ec ugualmente a portare la squadra alla salvezza con un ottimo girone di ritorno, mantenendo i rossoverdi in categoria grazie alla miglior classifica avulsa. Nella stagione 1983-1984 allen\u00f2 la , sostituendo Osvaldo Jaconi e venendo da questi rimpiazzato prima della fine del campionato.\nDopo un breve periodo d'inattivit\u00e0, nella stagione successiva torn\u00f2 a Cava de' Tirreni subentrando a Romeo Benetti sulla panchina della squadra biancobl\u00f9, neoretrocessa dalla Serie B, traghettandola alla salvezza. Nel 1985-1986 fu alla guida del che chiuse a met\u00e0 classifica il campionato di C1. Sceso in Serie C2, qui Viciani salv\u00f2 dalla retrocessione in Interregionale, in entrambi i casi assumendo la guida a tornei inoltrati, prima la (1986-1987) e poi la Ternana (1987-1988); con le \"Fere\", dove torn\u00f2 per la quarta e ultima volta, raggiunse le 256 panchine ufficiali, divenendo l'allenatore pi\u00f9 presente nella storia del club umbro.\nConcluse la carriera in panchina a cavallo degli anni 1980 e 1990, sempre in C2, prendendo dapprima per qualche mese la guida del nella stagione 1989-1990, e guidando ancora la Turris nel campionato 1990-1991."}
{"id": "578701", "revid": "36426", "url": "https://it.wikipedia.org/wiki?curid=578701", "title": "Palazzo della Gherardesca", "text": "Palazzo della Gherardesca si trova in Borgo Pinti 99 a Firenze, con ingressi al giardino anche da piazzale Donatello 9, 10, 11, 12 e 13.\nStoria.\nIl palazzo fu costruito in tempi brevissimi su un terreno con casa colonica gi\u00e0 appartenuto all'ospedale degli Innocenti fra la porta a Pinti e la posterla dei Servi, tra il 1473 e il 1480 per Bartolommeo Scala, cancelliere della Repubblica, letterato, nonch\u00e9 diplomatico e uomo di fiducia di Lorenzo il Magnifico. Questi fece costruire un casino da Giuliano da Sangallo, che rimase alla famiglia fino al 1585: la parte pi\u00f9 antica, che dovrebbe risalire al periodo 1490-1529 e che comprende il bel cortile quadrato ricco di bassorilievi, fu tuttavia inglobata nel grande rifacimento cinquecentesco che determin\u00f2 l'attuale configurazione. A memoria di tale periodo resta una lapide sulla facciata e uno stemma di Bartolomeo Scala:\nPer via ereditaria, attraverso le tre figlie monache dello Scala, pass\u00f2 nel 1585 ai Medici, nella persona del cardinal Alessandro (all'epoca arcivescovo di Firenze e in futuro papa col nome di Leone XI): in questi anni \u00ab...fu molto abbellito con pitture di Giovanni Balducci, e decorato con una venusta cappella ricca di belle tavole di Giovanni Stradano e di superbi ornati\u00bb. Fu inoltre migliorato l'immobile e fu ingrandita la propriet\u00e0 acquistando un terreno dell'Arte della Lana confinante.\nCon l'elezione al soglio pontificio del Medici nel 1605 la propriet\u00e0 pass\u00f2 a sua sorella Costanza, andata in sposa a Ugo della Gherardesca. Durante il Carnevale del 1616 vi si tenne la prima esecuzione dell'\"Orfeo dolente\" di Domenico Belli, rappresentato fra i due atti dell'\"Aminta\" di Torquato Tasso.\nI Della Gherardesca ne mantennero il possesso per tre secoli, arricchendolo di opere (come l'affresco del Volterrano) e facendolo ingrandire, dopo un primo intervento di Gherardo Silvani nel 1632, dall'architetto Antonio Maria Ferri. In particolare a quest'ultimo spetta il rifacimento della facciata su Borgo Pinti e sul lato sud (1713-1720), mentre ad Alessandro Gheri spetta la galleria a stucchi e la decorazione del salone del piano nobile, con affreschi raffiguranti episodi della storia dei Della Gherardesca di Giovanni Domenico Ferretti, Mauro Soderini e Vincenzo Meucci. Anche all'interno del palazzo i mutamenti furono consistenti, tanto che solo il cortile fu mantenuto della struttura originale, ma anche questo fu mutato nella decorazione per adattarlo ai nuovi gusti.\nDurante gli stravolgimenti del periodo di Firenze Capitale, il complesso venne interessato per l'abbattimento delle mura nel 1869 e la creazione dei viali. In quel periodo venne realizzato un ingresso monumentale al giardino sul viale Matteotti, del quale si occup\u00f2 l'architetto del risanamento Giuseppe Poggi.\nNel 1882 la propriet\u00e0 venne ceduta all'ex-\"kediv\u00e9\" d'Egitto Ismail Pasci\u00e0, il quale per\u00f2 la cedette poco dopo per non aver ricevuto l'autorizzazione a sistemarvi il proprio \"harem\". Pass\u00f2 quindi alla Societ\u00e0 Italiana per le Strade Ferrate Meridionali e poi, nel 1940, alla Societ\u00e0 Metallurgica Italiana.\nIl complesso ebbe un importante restauro nel 1940-42, promosso dalla stessa Societ\u00e0 Metallurgica e diretto dal giovane architetto Piero Sanpaolesi e dall'anziano ingegnere Raffaello Brizzi.\nIl palazzo ha subito un nuovo radicale restauro in occasione della creazione di un \"hotel\" a cinque stelle della catena Four Seasons, aperto nel giugno 2008.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nL'edificio fu uno dei prototipi dei cosiddetti \"casini di delizie\", cio\u00e8 quelle case di citt\u00e0 simili a ville immerse in grandi parchi e giardini, che tanto andarono di moda verso il XVIII secolo.\nAttualmente la propriet\u00e0 si presenta nella forma assunta al termine di un complesso cantiere teso a trasformare il palazzo con i suoi annessi in albergo, sulla base di un progetto messo a punto da Roberto Magris e successivamente seguito dall'architetto Andrea Noferi.\nIl fronte principale si presenta organizzato su tre piani per sette assi con cornici marcapiano; il portale centrale \u00e8 coronato da un terrazzino a sua volta sormontato dalla porta finestra del piano nobile, qualificata da un timpano semicircolare spezzato entro cui si inserisce uno scudo coronato con l'arme dei Della Gherardesca (partito: nel 1\u00b0 d'oro, alla mezza aquila di nero coronata del campo, uscente dalla partizione; nel 2\u00b0 troncato di rosso e d'argento). Per quanto riguarda il portale la documentazione archivista consente di datarlo al 1716-1717 e di assegnarlo a Giovanni Battista Foggini, che sarebbe intervenuto sul precedente disegno di Antonio Ferri, rinnovandolo. Sulla porzione sinistra della facciata \u00e8 lo stemma degli Scala (d'oro, alla scala di tre pioli d'azzurro, posta in banda), oltre ad una memoria che ricorda le principali famiglie proprietarie dell'edificio.\nIl prospetto che guarda al giardino \u00e8 articolato in due stretti avancorpi collegati da un corpo a tre piani, con i due inferiori aperti ad arcate su pilastri.\nRisale all'epoca di Bartolomeo Scala e del Sangallo il grande cortile quadrato, studiato per sfruttare al massimo la luce naturale, con arcate a tutto sesto su piedritti lungo i quali si levano delle paraste che arrivano al piano superiore, dove si trovano una serie di finestre rettangolari binate (vere e dipinte). La gi\u00e0 originale soluzione venne arricchita nei secoli da uno straordinario ciclo decorativo formato da pitture (putti sugli archi e grottesche nel registro superiore) e bassorilievi (la serie dei dodici grandi bassorilievi in stucco con soggetti all'antica, attribuiti a Giuliano da Sangallo) che creano un fregio decorativo tra la linea del suolo e la cornice marcapiano del davanzali del primo piano. Il loggiato che vi corre attorno ha una copertura a volta a botte con una stupefacente decorazione a lacunari policromi, ispirata alle antiche \"domus\" romane. Oggi \u00e8 coperto da un lucernario ottocentesco, opera di Piero Sanpaolesi, che meglio ne conserva le opere artistiche.\nVi si affaccia la \"Cappella del cardinale\", a pianta quadrata con accesso dal cortile, decorata da affreschi in stile tardo-manierista di Giovanni Balducci.\n\u00c8 databile entro il 1666 l'affresco del Volterrano in una saletta, raffigurante la \"Cecit\u00e0 della mente umana illuminata dalla Verit\u00e0\"."}
{"id": "578702", "revid": "1793900", "url": "https://it.wikipedia.org/wiki?curid=578702", "title": "Fritz Hoffmann-La Roche", "text": "Biografia.\nEgli era fermamente convinto dell'importanza dei farmaci di marca, da lui ritenuti \"i farmaci del futuro\".\nIl 1\u00ba ottobre 1896 fonda quindi a Basilea la casa farmaceutica F. Hoffmann-La Roche &amp; Co e apre filiali in Germania, Francia, Italia, Stati Uniti, Russia e Gran Bretagna. L'azienda sarebbe diventata ben presto una delle maggiori aziende farmaceutiche in Europa ed oggi i suoi ricavi annuali superano i 30 miliardi di dollari."}
{"id": "578703", "revid": "767487", "url": "https://it.wikipedia.org/wiki?curid=578703", "title": "A mia madre piacciono le donne", "text": "A mia madre piacciono le donne \u00e8 un film del 2001 scritto e diretto da In\u00e9s Par\u00eds e Daniela Fejerman. La trama si concentra sulla vita e sul nuovo amore di Sofia, madre di tre figlie.\nTrama.\nElvira, Sol e Gimena sono tre sorelle molto diverse tra loro. Un giorno si presentano al compleanno della madre Sofia da poco divorziata, entusiaste di conoscere il suo nuovo amore. La madre le avverte che la persona con cui sta \u00e8 pi\u00f9 giovane di lei, \u00e8 nata nella Repubblica Ceca, che \u00e8 una pianista come lei e, per finire, che \u00e8 una donna. La scoperta dell'omosessualit\u00e0 della madre sembra sconvolgere la vita delle figlie e ognuna reagisce in maniera differente: Elvira trova particolarmente difficile accettare la notizia, Gimena \u00e8 scettica al riguardo, mentre Sol, la pi\u00f9 giovane delle tre, dedica alla madre una canzone rock (\"A mi madre le gustan las mujeres\"), che per\u00f2 non suscita l'entusiasmo sperato.\nCos\u00ec le ragazze si coalizzano per allontanare dalle loro vite la nuova arrivata, ma il complotto naufragher\u00e0 e finir\u00e0 in un modo che non potevano assolutamente prevedere."}
{"id": "578705", "revid": "486946", "url": "https://it.wikipedia.org/wiki?curid=578705", "title": "Playout", "text": ""}
{"id": "578706", "revid": "77332", "url": "https://it.wikipedia.org/wiki?curid=578706", "title": "Reagan", "text": ""}
{"id": "578709", "revid": "110157", "url": "https://it.wikipedia.org/wiki?curid=578709", "title": "Hangable Auto Bulb", "text": "Hangable Auto Bulb \u00e8 un album del musicista Richard D. James pubblicato il 16 ottobre 1995 dalla Warp Records con lo pseudonimo AFX.\nL'album \u00e8 suddiviso in due EP in vinile 12 pollici, di cui il secondo uscito a otto settimane dal primo, e in edizione limitata a mille copie ciascuno. \u00c8 stato ristampato nel 2005 in versione CD singolo contenente le tracce di entrambi gli EP.\nQuesto album segna una svolta nello stile di James. Partendo da lavori precedenti come \"Donkey Rhubarb\" e \"...I Care Because You Do\", influenzato dai primi EP di Luke Vibert, e sperimentando in ambito breakbeat e drum and bass, AFX porr\u00e0 le basi per le nuove sonorit\u00e0 che vedranno la luce con la serie \"Analord\" dieci anni pi\u00f9 tardi.\nCuriosit\u00e0.\nIn alcune copie della versione in CD, le tracce \"Every Day\" e \"Arched Maid Via RDJ\" vengono erroneamente invertite.\nCome anche in \"...I Care Because You Do\", alcuni titoli sono anagrammi:"}
{"id": "578710", "revid": "125019", "url": "https://it.wikipedia.org/wiki?curid=578710", "title": "Cajun (etnia)", "text": "I cajun (pron. /ka\u02c8\u0292un/; in francese: \"cadiens\" \\ka.dj\u025b\u0303\\ o \"cajuns\" \\ka.\u0292\u0153\u0303\\) sono un gruppo etnico costituito dai discendenti dei canadesi francofoni originari dell'Acadia e deportati in Louisiana a seguito dell'espulsione avvenuta nella seconda met\u00e0 del XVIII secolo, a cui si sono aggiunti nel corso dell'Ottocento un certo numero di immigrati (in massima parte di origine spagnola e tedesca) che hanno adottato la cultura e la lingua francese ampiamente diffuse nello Stato. Tale popolazione parla una particolare variet\u00e0 di francese, denominata appunto francese cajun.\nEtimologia.\nLa parola \"cajun\" (pronunciata negli Stati Uniti) potrebbe derivare dalla parola francese \"acadien\" (, d'Acadia), la regione della Nuova Scozia che i primi ugonotti occuparono nel Nord America. Questa denominazione, a sua volta, potrebbe derivare da \"larcadie\" o \"algatig\", nome che appare in numerose mappe del XVI secolo a indicare questi luoghi, abitati soprattutto dai nativi americani mi'kmaq. \"Acadie\" potrebbe essere la versione francese di questo nome indiano. Esiste, per\u00f2, la possibilit\u00e0 che il nome \"Acadie\" sia stato dato a queste terre sull'onda della suggestione prodotta dall'Arcadia dei poeti (in particolare l\"'Arcadia\" di sir Philip Sidney, pubblicata verso la fine del XVI secolo).\nLetteratura.\nMarc Lescarbot diede i natali alla letteratura coloniale francese a Port Royal nel 1606. La difficile situazione politica e la lenta crescita della popolazione spiegano lo scarso numero di testi prodotti all'epoca. Dopo la Deportazione la letteratura arranca ma la tradizione orale resta fiorente. Con la fondazione di collegi e scuole nel diciannovesimo secolo, e con le riunioni nazionali dei francofoni, i cajun iniziarono a riscoprire la propria identit\u00e0 in un mondo anglofono. La letteratura cajun si \u00e8 tuttavia espressa principalmente in inglese, fino al 1980, quando Jean Arcenaux ha pubblicato la raccolta di poesie cajun \"Cris sur le Bayou\".\nMusica.\nI cajun hanno sviluppato la musica cajun, un genere musicale che ha influenzato notevolmente la musica popolare statunitense, e in particolare la musica country.\nSport.\nMolto popolari sono le corse dei cavalli, soprattutto le corse di un quarto di miglio su pista dritta. I fantini di tali corse sono spesso molto apprezzati nel paese."}
{"id": "578721", "revid": "287204", "url": "https://it.wikipedia.org/wiki?curid=578721", "title": "Diocesi di Timisoara", "text": ""}
{"id": "578722", "revid": "287204", "url": "https://it.wikipedia.org/wiki?curid=578722", "title": "Diocesi di Iasi", "text": ""}
{"id": "578724", "revid": "647919", "url": "https://it.wikipedia.org/wiki?curid=578724", "title": "Diocesi di Maramures", "text": ""}
{"id": "578726", "revid": "124123", "url": "https://it.wikipedia.org/wiki?curid=578726", "title": "Giovanni Stradano", "text": "Biografia.\nLa sua formazione artistica ebbe luogo prima nella bottega del padre, poi dal 1537 ad Anversa presso il pittore Pieter Aertsen. Nel 1545 si iscrisse alla corporazione di San Luca, che accomunava i pittori di Anversa. \nDal 1550 inizia a viaggiare in Europa: prima a Lione, poi a Venezia, e in seguito a Firenze, dove trov\u00f2 impiego presso il granduca Cosimo I nell'ambito della cerchia di Giorgio Vasari. Inizialmente si occup\u00f2 tra il 1550 e il 1553 di disegni per tappezzerie. Successivamente si spost\u00f2 a Roma, dove lavor\u00f2 con Francesco Salviati alla decorazione del Belvedere vaticano. \nDi nuovo a Firenze disegn\u00f2 i cartoni per numerosi arazzi per Palazzo Vecchio e per la villa di Poggio a Caiano (1567-1577). In totale si calcola che disegno pi\u00f9 di 130 cartoni per arazzi. Nel 1576 comp\u00ec un viaggio a Napoli.\nPartecip\u00f2 alla decorazione dello Studiolo di Francesco I in Palazzo Vecchio con due pannelli. Sempre nello stesso palazzo prese parte alla decorazione di numerose sale soprattutto negli appartamenti di Eleonora di Toledo (come la \"Sala della Gualdrada\"). Pregevoli sono alcune sue pale d'altare per alcune chiese fiorentine e i numerosi disegni che furono utilizzati per creare alcune incisioni che ebbero una larga diffusione. "}
{"id": "578728", "revid": "1833487", "url": "https://it.wikipedia.org/wiki?curid=578728", "title": "Gumbo", "text": "Il gumbo \u00e8 una pietanza originaria dell'area degli Stati Uniti affacciata sul Golfo del Messico e in particolare della zona della Louisiana.\nIngredienti.\nIl piatto, consistente in uno stufato o una zuppa molto saporita, \u00e8 pi\u00f9 diffuso durante la stagione invernale, richiede infatti lunghi tempi di cottura.\nIl gumbo \u00e8 solitamente composto da due ingredienti principali, il riso e il condimento. Il riso viene preparato al momento e viene mescolato con il condimento quando il piatto viene servito. Vari possono essere gli ingredienti del condimento, frutti di mare (tipicamente granchi e gamberi del Golfo del Messico), pollame (pollo, anatra o anche fagiani) o altre carni come salsicce fresche e altri insaccati tipici della cucina cajun. Gli ingredienti vengono stufati insieme con un denso roux.\nL'ingrediente essenziale del gumbo \u00e8 l'ocra, il termine gumbo deriva infatti dalla parola bantu usata per definire l'ocra."}
{"id": "578730", "revid": "436907", "url": "https://it.wikipedia.org/wiki?curid=578730", "title": "Bella 'mbriana (album)", "text": "Bella 'mbriana \u00e8 il quinto album in studio del cantautore italiano Pino Daniele, pubblicato nel 1982 dalla EMI Italiana.\nDescrizione.\nIl lavoro segue i due precedenti \"Nero a met\u00e0\" e \"Vai mo\"', che avevano reso Pino Daniele famoso anche al di l\u00e0 dei confini di Napoli.\nL'album prende nome dalla \"bella 'mbriana\", spirito casalingo facente parte dell'immaginario popolare napoletano; ci\u00f2 testimonia l'avvicinamento del cantante ad un tipo di musica pi\u00f9 tradizionale, in un certo senso etnico in anticipo sulla world music che verr\u00e0 consacrata pochi anni dopo l'uscita di questo disco.\nSe \u00e8 vero che forti sono le influenze etniche, sia napoletane sia esotiche, non vanno dimenticati i forti elementi provenienti da generi quali rock, blues, funk e jazz. Pino Daniele si avvalse per questo album della collaborazione di musicisti stranieri quali Wayne Shorter ed Alphonso Johnson. Come in tutta la produzione di Pino Daniele i testi sono in tre differenti lingue: inglese, napoletano ed italiano."}
{"id": "578731", "revid": "404338", "url": "https://it.wikipedia.org/wiki?curid=578731", "title": "Ultimate Goblin", "text": "Ultimate Goblin (\"Ultimate Green Goblin)\", il cui vero nome \u00e8 Norman Osborn, \u00e8 un personaggio immaginario dei fumetti creato da Brian Michael Bendis e Mark Bagley nel 2001, pubblicato negli Stati Uniti d'America dalla Marvel Comics. \u00c8 uno degli antagonisti della serie a fumetti \"Ultimate Spider-Man\".\nIl personaggio nasce come versione aggiornata del personaggio Green Goblin in un universo narrativo, Ultimate Marvel, slegato dalla continuity classica della Marvel; differisce notevolmente dalla versione classica trattandosi di un grosso mostro antropomorfo che pu\u00f2 ingrandire a piacimento parti del suo corpo; produrre fuoco dalle mani, scagliandolo sotto forma di globi che ricordano le tradizionali zucche; \u00e8 straordinariamente feroce (nella sua prima notte da Goblin uccide la moglie e brucia la propria casa, con suo figlio Harry all'interno), ma dimostra di essere molto intelligente anche quando \u00e8 trasformato, con grandi doti di leader.\nBiografia del personaggio.\nNorman Osborn subisce una mutazione genetica assumendo il siero Oz, capace di aumentare la forza, l'agilit\u00e0 e i riflessi. Prima di mutarsi in Ultimate Green Goblin, Osborn aveva fatto degli studi sul siero ed era stato assunto dal giovane Peter Parker che era stato punto da un ragno mutato con il siero. Osborn, dopo aver osservato gli effetti del siero su Parker, si era convinto che il siero potesse funzionare e che si poteva testare su un soggetto umano. Provandolo su s\u00e9 stesso Osborn mut\u00f2 in nella creatura nota come Green Goblin che divenne il principale nemico di Ultimate Spider-Man, versione Ultimate di Spider-Man perch\u00e9 crede che Parker sia suo \"figlio\", dato che nel suo sangue scorre il siero Oz da lui creato. Altro avversario \u00e8 Nick Fury, capo dello S.H.I.E.L.D..\nA causa del siero, il figlio di Norman Osborn, Harry, \u00e8 mutato nel mostro chiamato Hobgoblin. Harry viene aiutato da Mr Shaw, impiegato delle industrie Osborn, che fa ricordare a Harry gli avvenimenti precedenti quando Goblin fu sedato e ibernato. I ricordi e il ritrovamento del siero Oz portano il figlio di Norman alla mutazione in Hobgoblin.\nNorman riesce a evadere dal Triskelion con l'aiuto di Electro e accusa pubblicamente Nick Fury di essere un sadico maniaco, poich\u00e9 l'ha torturato per sperimentare i cambiamenti del siero Oz nel suo corpo. In seguito Norman attacca Harry (trasformatosi in Hobgoblin a causa della tensione) e gli rompe il cranio a pugni. In un attimo di lucidit\u00e0, rendendosi conto di ci\u00f2 che ha fatto, si arrende allo S.H.I.E.L.D., cos\u00ec che Carol Danvers possa sparargli un colpo in testa. Nonostante lo sparo ricevuto in testa, \u00e8 ancora vivo e si risveglia nel carcere dello S.H.I.E.L.D dove Carol Danvers lo informa di avergli tolto i poteri e che non avr\u00e0 nessun processo. Rinchiuso in carcere, Norman, ormai impazzito, arriva a credere che la sua ossessione per Parker sia una missione affidatagli da Dio. Riuscito a riattivare i suoi poteri, evade liberando anche e i Sinistri Sei (che lui definisce \"uomini di Dio\") che porta con s\u00e9 in un attico dove illustra il piano di vendetta ma, inaspettatamente, Otto Octavius si rifiuta di partecipare e Norman per questo lo uccide. Raggiunta la casa di Peter, affronta Johnny e Bobby che riescono a stordirlo ma quando si riprende ingaggia una violenta lotta con Parker. Durante il combattimento Peter gli dice che, anche se riuscir\u00e0 a ucciderlo, non riavr\u00e0 tutte le persone care che ha perso e il suo impero ma Goblin afferma che gli basta la morte del suo nemico per essere soddisfatto. In seguito viene investito da un camion guidato da Mary Jane ma il Goblin riesce a rialzarsi. Peter, capendo che la cosa non finir\u00e0 mai finch\u00e9 uno dei due non morir\u00e0, usa tutta la forza che ha per afferrare il camion e glielo scaraventa in testa pi\u00f9 volte, ma il mostro non mostra segni di cedimento ed \u00e8 deciso pi\u00f9 che mai a uccidere Peter. Arriva poi Octavius che, sopravvissuto alla morte, interviene aiutando Peter riuscendo a uccidere Goblin. Norman muore riassumendo forma umana. Prima di esalare l'ultimo respiro rivela a Peter di essere lui il vero responsabile della morte di zio di Peter poich\u00e9 fu lui a pagare il ladro che lo uccise poich\u00e9 i grandi eroi nascono dalle tragedie e serviva proprio una tragedia per indurre Peter a diventare l'eroe che \u00e8 diventato. Peter fuori di s\u00e9 decide di assestargli un pugno per farlo tacere per sempre ma Otto lo ferma affermando che non \u00e8 onorevole uccidere una persona che sta per morire. Norman, guardato con disprezzo da Peter, muore mentre il suo corpo viene inghiottito dalle fiamme causate da Johnny.\nPoteri e abilit\u00e0.\nGrazie all'iniezione di siero OZ, Norman Osborn pu\u00f2 mutare a proprio piacimento in Goblin, tornando poi al suo normale stadio umano a comando. Come Goblin, Osborn possiede forza, resistenza, agilit\u00e0 e riflessi sovrumani, oltre alla capacit\u00e0 di generare nei palmi delle mani e sul corpo fuoco che poi lancia sotto forma di globi. Inoltre pu\u00f2 fare fuoriuscire un numero sempre maggiore di aculei letali dal proprio corpo. Le scaglie che ricoprono il suo corpo sono molto resistenti e il mostro possiede aculei, artigli, denti e corna letali. Osborn pu\u00f2 anche aumentare la massa di parti isolate del suo corpo fino a fargli ottenere grossomodo le fattezze e le capacit\u00e0 di quelle della sua mutazione anche restando umano."}
{"id": "578732", "revid": "647919", "url": "https://it.wikipedia.org/wiki?curid=578732", "title": "Arcidiocesi di Fagaras e Alba Iulia", "text": ""}
{"id": "578734", "revid": "120807405", "url": "https://it.wikipedia.org/wiki?curid=578734", "title": "Isa bin Salman Al Khalifa", "text": "Biografia.\nNacque a Jasra, un villaggio del Governatorato Settentrionale del Bahrein. Divenne emiro quando suo padre, l'emiro Salman (scritto anche Sulman) mor\u00ec. Durante il suo regno, il paese ottenne l'indipendenza dal Regno Unito, avvenuta nel 1971. Il governo del Bahrein aveva considerato seriamente la possibilit\u00e0 di unirsi agli Emirati Arabi Uniti, ma Isa ibn Salman abbandon\u00f2 l'idea insieme con il Qatar quando non si trov\u00f2 d'accordo con alcune parti della sua costituzione. Si mosse dunque verso l'istituzione di una democrazia parlamentare limitata, visto che ai soli uomini fu riconosciuto il diritto di voto per le elezioni parlamentari del 1973.\nTuttavia, nel 1975 egli sciolse il parlamento perch\u00e9 questo aveva rifiutato di promulgare la Legge di Sicurezza dello Stato del 1974, voluta invece dal governo. Da quel momento il parlamento non venne pi\u00f9 riconvocato e l'emiro dovette affrontare le proteste di parte dei partiti della sinistra e dei movimenti islamici: proteste che raggiunsero il loro apice nel 1995 (vedere: Bahrein).\nIsa era notorio per la sua opposizione all'uso della pena capitale, e regolarmente rifiut\u00f2 di firmare condanne a morte tranne che in un'occasione nel 1996, quando cedette alla pressione delle forze di sicurezza di giustiziare un uomo condannato per l'omicidio di un soldato.\nIsa si dedic\u00f2 per lo pi\u00f9 al miglioramento dell'economia, la sua pi\u00f9 grande impresa \u00e8 l'aver sostenuto la costruzione di una strada rialzata che univa la sua isola con l'Arabia Saudita.\nShaikh Isa bin Salman Al Khalifa mor\u00ec improvvisamente nella capitale del Bahrein, Manama, il 6 marzo 1999. Govern\u00f2 il Bahrein per 38 anni, trasformandolo in una nazione moderna (ma pur sempre autoritaria) e in un centro finanziario chiave nel Golfo Persico.\nA lui succedette il figlio, Hamad bin Isa Al Khalifa."}
{"id": "578738", "revid": "287204", "url": "https://it.wikipedia.org/wiki?curid=578738", "title": "Diocesi di Chisinau", "text": ""}
{"id": "578741", "revid": "125586765", "url": "https://it.wikipedia.org/wiki?curid=578741", "title": "Lista dei partiti socialdemocratici", "text": ""}
{"id": "578748", "revid": "767487", "url": "https://it.wikipedia.org/wiki?curid=578748", "title": "Juvenile", "text": "Carriera.\nAll'et\u00e0 di 19 anni ha iniziato una vera e propria carriera discografica contraddistinguendosi per un suono tipico del Dirty South hip hop, con \"Being Myself\" del 1994 ed il singolo \"Bounce for the Juvenile\" che ha dato il nome al sottogenere hip hop detto \"Bounce\", conobbe DJ Precise e sentendo \"bounce\" gli propose un contratto discografico per la Warlock Records, in seguito Precise divenne il produttore di Juvenile fino al 1995.\nDopo essere stato in ambito Underground per 2 anni, Juvenile lascia la Warlock per addentrarsi di pi\u00f9 nella musica di New Orleans, ed \u00e8 nel 1996 che inizi\u00f3 a conoscere molti esponenti del Dirty South e della musica rap del sud. Bryan Williams conosciuto come \"Baby\" gli propose di entrare nella Cash Money. Inizia a collaborare con B.G. gli U.L.N.V. e altri artisti dell'etichetta. Questo gli diede l'opportunit\u00e0 di farsi sentire di pi\u00f9 rispetto a prima pur rimanendo nella musica indipendente.\nNel 1997, Juvenile pubblica \"Solja Rags\", primo lavoro con la Cash Money Records rimane in ambito underground. Nel frattempo Turk e Lil Wayne entrano nella Cash Money e insieme a Juvenile e B.G. formano gli Hot Boys, questi ultimi nello stesso anno pubblicano \"Get It How U Life!\", il singolo \"We On Fire\" ebbe abbastanza successo. Nel 1998, l'album viene ripubblicato a livello nazionale e raggiunse una certa popolarit\u00e0 trainando l'uscita del successivo album solista \"400 Degreez\", e dai singoli \"Ha!\" e \"Back That Azz Up\" insieme a Mannie Fresh, che giunge al quadruplo disco di platino, inoltre divenne \"400 Degreez\" molto noto nell'East Coast Rap e in seguito si pubblic\u00f2\nun remix di \"Solja Rags\" insieme a Jay-Z. Visto il grande successo del disco di Juvenile la Cash Money firm\u00f2 un contratto con la Universal che promosse l'album di quest'ultimo a livello commerciale e garantii anche il successo dei successivi dischi della Cash Money. \nIl 1999 regala vari successi per Juvenile sia per le comparse nei vari album della cash money sia per il secondo disco del gruppo, \"Guerrilla Warfare\" con il singolo \"I Need a Hot Girl\". Successivamente Juvenile e la Cash Money collaborano con i rapper di Memphis, Eightball &amp; MJG e i Three 6 Mafia.\nNel medesimo anno la Warlock Records, che aveva pubblicato \"Being Myself\", ne pubblica una versione remixata dello stesso album.\nNel frattempo dopo lo pubblicazione del terzo disco \"Tha G-Code\" che fu certificato doppio disco di platino, Il rapper di New Orleans inizia a collaborare con vari artisti della scena hip hop East Coast e West Coast, tra cui E-40, Jay-Z,\nMissy Elliott, Jim Crow, Foxy Brown, N.O.R.E. e altri. Sempre nel 1999 Juvenile collabora nel primo mixtape della Ruff Ryders in \"Down Bottom\" con Drag On. Nel 2000 la Cash Money riunisce tutti i rapper dell'etichetta diventando la \"Cash Money Millionaires\" e pubblicano \"Baller Blockin\" e lo stesso Juvenile parteciper\u00e0 a varie tracce. \nDopo qualche mese Juve pubblica \"Playaz Of Da Game\" un album remix contenente delle tracce pubblicate tra il 1994 e 1995. Verso il 2001 insieme agli Hot Boys pubblica l'ultimo lavoro del gruppo \"Let 'Em Burn\" e successivamente Juvenile pubblica \"Project English\". Juvenile deluso dallo scarso successo del disco lascia la Cash Money Records, e ritorna nell'underground di New Orleans.\nL'anno successivo le sue aspettative per un suo prossimo lavoro sono molto basse, quindi partecipa a vari mixtape della scena underground, nel frattempo inizia a fare la conoscenza di Skip e Wacko che collaboreranno molto con lui nelle sue compilation e nei suoi progetti e insieme formano la UTP. Cos\u00ec Juvenile e la sua nuova crew pubblicano \"600 Degreez\" nel 2002 e con questo Juve crea la sua label UTP Records (Uptown Project Records). Nello stesso anno entro nella UTP di Terius anche Young Buck, inizialmente il rapper di Nashville lavoro costantemente con la UTP fino alla pubblicazione della compilation di debutto \"The Compilation (UTP Playas)\", non ebbe molto successo ma fece in modo di attirare l'attenzione di un rapper di New York, 50 Cent. Infatti fu proposto da quest'ultimo dopo aver sentito il mixtape e il talento di Juvenile di entrare nel suo gruppo la G-Unit (noto gruppo gi\u00e0 conosciuto per le numerose compilation rilasciate quell'anno). Il rapper di New Orleans non accett\u00f2 l'offerta di 50 Cent preferendo continuare la sua carriera nel sud degli States, cos\u00ec il rapper di New York approfitt\u00f2 per proporre ad un altro della UTP di entrare nella sua crew e Young Buck accett\u00f2. Cos\u00ec la UTP continu\u00f2 a fare la sua musica assieme a Juvenile senza Buck, ma l'uscita di quest'ultimo dalla UTP non fu presa bene da Juvenile ne tanto meno da Skip e Wacko che si scontrarono con Buck e 50 Cent in \" For Everybody \" del disco di Juvenile del 2003.\nIn seguito Juvenile torna alla Cash Money sempre nel 2003 per pubblicare \"Juve the Great\". La Cash Money ridiede un'altra chance a Juvenile per ritornare tra i noti del south, l'album si piazz\u00f2 a met\u00e0 classifica nella Billboard 200, furono estratti \"In My Life\" con Mannie Fresh e \"Bounce Back\" con Birdman. Lil Wayne nonostante appartenesse ancora alla Cash Money non compari nell'album di Juve per varie divergenze e scontri fra i due. Nello stesso anno usc\u00ec \"Big Money Heavyweight\" dei Big Tymers, e Juvenile compari in \"Back Up\". Fu un clima abbastanza mite per Juvenile quell'anno e quelli successivi, dopo i vari incontri con altri rapper del \"dirty south\" come Mystikal, Lil' Flip e Project Pat che ammiravano gi\u00e0 lui per il grande successo all'epoca della cash money a fine anni novanta, Juve comincio a impostare il suo suono e i suoi produttori nei suoi lavori in un modo differente rispetto a quanto aveva fatto negli ultimi anni, cercando uno stile diverso dal Bounce Music o dal normale Southern Rap a cui era stato abituato quindi si avvicin\u00f2 al crunk. Nell'estate del 2004, dal suo ultimo album viene estratto il singolo \"Slow Motion\" con Soulja Slim (ex No Limit deceduto l'anno prima a seguito di una sparatoria). La canzone era un estratto del disco del 2003 di Juvenile che inizi\u00f2 a spopolare alla fine dello stesso anno fino a diventare una hit di grande successo arrivando verso la cima della \"Billboard Hot 100 chart\" il 7 agosto 2004.\nDopo il successo di critica e pubblico per \"Juve The Great\", Juvenile e la UTP pubblicano il brano \"Nolia Clap\" ed il rapper sigla un accordo per s\u00e9 e per la crew con la Atlantic Records. Una volta uscito dalla Cash Money e preso il ruolo di Amministratore Delegato oltre che artista della sua label. Nello stesso anno Juve collabor\u00e0 con Lil Jon, I-20 e Mario in varie tracce dei loro dischi. L'anno dopo pubblica anticipatamente il suo album Reality Check che sarebbe dovuto uscire nel 2005, ma a seguito dell'Uragano Katrina che spazzo quasi mezzo paese e mise nel caos tutta la Louisiana, Juve dovette sospendere al momento il suo progetto ormai finito. Nel frattempo collabor\u00f2 con Twista, Bun B, e artisti R&amp;B emergenti come Trey Songz e Brian McKnight, e qualche comparsa nell'underground con i Partners- n-crime e i Criminal Manne.\nFinch\u00e9 a inizio 2006 pubblico finalmente il suo asso vincente \"Reality Check\" che per quell'anno gli garantii un ritorno al successo abbastanza fiorente. Il suo terzo disco mainstream contiene collaborazioni con Fat Joe, Ludacris, Mike Jones, Paul Wall, Brian McKnight, Trey Songz, Bun B, 8 Ball, Skip e Wacko con produzioni di Lil' Jon, Scott Storch, Mannie Fresh e Cool &amp; Dre. Juvenile ha anche pubblicato due remix del singolo \"What's Happenin'\" versioni nominate \"New York\" e \"New Orleans\". Nel remix New York remix partecipano i rapper Papoose e Jae Millz nel remix New Orleans, i rapper B.G. ed il beatmaker Mannie Fresh.\nPrima di quell'anno appunto nel 2005, la casa di Juvenile a Slidell in Louisiana viene distrutta dall'Uragano Katrina. Successivamente lavora con altri artisti hip hop di New Orleans come Master P per raccogliere fondi ed aiuti per le vittime dell'uragano. Juvenile attualmente risiede ad Atlanta cos\u00ec come gli altri artisti della UTP.\nL'album di Juvenile \"Reality Check\" ha debuttato alla posizione n.1 dell \"Billboard 200 chart\" vendendo 174.000 copie e fu certificato oro dalla RIAA . L'album contiene i singoli \"Rodeo\", \"Get Ya Hustle On\", \"What's Happenin'\" e \"Way I Be Leanin'\" featuring Mike Jones, Paul Wall, Skip, &amp; Wacko.\nVita privata.\nJuvenile \u00e8 sposato con Sherdonna, ed ha quattro figli."}
{"id": "578749", "revid": "4512222", "url": "https://it.wikipedia.org/wiki?curid=578749", "title": "New Labour", "text": ""}
{"id": "578750", "revid": "13833", "url": "https://it.wikipedia.org/wiki?curid=578750", "title": "Arcidiocesi di Shkodr\u00eb-Pult", "text": ""}
{"id": "578752", "revid": "66316", "url": "https://it.wikipedia.org/wiki?curid=578752", "title": "Terius Gray", "text": ""}
{"id": "578757", "revid": "1226", "url": "https://it.wikipedia.org/wiki?curid=578757", "title": "Sefarad", "text": ""}
{"id": "578761", "revid": "1226", "url": "https://it.wikipedia.org/wiki?curid=578761", "title": "Sepharad", "text": ""}
{"id": "578765", "revid": "1305772", "url": "https://it.wikipedia.org/wiki?curid=578765", "title": "F2", "text": ""}
{"id": "578768", "revid": "2091899", "url": "https://it.wikipedia.org/wiki?curid=578768", "title": "Tank latte", "text": "Nell'allevamento di bestiame un tank latte \u00e8 una vasca di stoccaggio per raffreddare o conservare il latte ad una temperatura bassa fino al momento in cui pu\u00f2 essere raccolto da un apposito camion cisterna. Generalmente \u00e8 fabbricato in acciaio inossidabile ed usato quotidianamente per raccogliere il latte della mungitura. Ogni volta che viene svuotato va pulito accuratamente. Il tank latte \u00e8 un'attrezzatura importante della fattoria.\nTipi di tank latte.\nL'allevatore pu\u00f2 scegliere tra tank aperti (da 150 a 3 000 litri) o chiusi (da 1000 a 10 000 litri), ad \"espansione diretta\" o ad \"acqua fredda\". Il prezzo pu\u00f2 cambiare considerevolmente in funzione delle norme di fabbrica. Il tipo e la capacit\u00e0 del tank dipendono dal numero di capi, dalla frequenza della mungitura, dalla qualit\u00e0 ricercata, dalla disponibilit\u00e0 di energia e acqua (nonch\u00e9 dai relativi costi) e dalle possibilit\u00e0 di sviluppo dell'azienda. Nei sistemi ad espansione diretta, il latte \u00e8 raffreddato dalle piastre che sono in contatto diretto con la vasca interna del tank. Nei sistemi ad acqua fredda, il latte \u00e8 raffreddato quando questa scorre lungo la parete interna del tank. I sili da latte (10 000 litri e pi\u00f9) sono utilizzati dai produttori pi\u00f9 grandi. Sono installati all'esterno, vicino al luogo in cui avviene la mungitura; tutti i sistemi di controllo, cos\u00ec come le entrate e le uscite, si trovando in un locale coperto e chiuso.\nNorme di fabbrica dei tank latte.\nLe norme definiscono tra gli altri: isolamento, rimescolio, potenza del raffreddamento, margini di tolleranza nelle misurazioni e calibratura.\nISO Lo standard ISO 5708 \u00e8 stato emesso nel 1983.\nNorma Americana L'aggiornamento 3A 13-10 risale al 2003.\n Le norme europee sono state pubblicate nel 2003.\nDescrizione di un tank latte.\nUn tank latte \u00e8 costituito da una vasca interna e da una vasca esterna, in acciaio inossidabile compatibile con l'immagazzinamento di derrate alimentari. Nei tank ad espansione diretta, saldato alla vasca si trova un sistema di piastra e di tubi in cui circola un gas refrigerante (R22). Questo gas assorbe il calore del latte contenuto nella cisterna. I tank ad espansione diretta hanno un compressore ed una griglia di condensazione in cui circola il gas refrigerante (come un frigorifero). Lo spazio tra le due vasche in inox \u00e8 riempito di schiuma di poliuretano isolante. Se dovesse mancare la corrente elettrica, il sistema deve essere in grado di non aumentare di pi\u00f9 di un grado ogni 24 ore. Per raffreddare rapidamente e in modo omogeneo tutto il contenuto della vasca, ogni tank dispone di un agitatore magnetico. Nella parte superiore di ogni tank si trova un passaggio, chiuso ermeticamente, che consente i controlli e, se occorre, una pulizia manuale. Un tank latte \u00e8 di solito posato su 4, 6 o 8 piedi regolabili. La vasca interna \u00e8 leggermente inclinata cos\u00ec da essere, se occorre, completamente svuotata. Nella parte inferiore di ogni tank si trova uno scarico. Non manca infine un termometro per verificare la temperatura all'interno. La maggior parte ha un sistema di lavaggio automatico che, con una pompa e un diffusore, utilizza acqua calda e fredda combinata a detergenti ogni volta che il tank viene svuotato. Quasi ogni tank \u00e8 munito di una scatola dei comandi, che gestisce il processo di raffreddamento, il rimescolio, il lavaggio e cos\u00ec via.\nPre \u2013 raffreddamento del latte.\nPer risparmiare energia, ed in particolar modo per avere una curva di refrigerazione costante e continua nel tempo (altrimenti l'aggiunta del nuovo latte appena munto fa innalzare la temperatura del latte gi\u00e0 interno al tank favorendo cos\u00ec lo sviluppo della carica microbica), si preraffredda il latte al momento della mungitura, prima di convogliarlo nel tank, con un sistema di tubi in cui circola acqua fredda.\nTemperatura di raffreddamento.\nLa temperatura normale di stoccaggio del latte va dai 3 ai 4\u00a0\u00b0C. Per la fabbricazione del formaggio a base di latte crudo, si consiglia piuttosto una temperatura di 12\u00a0\u00b0C: le caratteristiche del latte saranno meglio preservate. Il tank latte \u00e8 di rado riempito in una sola volta. Pu\u00f2 essere previsto per diversi cici di mungitura (da 2 a 6). La capacit\u00e0 di raffreddamento dipende dal numero delle mungiture previste e dalla temperatura ambiente.\nSistema di lavaggio del tank latte.\nTutti i tank chiusi dispongono di un sistema di lavaggio automatico, che viene azionato una volta svuotata la cisterna.\nIl lavaggio si svolge nel seguente modo:\nI tank puliti con prodotti acidi vanno trattati per far sparire i depositi calcarei.\nCosti di funzionamento.\nSi pu\u00f2 risparmiare sui costi di funzionamento immagazzinando l'acqua fredda e ricorrendo a tariffe speciali per l'energia elettrica. Anche preraffreddare il latte consente di risparmiare sui costi, e permette al tank di funzionare meglio. Il gruppo di raffreddamento, inoltre, pu\u00f2 essere collocato in un luogo ben aerato. Nei limiti del possibile, \u00e8 meglio che i condensatori non si trovino a sud; vanno inoltre installati in modo da poter assorbire ed evacuare grandi quantit\u00e0 di aria. Il tank latte deve essere facilmente accessibile ai camion di raccolta (meno di 3 metri), che non dovrebbero attraversare le aree in cui si trovano gli animali. Bench\u00e9 i tank siano calibrati al momento della loro installazione, pu\u00f2 darsi che scosse sismiche o altri fattori li sregolino: ci\u00f2 pu\u00f2 tradursi in un minore guadagno per il produttore.\nStandards di uscite di tank latte.\nSi possono trovare modelli svedesi (SMS 1145), tedeschi (DIN 11851), inglesi RJT (BS 4825), IDF (ISO 2853), tri-clamp (ISO 2852), danesi (DS 722), senza parlare dei diversi diametri. Gli standard cambiano da un paese all'altro.\nAltri usi di un tank latte.\nI tank possono essere usati per riscaldare e raffreddare qualsiasi altro liquido: acqua, succo di frutta, miele, vino, birra, inchiostro, vernice, cosmetico, additivo alimentare, coltura batteriologica, liquido detersivo, olio o sangue."}
{"id": "578773", "revid": "287204", "url": "https://it.wikipedia.org/wiki?curid=578773", "title": "Diocesi di Panevezys", "text": ""}
{"id": "578776", "revid": "1305772", "url": "https://it.wikipedia.org/wiki?curid=578776", "title": "F3", "text": ""}
{"id": "578781", "revid": "68012", "url": "https://it.wikipedia.org/wiki?curid=578781", "title": "Anagramma a cambio", "text": ""}
{"id": "578785", "revid": "1647404", "url": "https://it.wikipedia.org/wiki?curid=578785", "title": "Priscilla - La regina del deserto", "text": "Priscilla, la regina del deserto (\"The Adventures of Priscilla, Queen of the Desert\") \u00e8 un film australiano del 1994 diretto da Stephan Elliott, vincitore del Premio Oscar 1995 per i migliori costumi.\nFu presentato nella sezione Un Certain Regard del 47\u00ba Festival di Cannes.\n\"Priscilla\" ha successivamente fornito le basi per l'omonimo musical, che ha debuttato nel 2006 a Sydney e successivamente proposto in Nuova Zelanda con il medesimo cast. Successivamente sono state allestite produzioni a Londra, Toronto, New York (Broadway), San Paolo, Milano, Roma, Trieste e successivamente nella versione tour in tutta Italia.\nTrama.\nBernadette Bassenger, Mitzi Del Bra e Felicia Jollygoodfellow, nomi d'arte di Anthony 'Tick' Belrose e Adam Whitely, sono una transessuale e due drag queen che si esibiscono nei pi\u00f9 famosi gay bar di Sydney.\nLe loro vite vengono sconvolte dopo la morte del compagno di Bernadette, la quale, triste per aver perso il suo amato, accetta l'invito di Tick a seguirlo, insieme anche ad Adam, in un viaggio alla volta di Alice Springs, per esibirsi al \"Lasseters Hotel Casino,\" ingaggio trovato proprio da Tick.\nCome mezzo di trasporto, le tre adottano un vecchio torpedone che battezzano \"Priscilla, la regina del deserto\".\nDurante il viaggio attraverso l'outback australiano, dialoghi ed esperienze si intrecciano tra Bernadette, Tick ed Adam, tra cui la pi\u00f9 scottante rivelazione: Tick \u00e8 stato sposato con una donna, in passato e la sua ex moglie \u00e8 proprio la direttrice del \"Lasseters Hotel Casino\". Il viaggio viene per\u00f2 interrotto da un guasto al motore, che ferma Bernadette, Tick e Adam in mezzo al deserto: cercando aiuto per riparare il guasto, incontrano Bob, un meccanico di larghe vedute che si offre di aiutarli a rimettere in sesto la sgangherata \"Priscilla\". Dopo aver saputo di essere in compagnia di tre drag queen, Bob decide di farle esibire in un pub locale: purtroppo gli abitanti del luogo non sono abituati a questo genere di esibizione e non apprezzano lo show, tanto da mandare via Bernadette, Mitzi e Felicia dal palco. Prima che il trio riparta, Bob inizia a sentire un certo interesse per Bernadette e decide di unirsi al viaggio alla volta di Alice Springs. Una volta arrivati, si scopre che, oltre ad essere stato sposato, Tick ha anche un figlio di otto anni, Benjamin.\nSpaventato dall'idea che il figlio possa non accettarlo, Tick prova in tutti i modi a nascondere la sua sessualit\u00e0 e soprattutto il suo lavoro di drag queen, ma alla fine di uno degli spettacoli del trio, Benjamin appare tra il pubblico, applaudendo il padre. Tick capisce che suo figlio \u00e8 gi\u00e0 al corrente di tutto quanto e che lo accetta cos\u00ec com'\u00e8. Finito il ciclo di spettacoli, il bambino decide di andare a Sydney per stare un po' con il padre e Adam, mentre Bernadette e Bob restano ad Alice Springs, per provare ad approfondire il loro rapporto.\nColonna sonora.\nLa colonna sonora ufficiale di \"Priscilla, la regina del deserto\" pubblicata dalla Polydor Records contiene le seguenti canzoni:\nNon \u00e8 compresa l'aria di Violetta della \"Traviata\", scena V atto I, che Felicia canta sul tetto di Priscilla mentre attraversano il deserto."}
{"id": "578786", "revid": "1869172", "url": "https://it.wikipedia.org/wiki?curid=578786", "title": "Analogue Bubblebath 3.1", "text": "Analogue Bubblebath 3.1 \u00e8 l'ottavo EP pubblicato con lo pseudonimo AFX dal musicista Richard D. James. \u00c8 una mini-raccolta dell'album \"Analogue Bubblebath 3\", ed \u00e8 stato pubblicato nel 1997 dalla Rephlex Records nel formato vinile 12 pollici. Non esistono copie in formato CD.\n\u00c8 composto da cinque tracce, molte composte nello stile acid house techno popolare in quel periodo.\nLe tracce \"AB3 CD-9\", \"AB3 CD-13\" e \"AB3 CD-8\" sono presenti nella versione CD di \"Analogue Bubblebath 3\" rispettivamente come \"Cat 00897-Aa1\", \"Cat 00897-A1\" e \"Cat 00897-A2\". La prima traccia sul lato B \u00e8 il rumore di una vasca da bagno mentre si svuota, presente anche nella versione CD di \"Analogue Bubblebath 3\".\nTracce.\nLato A\nLato B"}
{"id": "578791", "revid": "1305772", "url": "https://it.wikipedia.org/wiki?curid=578791", "title": "F5", "text": ""}
{"id": "578792", "revid": "1305772", "url": "https://it.wikipedia.org/wiki?curid=578792", "title": "Brigidino", "text": "Brigidino"}
{"id": "578795", "revid": "404338", "url": "https://it.wikipedia.org/wiki?curid=578795", "title": "Don (trattamento)", "text": "Don (dal latino \"Dominus\") \u00e8 un termine comunemente utilizzato, a partire dalla met\u00e0 del Duecento, come prefisso al nome, per indicare nobili della nobilt\u00e0 milanese e napoletana, principi, duchi, marchesi di baldacchino, nobili sardi, ecclesiastici e religiosi. \"Don\" \u00e8 l'abbreviazione della parola \"donno\" in uso ancora ai tempi di Dante Alighieri ma non pi\u00f9 conservata, la quale deriva dalla parola latina \"dominus\", che significa signore, padrone. Propriamente \"don\" non costituisce un titolo, ma \u00e8 un trattamento. Nelle Marche (Acqualagna), in Puglia (Corigliano d'Otranto) e Calabria (Simeri Crichi) la forma estesa \"donno\" si conserva in alcuni toponimi.\nAl di l\u00e0 dell'uso onorifico, \u00e8 stato in seguito usato per chiamare i presbiteri diocesani della Chiesa cattolica, detti anche clero secolare; e i diaconi. In alternativa, i presbiteri religiosi, o clero regolare, sono chiamati con altri prefissi quali dom, fra (o Fratello), e il pi\u00f9 diffuso \"padre\" (usato anche come appellativo verso i presbiteri secolari), a seconda dell'ordine. Quest'uso \u00e8 prassi in tutt'Italia, ma fino al XX secolo non era comune in Sardegna, dove al nome del sacerdote si faceva precedere la parola \"prete\" o al limite \"signor\", e in alcune aree del Friuli, dove si anteponeva il termine \"pre\" (abbreviazione di \"predi\", ovvero \"prete\").\nNei secoli scorsi, fino al XIX secolo, il \"don\" era riservato ai preti appartenenti a famiglie nobili, pertanto il nome era preceduto da \"reverendo don\"; al contrario per i preti appartenenti a famiglie popolane il nome era preceduto dal solo \"reverendo\".\nIn Spagna il trattamento di \"don\" si pu\u00f2 premettere al nome di tutti i maschi (per le femmine si usa \"do\u00f1a\"), mentre in Francia e in Portogallo i sacerdoti usano il titolo di \"dom\".\nEsempi letterari di personaggi famosi che hanno questo trattamento sono, fra i nobili, don Rodrigo, don Chisciotte, don Giovanni e don Fabrizio; fra gli ecclesiastici don Abbondio e don Camillo.\nIn Italia, specialmente in Sicilia, \u00e8 un titolo per persone degne di rispetto e molto sagge (\u00e8 usato, quindi, per dimostrare reverenza agli anziani); fra costoro, in certi ambienti rientrano anche i capi mafia. In generale, negli ambienti popolari del centro sud dell'Italia, l'appellativo Don, cos\u00ec come l'equivalente femminile Donna, era molto comune, fino alla seconda met\u00e0 del XX secolo, per appellare persone di alta estrazione sociale (es. avvocati, notai, sindaci, medici, ecc.) oppure pi\u00f9 semplicemente persone venerande, per et\u00e0 o per posizione (per esempio i capifamiglia).\nCome l'analogo titolo onorifico britannico \"Sir\" \u00e8 sempre seguito dal nome e non dal cognome."}
{"id": "578796", "revid": "44876", "url": "https://it.wikipedia.org/wiki?curid=578796", "title": "Campionato Nazionale Dilettanti 1994-1995", "text": "Il Campionato Nazionale Dilettanti 1994-1995 fu la 47\u00aa edizione del campionato di categoria e il V livello del calcio italiano.\nStagione.\nAggiornamenti.\nA completamento di organico vengono ripescate in Serie C2:\npi\u00f9 le neoretrocesse , , , e .\nAltre squadre che, pur avendone diritto, decidono di non iscriversi al campionato sono:\nIl Catania '93 cede il titolo sportivo alla \"Societ\u00e0 Sportiva Leonzio 1909\".\nLa viene iscritta d\u2019ufficio dalla FIGC dopo il fallimento della vecchia societ\u00e0 militante in C1.\nPer far fronte a questa carenza di organico sono ripescate il , la , la e il tra le retrocesse l'anno precedente. Mentre dall'Eccellenza sono ripescate Rotonda, , Collecchio, , , Brugherio, , , , , , e .\nL'Orceana cambia denominazione, iscrivendosi come \"Club Azzurri Brescia\". \nLa Juventina Gela si fonde con il dando vita all\"'Unione Sportiva Juveterranova Gela\".\nGirone A.\nIl Nizza Millefonti \u00e8 una compagine di Torino.&lt;br&gt;La Torrelaghese \u00e8 una compagine di Torre del Lago Puccini.\nClassifica finale.\nLegenda:\nRegolamento:\nSpareggi.\nSpareggio salvezza.\nMoncalieri, Cuneo e Pietrasanta terminarono il campionato a pari punti. Per decidere quali squadre dovessero disputare lo spareggio salvezza si ricorse ai punti negli scontri diretti. Peggior sorte tocc\u00f2 al Pietrasanta, retrocesso direttamente. Moncalieri e Cuneo disputarono lo spareggio.\nGirone B.\nIl Fermassenti \u00e8 una compagine di San Giovanni Suergiu.\nClassifica finale.\nLegenda:\nRegolamento:\nNote:\nGirone C.\nLa Casalese \u00e8 una rappresentativa di Casalmaggiore.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nSpareggi.\nSpareggio salvezza.\nPievigina, Donada e Montebelluna terminarono il campionato a pari punti. Per decidere quali squadre dovessero disputare lo spareggio salvezza si ricorse ai punti negli scontri diretti. Miglior sorte tocc\u00f2 al Pievigina, salvo direttamente. Donada e Montebelluna disputarono lo spareggio.\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nSpareggi.\nSpareggio salvezza.\nLuco dei Marsi, Osimana e Penne terminarono il campionato a pari punti. Per decidere quali squadre dovessero disputare lo spareggio salvezza si ricorse ai punti negli scontri diretti. Miglior sorte tocc\u00f2 al Luco dei Marsi, salvo direttamente. Osimana e Penne disputarono lo spareggio.\nGirone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nGirone I.\nLa Sportiva Cariatese \u00e8 una rappresentativa di Cariati.&lt;br&gt;Il Gravina \u00e8 una rappresentativa di Gravina di Catania.\nClassifica finale.\nLegenda:\nRegolamento:\nPoule scudetto.\nPer l'assegnazione del titolo italiano di Serie D, al termine della stagione regolare, le nove squadre prime classificate sono state suddivise in quattro gironi e si sono incontrate in gare di andata e ritorno. Le vincenti dei gironi hanno disputato semifinali e finali di andata e ritorno, definite per sorteggio, in caso di parit\u00e0 tempi supplementari e rigori.\nTurno preliminare.\nGruppo A.\nLegenda:\nRegolamento:\nGruppo B.\nLegenda:\nRegolamento:\nGruppo C.\nLegenda:\nRegolamento:\nGruppo D.\nLegenda:\nRegolamento:"}
{"id": "578797", "revid": "1305772", "url": "https://it.wikipedia.org/wiki?curid=578797", "title": "F6", "text": ""}
{"id": "578798", "revid": "125998492", "url": "https://it.wikipedia.org/wiki?curid=578798", "title": "Universit\u00e0 degli Studi di Teramo", "text": "L'universit\u00e0 degli Studi di Teramo \u00e8 una universit\u00e0 statale italiana fondata nel 1993 in seguito allo scorporo delle facolt\u00e0 di giurisprudenza, medicina veterinaria e scienze politiche dall'universit\u00e0 degli Studi \"Gabriele d'Annunzio\".\nStruttura.\nL'universit\u00e0 \u00e8 organizzata nelle seguenti facolt\u00e0:\nGli edifici dell'ateneo sono distribuiti in due poli: il campus di Coste Sant'Agostino nel quartiere Colleparco e l'ospedale didattico veterinario universitario nella frazione Piano D'Accio. Il campus di Coste Sant'Agostino comprende la sede del rettorato e delle facolt\u00e0 di giurisprudenza, scienze politiche, scienze della comunicazione, bioscienze e tecnologie agro-alimentari e ambientali; la struttura dispone inoltre di una mensa, uno studio televisivo, la radio di ateneo e una sala per cinema e spettacoli dal vivo.\n\u00c8 attiva una sede distaccata ad Avezzano in cui \u00e8 stato attivato il corso di laurea in Giurisprudenza, in aggiunta a quello gi\u00e0 presente presso il campus di Teramo.\nRettori.\nCronotassi dei rettori:"}
{"id": "578800", "revid": "6923", "url": "https://it.wikipedia.org/wiki?curid=578800", "title": "Smojphace EP", "text": "Smojphace EP \u00e8 un EP del musicista Richard D. James pubblicato nel 2003 dalla MEN Records con lo pseudonimo AFX.\nLa MEN Records \u00e8 una sub-etichetta della Rephlex Records. L'EP \u00e8 stato pubblicato in formato vinile 12 pollici e in formato CD. Entrambi i lati del CD e le etichette della versione in vinile si presentano in colore completamente nero, senza titoli n\u00e9 annotazioni.\nTracce.\nLato A\nLato B"}
{"id": "578801", "revid": "1305772", "url": "https://it.wikipedia.org/wiki?curid=578801", "title": "F7", "text": ""}
{"id": "578803", "revid": "1610933", "url": "https://it.wikipedia.org/wiki?curid=578803", "title": "Tordo bottaccio", "text": ""}
{"id": "578805", "revid": "958185", "url": "https://it.wikipedia.org/wiki?curid=578805", "title": "Problema del free rider", "text": "Il problema del free rider (\"free-rider problem\") si verifica quando un individuo beneficia di risorse, beni, servizi, informazioni, senza contribuire al pagamento degli stessi, di cui si fa carico il resto della collettivit\u00e0.\nIn sociologia.\nDarwin si pose il problema dell'evoluzione delle specie sociali ovvero lo sviluppo della cooperazione tra individui in contrasto con atteggiamenti individualistici di cui il problema del free rider \u00e8 esemplare.\nIn ambito sociologico, il fenomeno del \"free rider\" ha luogo quando, all'interno di un gruppo di individui, si ha un membro che evita di dare il proprio contributo al bene comune poich\u00e9 ritiene che il gruppo possa funzionare ugualmente nonostante la sua astensione. \n\"Free Riding\" \u00e8 un'espressione che prende il nome proprio dal comportamento di colui che sale sull'autobus senza comprare il biglietto. In italiano, in generale, \"free rider\" pu\u00f2 essere reso col termine \"scroccone\" e \"free riding\" con \"scroccare\" (termine in uso gi\u00e0 dal XVI secolo secondo il dizionario Sabatini - Coletti).\nUn esempio \u00e8 quello di un gruppo di studenti fuori sede che devono decidere se comprare un televisore per l'appartamento che condividono; qualcuno di essi potrebbe simulare mancanza di desiderio nei confronti dell'oggetto al solo scopo di evitare di pagarne il prezzo: infatti, egli sa che, una volta acquistato, non sarebbe facile impedirgli di utilizzarlo. \nLo stesso potrebbe avvenire nella decisione di costruire un ponte su un fiume: la questione ha infatti una ricaduta anche in scienza dell'amministrazione, soprattutto quando si versa in casi di non escludibilit\u00e0 dei beni pubblici: quando, per godere di questi beni, non \u00e8 necessario pagare un prezzo, possono verificarsi casi in cui il bene viene esaurito senza rispettare il diritto di tutti a goderne. Lo stesso capita quando esistono \"escamotage\" che rendono facile sottrarsi al pagamento. Per la teoria dell'azione razionale l'azione collettiva ha un costo, e quindi si giustifica il \"free rider\", ossia chi non vuole pagare quel costo se i benefici gli vengono ugualmente anche senza partecipare: l'attore razionale partecipa, cio\u00e8, solo se c'\u00e8 un incentivo (monetario).\nNella scienza politica e nel diritto penale.\nIl problema si presenta anche in politologia, allorch\u00e9 il \"free rider\" scavalca la rappresentanza collettiva degli interessi di categoria per relazionarsi direttamente col decisore politico: in questo caso, in luogo del lobbying, ha origine la corruzione che, per quanto riguarda gli appartenenti alle assemblee elettive, \u00e8 oggetto di recenti previsioni incriminatrici apposite.\nProblema economico.\nUn comportamento cooperativo orientato al conseguimento di obiettivi comuni, pur comportando benefici per tutti, non viene automaticamente e spontaneamente rispettato dai singoli operatori. In assenza di regole ciascuno tender\u00e0 a seguire condotte opportunistiche finalizzate a migliorare la propria posizione a prescindere dagli effetti esterni che esse producono (...) un comportamento socialmente responsabile non produce tanto benefici all'impresa che lo persegue in base a un proprio codice di condotta (quest'ultima rischia addirittura di peggiorare la propria posizione relativa), quanto, soprattutto, agli altri operatori economici, i cittadini e le istituzioni collocate nell'area di riferimento (effetto \"spillover\"). Si tratta (...) del problema delle \u00abeconomie esterne\u00bb connesse all'indivisibilit\u00e0 degli effetti di comportamenti responsabili sul piano sociale e ambientale.\nTale problema viene identificato e studiato all'interno della teoria delle scelte collettive (\"public choice/social choice/collective choice theory\"). Si pu\u00f2 anche studiare il problema del \"free-rider\" attraverso l'uso della teoria dei giochi.\nIpotizzando, ad esempio, un'economia composta da soli due individui, la soluzione ottimale per entrambi corrisponde all'ottimo paretiano ma non all'equilibrio di Nash, giacch\u00e9 ognuno di essi \u00e8 incentivato a contribuire in misura minore, al fine di ottenere maggior beneficio.\nIl problema ha una rilevanza anche nel commercio internazionale e negli ambiti che hanno una ricaduta economica.\n\"Free riding\" in ambito finanziario.\nIn ambito finanziario, \"free-rider\" \u00e8 chi non ha pagato per ottenere una o pi\u00f9 informazioni, ma sfrutta quelle di altri operatori che le hanno ottenute sostenendo il relativo costo.\nQuesto comportamento ha come principale conseguenza quella di aumentare il grado di asimmetria informativa all'interno di un sistema finanziario, in quanto gli altri operatori, individuato il comportamento del free rider, lo emuleranno, scaricando il costo delle informazioni su sempre meno operatori, fino ad azzerarne il numero. Verr\u00e0 dunque a mancare una domanda di informazioni e ne cesser\u00e0 quindi anche l'offerta.\nProprio nel dominio semantico della scienza della finanza, viene elaborato il \"free rider problem\": lo Stato, ma anche qualsiasi istituzione locale, fornisce dei servizi che sono dei beni collettivi nel senso di Hume (l'utilizzo di questi beni non pu\u00f2 essere precluso a nessun appartenente della collettivit\u00e0). Questi beni hanno un costo e producono dei benefici, generalmente di natura collettiva. Ogni individuo, singolarmente considerato nella razionalit\u00e0 basata sull'interesse egoistico, ha l'interesse di minimizzare i propri costi, cio\u00e8 di contribuire alla produzione di questi beni con la minore quantit\u00e0 di sue risorse, e massimizzare i propri benefici, cio\u00e8 di usufruire al massimo di quel bene collettivo. Un individuo che non paga le tasse, riceve a costo zero quello che alla collettivit\u00e0 costa 10, 100 o 1000. Un individuo, anche se non paga le tasse, ha interesse a ricevere di ogni bene collettivo, pi\u00f9 di quello che gli toccherebbe di diritto. Di conseguenza, la razionalit\u00e0 individuale basata sull'interesse egoistico porterebbe a ridurre al minimo possibile il contributo ai costi e aumentare al massimo possibile il valore dei benefici distribuiti.\nQuesta razionalit\u00e0 individuale \u00e8 \u00abrazionale\u00bb fin quando sono pochi a comportarsi in modo egoistico (o a riuscire a minimizzare i costi e massimizzare i benefici); altrimenti, diventa una forma di irrazionalit\u00e0\", per le conseguenze dirompenti che ha sul sistema economico nel suo complesso.\nPossibili soluzioni.\nLa soluzione pi\u00f9 pratica per eliminare il problema risulta essere istituire un sistema di vigilanza e/o pubblicazioni, inerenti gli interessi di possibile \"free-rider\" non permettendogli di attuare tale politica a danno degli altri. \"Dove il sanzionamento \u00e8 possibile (...) i livelli di cooperazione sono (...) pi\u00f9 elevati che nel caso precedente (...) Ci\u00f2 \u00e8 sorprendente alla luce del fatto che non \u00e8 conveniente subire un costo per sanzionare dei soggetti con cui \u00e8 improbabile o impossibile interagire nuovamente in futuro. In altri termini, sanzionando i \"free-rider\" ciascun soggetto crea un bene i cui beneficiari saranno gli altri partecipanti\".\nIn altri termini, si pu\u00f2 limitare il problema sanzionando i soggetti coinvolti e obbligandoli quindi a contribuire, pena l'irrogazione di seri disincentivi: \"le regole di selezione centralizzata della distribuzione degli incentivi trovano fondamento nel fatto che una agenzia che si occupa di effettuare uno \"screening\" corretto delle disponibilit\u00e0 a pagare (tramite studi, eventualmente con adeguate misure di \"auditing\", ecc.) ha di norma pi\u00f9 possibilit\u00e0 di individuare la corretta distribuzione degli incentivi e di punire il \"free rider\" di quanto sia in grado di fare il mercato\".\n\"L'intensit\u00e0 della punizione dipende (...) dalle differenze nelle contribuzioni al bene pubblico e nei guadagni degli individui; inoltre i soggetti non sono puniti rispetto alle differenze dal comportamento medio del gruppo di riferimento ma in base alle distanze tra gli individui. Infine, nel corso del tempo la punizione tende a ridurre la disuguaglianza poich\u00e9 i \"free-riders\" aumenteranno le contribuzioni al bene pubblico tanto pi\u00f9 quanto maggiore \u00e8 il livello della punizione."}
{"id": "578806", "revid": "228587", "url": "https://it.wikipedia.org/wiki?curid=578806", "title": "F8", "text": ""}
{"id": "578807", "revid": "124895668", "url": "https://it.wikipedia.org/wiki?curid=578807", "title": "Roberto Roversi", "text": "Biografia.\nSi arruol\u00f2 fra i partigiani, appena ventenne, e combatt\u00e9 nella Resistenza in Piemonte. Dal 1948 al 2006 ha svolto l'attivit\u00e0 di libraio antiquario gestendo a Bologna la Libreria Palmaverde.\nNel 1955 fond\u00f2 con Francesco Leonetti e Pier Paolo Pasolini la rivista \"Officina\". Nel 1961 diede alla luce una nuova rivista, \"Rendiconti\". Di entrambe fu anche editore.\nAttorno alla met\u00e0 degli anni sessanta comp\u00ec una scelta destinata a segnare profondamente la sua attivit\u00e0 letteraria: smise di pubblicare con i grandi editori, limitandosi esclusivamente a fogli fotocopiati distribuiti liberamente e a collaborazioni con piccole riviste autogestite.\nNei primi anni settanta Roversi fu, insieme ad altre personalit\u00e0 di rilievo come il radicale Marco Pannella, codirettore del quotidiano \"Lotta Continua\", cui prest\u00f2 la firma per evitarne la chiusura; in quel periodo scrisse anche numerosi versi che divennero testi di canzoni di Lucio Dalla (per gli album \"Il giorno aveva cinque teste\", \"Anidride solforosa\" e, sotto pseudonimo, \"Automobili\", con la famosa \"Nuvolari\"), e successivamente altri per il gruppo degli Stadio (ad esempio, \"Chiedi chi erano i Beatles\"\u00a0, il pi\u00f9 grande successo del gruppo, ma anche \"Maledettamericatiamo\" e \"Doma il mare, il mare doma\" dedicata a Maradona).\nNel 1977 con Gianni Scalia, Pietro Bonfiglioli e Federico Stame, fond\u00f2 la rivista \"Il cerchio di gesso\". \nAnche Francesco De Gregori, in coppia con Angela Baraldi, negli anni novanta riprese e incise \"Anidride solforosa\".\nRecentemente, le edizioni Pendragon hanno ristampato tre dei suoi testi teatrali (\"Unterdenlinden\", \"Il Crack\" e \"La macchina da guerra pi\u00f9 formidabile\") sotto la cura del professore e amico Arnaldo Picchi, e hanno pubblicato l'ancora inedito \"La macchia d'inchiostro\".\nNel 2005 Mina incide \"20 Parole\" (versi suoi su musica di Alberto Ravasini) contenuto nell'album Bula Bula.\nNel 2006 la Libreria Palmaverde ha chiuso i battenti e, dopo oltre 50 anni di attivit\u00e0, Roberto Roversi e la moglie Elena hanno deciso di ritirarsi a vita privata. Tutti i loro libri sono stati donati alla Coop Adriatica, che ne ha venduto una parte in favore di famiglie disagiate, donando invece a biblioteche quelli di maggiore interesse.\nNel giugno del 2007 ha sub\u00ecto la prematura morte (causata da un tumore) del figlio, Antonio Roversi, Sociologo e Professore Ordinario all'Universit\u00e0 di Bologna.\nNel 2008 Roberto Roversi raccoglie per l'edizione di Luca Sossella \u201cTre poesie e alcune prose\u201d, un volume di 576 pagine che comprende: \"Dopo Campoformio\" (nella versione 1965), \"Le descrizioni in atto\" (1969-85) e i versi degli anni Settanta e Ottanta riuniti nel \"Libro Paradiso\" (1993), oltre a due estratti dai romanzi \"Registrazione di eventi\" (1964) e \"I diecimila cavalli\" (1976), e da una scelta di scritti (tra 1959 e 2004) dal titolo \"Materiale ferroso\", testi che dimostrano l'impegno tra la teoria della poesia e l'azione politica.\nNel 2010 d\u00e0 alle stampe in cinquanta esemplari fuori commercio la versione integrale del poema \"L'Italia sepolta sotto la neve\".\nIl 2 giugno del 2011, in occasione della Festa della Repubblica, la Sigismundus Editrice di Ascoli Piceno pubblica la quarta parte del poema \"L'Italia sepolta sotto la neve\" con il titolo \"Trenta miserie d'Italia\".\n\u00c8 scomparso nel settembre 2012 all'et\u00e0 di 89 anni; la sua figura \u00e8 stata pubblicamente ricordata dagli intellettuali e scrittori dell'area bolognese e non sono mancati l'omaggio del presidente della repubblica Napolitano, del sindaco di Bologna Merola e del rettore dell'universit\u00e0 cittadina Dionigi.\nPer sua espressa volont\u00e0 non sono state tenute cerimonie pubbliche n\u00e9 private.\nA giudizio di Carla Glori, \u00e8 stato una figura di \"intellettuale dal multiforme impegno culturale e sociale, una delle pi\u00f9 alte e forti voci poetiche e civili del Novecento\".\nBiografie.\nNel 2003 esce per le Edizioni dal Sud un'opera di Fabio Moliterni dedicata alla poetica e alle posizioni politiche roversiane, intitolata \"Roberto Roversi. Un'idea di letteratura\", che contiene anche alcuni suoi scritti fino ad ora mai pubblicati."}
{"id": "578808", "revid": "1305772", "url": "https://it.wikipedia.org/wiki?curid=578808", "title": "Fra", "text": ""}
{"id": "578809", "revid": "1305887", "url": "https://it.wikipedia.org/wiki?curid=578809", "title": "F9", "text": ""}
{"id": "578812", "revid": "1305772", "url": "https://it.wikipedia.org/wiki?curid=578812", "title": "F0", "text": ""}
{"id": "578814", "revid": "775372", "url": "https://it.wikipedia.org/wiki?curid=578814", "title": "Kapap", "text": "Il Kapap (conosciuto anche come CQB-Close Quarter Battle) \u00e8 un'arte marziale israeliana. Il nome \u00e8 un acronimo in ebraico moderno che sta per \"Krav Panim el Panim\" \u05e7\u05e4\u05d0\"\u05e4, \u05e7\u05e4\"\u05e4 (\"Panim\" significa viso, faccia; inteso per combattimento \"faccia a faccia\").\nNell'IDF (Forze di Difesa Israeliane) le unit\u00e0 delle Forze Speciali hanno avuto il monopolio dell'arte marziale israeliana, e il kapap era conosciuto negli anni settanta come \"Lochama Zehira\" (micro lotta) o \"Lotar\".\nIl Kapap non era solo un sistema, ma una miscela di rigorosi condizionamenti fisici, addestramento con armi da fuoco ed esplosivi, addestramento alla sopravvivenza, pronto soccorso avanzato e difesa personale.\nL'addestramento al combattimento a mani nude era una combinazione dei sistemi occidentali di combattimento come la boxe, la lotta greco-romana e l'addestramento militare britannico del coltello e del bastone. Il sistema includeva una variet\u00e0 di tecniche militari di combattimento corpo a corpo con il nemico/aggressore disarmato o armato di pistole, fucili, mitra, coltelli e ogni altro genere di armi portatili.\nNon esiste un vero e proprio fondatore di questa disciplina. Esistono diverse linee di insegnamento ovvero una modernizzazione della disciplina pi\u00f9 orientata verso i civili, portata avanti da diversi maestri che hanno prestato servizio nell'ambito delle Forze Speciali Israeliane."}
{"id": "578816", "revid": "28057", "url": "https://it.wikipedia.org/wiki?curid=578816", "title": "Numeri di Grassmann", "text": "In fisica matematica, un numero di Grassmann (chiamato numero anticommutante) \u00e8 una quantit\u00e0 formula_1 che anticommuta con gli altri numeri di Grassmann, ma commuta con i numeri ordinari formula_2,\nIn particolare, il quadrato di un numero di Grassmann \u00e8 nullo:\nL'algebra generata da un insieme di numeri di Grassmann \u00e8 nota come algebra di Grassmann (o algebra esterna). L'algebra di Grassmann generata da formula_5 numeri di Grassmann linearmente indipendenti ha dimensione formula_6. Questi enti prendono il nome da Hermann Grassmann.\nAd esempio se formula_7, abbiamo gli elementi linearmente indipendenti:\nche insieme all'unit\u00e0 formula_11, formano uno spazio formula_12-dimensionale.\nL'algebra di Grassman \u00e8 l'esempio prototipo di algebre supercommutative. Queste sono algebre con una decomposizione in variabili pari e dispari che soddisfa una versione gradata della commutativit\u00e0 (in particolare, elementi dispari anticommutano).\nRappresentazione matriciale.\nI numeri di Grassmann possono sempre venire rappresentati da matrici. Consideriamo, ad esempio, l'algebra di Grassmann generata da due numeri di Grassmann formula_13 e formula_14. Questi numeri possono essere rappresentati da matrici formula_15:\nIn generale, una algebra di Grassmann con formula_5 generatori pu\u00f2 venire rappresentata da formula_18 matrici quadrate. In fisica queste matrici possono rappresentare operatori di creazione agenti sullo spazio di Fock, ovvero lo spazio formato dalla somma diretta degli spazi di Hilbert di formula_19 fermioni. Dal momento che il numero di occupazione per ciascun fermione \u00e8 o formula_20 o formula_11, ci sono formula_6 stati possibili. Matematicamente, queste matrici possono essere interpretate come operatori lineari corrispondenti alla moltiplicazione sinistra dell'algebra esterna sull'algebra di Grassmann stessa.\nApplicazioni.\nIn teoria quantistica dei campi, i numeri di Grassman sono usati per definire l'integrale sui cammini dei campi fermionici. A questo scopo \u00e8 necessario definire gli integrali sulle variabili di Grassman, noti come integrali di Berezin.\nI numeri di Grassman sono anche importanti nella definizione di supervariet\u00e0 (o superspazio), dove vengono utilizzate come \"coordinate anticommutanti\"."}
{"id": "578817", "revid": "85144", "url": "https://it.wikipedia.org/wiki?curid=578817", "title": "Algebra di Grassmann", "text": ""}
{"id": "578818", "revid": "1610933", "url": "https://it.wikipedia.org/wiki?curid=578818", "title": "Tordo sassello", "text": ""}
{"id": "578820", "revid": "110157", "url": "https://it.wikipedia.org/wiki?curid=578820", "title": "Analord", "text": "Analord \u00e8 una serie di EP pubblicati dal 15 dicembre 2004 al 9 giugno 2005 dal musicista irlandese Richard D. James con gli pseudonimi AFX e Aphex Twin.\nIl primo a essere pubblicato \u00e8 stato \"Analord 10\", venduto sul sito dell'etichetta Rephlex dal 15 dicembre 2004. Con esso veniva allegata in omaggio una confezione di cuoio per contenere la serie completa. Questo primo album \u00e8 uscito con lo pseudonimo \"Aphex Twin\", e i seguenti lavori della serie con lo pseudonimo \"AFX\". Una versione \"condensata\" della serie \u00e8 l'album \"Chosen Lords\". \"Analord 10\" \u00e8 stato ristampato in versione picture disc il 6 giugno 2005.\nPer questa serie, James ha utilizzato una grande variet\u00e0 di strumenti analogici, tra cui le drum machine Roland TR-606, Roland TR-808 e Roland TR-909, sequencer come il Roland MC-4 e molti sintetizzatori, inclusi il Roland SH-101, il Roland TB-303 e un sintetizzatore modulare Fenix.\nLe tracce di \"Analord\" sono simili sia come atmosfera che melodicamente alle prime tracce acid e ambient techno dei primi tempi, che restano pur sempre segnate dal veloce e instabile sequencing di batteria perfezionato dai tempi del \"Richard D. James Album\", del 1996.\nIl nome \"Analord\" \u00e8 probabilmente preso dal brano di Luke Vibert \"Analord\" dall'album \" '95-'99\" pubblicato dalla Planet Mu, e richiama l'uso esclusivo di strumenti musicali analogici usati da James. \u00c8 probabile che \"Analord\" sia l'anagramma di \"A Roland\", richiamo alla Roland, azienda produttrice di sintetizzatori analogici.\nLe tracce di \"Analord 08, 09 e 11\" sono chiamate con nomi di virus informatici e malware forse per scoraggiare lo scambio dei file via internet. La copertina di \"Analord 09\" \u00e8 uno scatto da vicino di un Electrocomp della EML.\nElenco EP.\nAnalord 10 (come \"Aphex Twin\", 15 dicembre 2004)\nAnalord 01 (come \"AFX\", 22 gennaio 2005)\nAnalord 02 (come \"AFX\", 22 gennaio 2005)\nAnalord 03 (come \"AFX\", 17 febbraio 2005)\nAnalord 04 (come \"AFX\", 17 febbraio 2005)\nAnalord 05 (come \"AFX\", 10 marzo 2005)\nAnalord 06 (come \"AFX\", 9 aprile 2005)\nAnalord 07 (come \"AFX\", 22 aprile 2005)\nAnalord 08 (come \"AFX\", 3 maggio 2005)\nAnalord 09 (come \"AFX\", 1\u00ba giugno 2005)\nAnalord 10 (come \"Aphex Twin\", versione picture disc, 6 giugno 2005)\nAnalord 11 (come \"AFX\", 9 giugno 2005)"}
{"id": "578822", "revid": "13833", "url": "https://it.wikipedia.org/wiki?curid=578822", "title": "Eparchia di Luqsor", "text": ""}
{"id": "578823", "revid": "77023", "url": "https://it.wikipedia.org/wiki?curid=578823", "title": "Superstringhe", "text": ""}
{"id": "578827", "revid": "36426", "url": "https://it.wikipedia.org/wiki?curid=578827", "title": "Jan Van der Straet", "text": ""}
{"id": "578828", "revid": "36426", "url": "https://it.wikipedia.org/wiki?curid=578828", "title": "Stradaus", "text": ""}
{"id": "578830", "revid": "79968", "url": "https://it.wikipedia.org/wiki?curid=578830", "title": "Singolo", "text": ""}
{"id": "578832", "revid": "24281", "url": "https://it.wikipedia.org/wiki?curid=578832", "title": "Tirolo Orientale", "text": ""}
{"id": "578833", "revid": "77358", "url": "https://it.wikipedia.org/wiki?curid=578833", "title": "Body building", "text": ""}
{"id": "578837", "revid": "599013", "url": "https://it.wikipedia.org/wiki?curid=578837", "title": "Guerra antica", "text": "La guerra antica \u00e8 il tipo di guerra condotta tra l'inizio della storia scritta fino alla fine dell'et\u00e0 antica. In Europa, la fine dell'antichit\u00e0 \u00e8 spesso identificata con la caduta dell'Impero romano d'Occidente (476).\nSinossi.\nLa differenza tra guerra preistorica e guerra antica \u00e8 soprattutto nell'organizzazione, e non tanto nella tecnologia. Lo sviluppo delle prime citt\u00e0 stato, e poi degli imperi, permise un vistoso mutamento nella guerra. A partire dalla Mesopotamia, gli stati produssero un sufficiente surplus nelle risorse agricole, tale da permettere alle \u00e9lite dei guerrieri a tempo pieno (ed ai relativi comandanti) di emergere. Finch\u00e9 il nerbo delle forze era costituito da agricoltori, la societ\u00e0 poteva sostenere il fatto di averli impegnati in campagne militari invece che nel lavoro ordinario per una porzione di ciascun anno. Pertanto, si svilupparono per la prima volta eserciti organizzati.\nQuesti nuovi eserciti avevano un ruolo essenziale nell'evoluzione e nell'ingrandirsi degli stati, ed il primo impero, quello dei sumeri, si form\u00f2 in Mesopotamia. I primi eserciti antichi continuarono ad usare soprattutto archi e lance, ovvero le armi nate nella preistoria per la caccia.\nIn Egitto e Cina si segu\u00ec un modello simile per l'impiego in massa della fanteria, armata nel modo anzidetto.\nCarri da guerra.\nCon la crescita degli stati, la velocit\u00e0 di movimento divenne cruciale poich\u00e9 il potere centrale non poteva essere mantenuto in mancanza di una rapida repressione delle ribellioni. La prima soluzione all'esigenza fu il carro da guerra, che s'inizi\u00f2 ad usare nel Medio Oriente intorno al 2000 a.C. Dapprima trainato dall'onagro, dal bue o dall'asino, detto veicolo consentiva il celere attraversamento delle terre del Medio Oriente, relativamente piane. I carri erano leggeri a sufficienza per eseguire agevolmente il guado di un fiume. L'allevamento di cavalli pi\u00f9 potenti permise ben presto l'impiego di tali animali per la trazione, ed i carri divennero di conseguenza sempre pi\u00f9 veloci ed efficaci.\nLa duplice natura del carro, quale strumento per il trasporto e per la battaglia, ne fece arma centrale per le genti dell'antico Vicino Oriente nel secondo millennio a.C. Tipicamente, il carro vedeva all'opera due uomini: l'arciere e l'auriga. In epoca pi\u00f9 tarda, furono tuttavia sviluppati carri in grado di ospitare fino a cinque guerrieri, ma \u00e8 alquanto controverso se tali veicoli fossero realmente efficaci. \nAnche in Cina i carri furono vitali per la Dinastia Shang, permettendole, peraltro, l'unificazione di una vasta area.\nBench\u00e9 si sia voluto paragonare i carri di cui parliamo con gli odierni carri armati per quanto attiene al ruolo giocato sul campo di battaglia, ossia la forza d'urto, il principale vantaggio dei carri (quelli antichi) risiedeva nella mobilit\u00e0 tattica concessa agli arcieri. Poich\u00e9 la fanteria irreggimentata in rigidi ranghi rappresentava la formazione d'elezione - consentiva ai generali dell'epoca di mantenere il comando e controllo \"azione durante\", ed al contempo garantiva reciproca protezione tra i commilitoni - una forza di carri poteva restare a distanza ragguardevole dagli avversi schieramenti, ed ugualmente tempestare di frecce i nemici.\nConsiderata la loro velocit\u00e0, era praticamente escluso che i carri fossero neutralizzati da una carica. Se, d'altronde, un'unit\u00e0 di fanteria si fosse sparpagliata per ridurre il danno cagionato dalle frecce, avrebbe altres\u00ec perso il beneficio della protezione reciproca, e di conseguenza i \"carristi\" ne avrebbero avuto ragione ancor pi\u00f9 facilmente.\nDa un punto di vista tattico, i carri mettevano una sorta di dilemma, proprio in quanto indispensabili per il contesto operativo del tempo. I carri erano, in ogni caso, arnesi complicati, per la cui manutenzione servivano esperti artigiani. Ne consegue che mantenere i carri era costoso. Quando erano di propriet\u00e0 privata, tendevano a generare una classe guerriera di specialisti, ed a far virare la societ\u00e0 verso forme di feudalesimo (ci\u00f2 \u00e8 ben rappresentato dall'Iliade di Omero). Quando invece appartenevano al potere pubblico, erano un puntello della solidit\u00e0 delle istituzioni, concorrendo all'affermazione di un forte governo centralizzato, come nel caso dell'Antico Egitto.\nIl carro da guerra poteva essere utilizzato in vari modi, a seconda dello stile di combattimento peculiare di una data epoca e di una data civilt\u00e0. Nell'Illiade il carro \u00e8 utilizzato come \"taxi di battaglia\": permette cio\u00e8 all'eroe di muoversi rapidamente da un punto all'altro della battaglia (senza doversi stancare eccessivamente per il peso dell'armatura) e di fuggire nelle retrovie quando \u00e8 ferito. Viene inoltre utilizzato per aggirare la fanteria nemica e permettere agli eroi di attaccarla alle spalle o ai fianchi. Vi \u00e8 un annoso dibattito tra gli storici specialisti nella civilt\u00e0 micenea e nel Medioevo ellenico per stabilire se questo modello di combattimento sia realistico, e se sia peculiare dell'et\u00e0 del bronzo achea o di quella del ferro; la civilt\u00e0 achea fu per\u00f2 poco propensa all'uso del carro da guerra rispetto a quelle anatoliche e medio orientali.\nIl carro da guerra trainato da cavalli fu, con ogni probabilit\u00e0, sviluppato nelle terre a nord del Mar Caspio, tra popolazioni nomadi che avevano addomesticato i primi cavalli, simili alla razza \"caspian\" attuale. Queste popolazioni di \"carristi\", probabilmente di lingua indoeuropea, si mossero alla conquista di molte civilt\u00e0 mediterranee, medio e vicino orientali, e della valle dell'Indo; forse giunsero fino alla Cina occidentale. I popoli attaccati recepirono e riadattarono la scoperta.\nPer alcune centinaia di anni non furono selezionate razze di cavalli sufficientemente grandi e robuste per poter trasportare in groppa un combattente, inoltre quando questo avvenne non si disponeva ancora di selle, finimenti e soprattutto staffe, e quindi i primi cavalieri furono ricognitori subordinati alla massa di carristi, i quali potevano colpire il nemico come arcieri e lanciatori di giavellotto, sfruttando la struttura stabile su ruote rappresentata dal carro.\nFanteria.\nI carri, per\u00f2, erano inutili sui terreni accidentati che caratterizzavano la costa settentrionale del Mediterraneo in Anatolia, Grecia, ed Italia. Pertanto, gli antichi greci erano costretti a fare affidamento tattico sulla fanteria.\nA differenza dell'Egitto che godeva, in un certo senso, di un utile isolamento, la Grecia era sovente minacciata da forze esterne. Proprio la conformazione geografica anzidetta propiziava la frammentazione politica piuttosto che l'unit\u00e0 nazionale, e ne discendeva una conflittualit\u00e0 pressoch\u00e9 perenne fra le citt\u00e0-stato che ne incarnavano il notorio tessuto politico e sociale.\nQuesta \"competitivit\u00e0\" del contesto affin\u00f2 in breve armi e tattiche dei fanti. Nacque la falange oplitica: un solido muro di uomini (chiamati \"opliti\" da \"opla\", \"arma\" in greco, ovvero \"gli armati\") che, manovrato all'unisono, ha un potenziale offensivo notevolmente superiore a quello del singolo combattente.\nI greci usavano lance di circa 2m, e portavano corazze pi\u00f9 pesanti. Quando si scontrarono con le tattiche sull'impiego di fanteria in massa invalse presso i persiani nelle omonime guerre, i greci risultarono vincitori, quand'anche inferiori per numero. Lo stesso non avvenne, per\u00f2, quando la Macedonia affront\u00f2 i Romani, la cui legione sopravanzava la falange macedone (differente da quella greca per il minor equipaggiamento difensivo ma che in compenso usava la sarissa, una lancia lunga circa 5-6m, impugnata con due mani) in virt\u00f9 di una maggiore flessibilit\u00e0, che consentiva l'aggiramento delle schiere elleniche.\nLa falange, un tempo dominatrice della scena bellica greca, appariva ormai troppo monolitica per avere la meglio su un nemico che si giovava di maggior mobilit\u00e0.\nNel Medio Oriente, che fu poi soggetto all'Impero persiano, i carri avevano gradualmente perso la loro importanza. Il miglioramento della razza del cavallo era continuato, fino a consentire all'animale di trasportare agevolmente un cavaliere completamente equipaggiato. Cos\u00ec i carri cedettero il passo ad arcieri e lancieri a cavallo.\nTale svolta fu dolorosa per chi viveva stanzialmente nelle pianure. In uno scontro di pura fanteria, avrebbe prevalso la maggiore massa critica umana delle lande agricole. L'infrastruttura e l'addestramento necessari all'impiego dei carri erano alla portata delle sole citt\u00e0. I guerrieri isolati a cavallo erano assai pi\u00f9 a proprio agio nelle regioni della steppa che fra quelle che avevano conosciuto l'agricoltura. Una volta che quei cavalli pi\u00f9 forti cui accennavamo, e tecnologie quali la sella divennero di largo uso, furono anche rapidamente adottate dai nomadi che abitavano zone inadatte alla coltivazione, che al contrario favorivano la pastorizia errante. Questi nomadi trascorrevano gran parte della vita sulle loro cavalcature, ed ovviamente erano efficacissimi cavalieri pure in guerra. Per molti secoli, gli stati d'Europa, Medio Oriente, Cina, e Asia meridionale furono esposti alla minaccia di cavalieri provenienti dalle steppe europee.\nCavalleria.\nNel IV secolo a.C., la Macedonia di Filippo II e del figlio Alessandro Magno riusc\u00ec a coniugare felicemente la cavalleria con la massiccia fanteria greca, creando una forza militare di ineguagliata potenza. Dopo aver conquistato la Grecia, Alessandro rivolse le sue mire al prestigioso Impero Persiano.\nAll'epoca i persiani avevano gi\u00e0 in larga misura abbandonato il carro, sebbene alla battaglia di Gaugamela (331 a.C.) ne fossero stati dispiegati alcuni contro Alessandro. Ancorch\u00e9 il carro fosse sempre in auge quale veicolo da parata del Gran Re, le milizie persiane consistevano di un miscuglio di fanteria (in parte, perfino, greca) e cavalleria, nonch\u00e9 qualche elemento esotico come gli elefanti. Tale compagine, tuttavia, non si dimostr\u00f2 in grado di reggere all'assalto macedone, sicch\u00e9 l'armata persiana fu posta in rotta in una serie di tre battaglie.\nIn Cina, gli imperi della valle erano sempre pi\u00f9 esposti alla minaccia delle genti del nord (Mongolia, Manciuria ed Asia centrale). Per salvaguardare i loro possedimenti, i governanti cinesi fecero ampio ricorso alla loro superiorit\u00e0 nell'organizzazione e nel numero di armati. Il risultato pi\u00f9 evidente e famoso di quella politica \u00e8 naturalmente la Grande Muraglia, che aveva proprio la finalit\u00e0 precipua di prevenire incursioni a cavallo. Malgrado la sua monumentale imponenza e la proverbiale estensione, la muraglia non fu mai, in realt\u00e0, pienamente efficace, ed anzi le autorit\u00e0 cinesi furono costrette ad integrare il proprio apparato difensivo con reparti di cavalleria, che - per ironia della sorte - in gran parte venivano reclutati giusto tra quei barbari settentrionali che si stava tentando di arginare. (L'analogia con quanto avvenne nella decadenza dell'Impero romano \u00e8 immediatamente evidente).\nBench\u00e9 nella maggior parte dell'Eurasia la forza mista (cavalleria pi\u00f9 fanteria) fosse divenuta la norma, in Europa e Nordafrica si stava affacciando un metodo di combattimento affatto diverso. La regione mediterranea \u00e8 circondata da montagne, che rendono la vita difficile ai cavalli. Per di pi\u00f9, la fanteria \u00e8 in ogni caso pi\u00f9 facile da trasportare su una nave, talch\u00e9 ogni societ\u00e0 in grado di mettere in campo una fanteria capace di tenere testa a forze \"montate\" poteva dominare la regione.\nCi\u00f2 fu messo in pratica nella citt\u00e0 di Roma, che presto inizi\u00f2 un'espansione senza precedenti nel mondo mediterraneo. I romani non presentavano granch\u00e9 di nuovo in fatto di tecnologia; piuttosto, la chiave del loro successo va ravvisata nello scrupolo organizzativo e nell'intenso addestramento. Le forze armate romane erano composte da professionisti che servivano per quasi tutta la vita l'esercito. Con la loro disciplina, abilit\u00e0, attitudine ad apprestare fortificazioni campali, in una parola, con la saldezza della loro complessiva compagine, riuscirono a debellare ogni avversario della regione. Per risolvere il problema della bassa velocit\u00e0 connaturata al fante, collegarono il loro impero con una rete di strade di ottima qualit\u00e0 e valida manutenzione, cos\u00ec permettendo il celere rischieramento in zona operativa di considerevoli forze. La cavalleria aveva soltanto funzione di esplorazione o ausiliaria.\nA dimostrazione di quest'ultimo asserto, \u00e8 emblematico ricordare come due di quelle che sono state le rarissime ma eclatanti sconfitte subite dai romani, siano ricollegate a scontri con eserciti che disponevano di forze montate nettamente superiori alla loro cavalleria, tanto per l'impiego quanto per l'armamento.\nNel caso della battaglia di Canne, combattuta nel 216 a.C. fra romani e cartaginesi, un fattore preponderante nella vittoria colta da Annibale \u00e8 rappresentato dall'utilizzo della cavalleria leggera.\nGli Iberici e i Numidi che erano stati disposti sulle due ali dello schieramento cartaginese, sfruttarono la propria capacit\u00e0 di manovra per impegnare e mettere in fuga gli avversari romani e, dopo aver liquidato i sopravvissuti, eseguirono una manovra di conversione, prendendo alle spalle i legionari, incalzati sui fianchi e privi della protezione che i cavalieri avrebbero dovuto fornire\nTuttavia, il successo dei romani dipendeva da una vasta organizzazione e struttura del loro impero. Una volta che esso inizi\u00f2 ad andare in crisi, anche l'esercito cominci\u00f2 a collassare. I cavalieri della steppa non avevano smesso di avanzare, anzi, il miglioramento della razza equina fu accompagnato dall'evoluzione dell'arco, viepi\u00f9 letale, e da finimenti per l'equitazione pi\u00f9 efficienti. Dal IV secolo in avanti, la cavalleria inizi\u00f2 a sopravanzare velocemente la fanteria nel ruolo di fulcro delle forze armate di Roma. La lunga transizione dal fante al cavaliere era giunta ad una svolta epocale: non pi\u00f9 la cavalleria a sostegno della fanteria, com'era stato per secoli, ma viceversa.\nGuerra navale.\nLa prima battaglia navale di cui si abbia traccia scritta avvenne verso il 1210 a.C.: \u0160uppiluliuma II, re degli ittiti, sconfisse una flotta di Cipro bruciandone le navi in mare.\nLe guerre persiane furono il primo caso di operazioni navali su larga scala: non solo sofisticati scontri tra flotte di decine di triremi per ciascuna fazione, ma operazioni anfibie combinate. Le navi da guerra del mondo antico, tipicamente triremi, privilegiavano, per scelta costruttiva, agilit\u00e0 leggerezza e manovrabilit\u00e0 risultando di conseguenza fragili e instabili. Non potevano poi trasportare grandi approvvigionamenti. Per questo motivo le flotte da guerra prediligevano le operazioni su specchi di mare (o fluviali) relativamente tranquilli, evitavano le lunghe navigazioni e il mare aperto. La navigazione oceanica era del tutto fuori dalla loro portata. Le marine fungevano quasi sempre da ausiliari degli eserciti e spesso erano essenziali per garantire la catena logistica. Di rado avrebbero condotto attacchi autonomi. Condizionata da armi di breve gittata, la guerra navale era praticata con modalit\u00e0 simili a quelle terrestri, e gli abbordaggi erano il cuore della specifica battaglia.\nLe guerre puniche segnarono notevoli innovazioni per quel che riguarda le operazioni in alto mare. Roma, in precedenza, aveva avuto scarsa dimestichezza con la guerra navale, occupata com'era, soprattutto, nella conquista della penisola italiana. Cartagine, viceversa, era un'antica potenza commerciale e, naturalmente, disponeva di una gran flotta. I romani poterono costruire una marina davvero efficiente solo con lo studio attento di relitti di navi cartaginesi. Per di pi\u00f9, inventarono un congegno denominato corvo, ovvero una passerella che poteva essere gettata sulla nave avversaria. Questo attribu\u00ec a Roma un enorme vantaggio, portando la guerra navale all'interno di orizzonti tattici a loro pi\u00f9 congeniali, quelli del combattimento ravvicinato: i legionari ebbero infatti l'opportunit\u00e0 di abbordare i vascelli nemici, massacrandone agevolmente gli equipaggi.\nTattica ed armi.\nStrategia.\nL'antica strategia era concentrata ampiamente sui connessi obiettivi di:\nIndurre l'avversario alla resa significava per lo pi\u00f9 sbaragliarlo sul campo.\nUna volta messo in rotta il nemico, la minaccia dell'assedio, le perdite fra i civili, e tutte le altre prevedibili conseguenze, spesso costringevano gli sconfitti al tavolo del negoziato. Tuttavia, lo stesso risultato si poteva ottenere con altri mezzi. Il rogo dei campi nemici avrebbe forzato la scelta di arrendersi o accettare lo scontro campale. Aspettare al varco il nemico finch\u00e9 il suo esercito avesse dovuto disperdersi al principio della stagione del raccolto, ovvero perch\u00e9 i mercenari non ricevevano pi\u00f9 il soldo, avrebbe comunque posto controparte dinnanzi ad una simile alternativa.\nI conflitti eccezionali del mondo antico rappresentarono soprattutto notevoli violazioni delle regole di suddetto schema: come quando spartani ed ateniesi rifiutarono di arrendersi dopo molti anni di guerra del Peloponneso (dal 431 a.C. al 404 a.C.), o l'analoga resistenza romana dopo la disfatta di Canne (2 agosto 216 a.C.).\nUno scopo pi\u00f9 personale nella guerra era il mero profitto. Si trattava sovente di denaro, come per la cultura predatoria delle trib\u00f9 galliche. Ma il tornaconto poteva essere politico, atteso che i grandi comandanti militari erano spesso ricompensati con incarichi di governo per le vittorie ottenute. Queste \"strategie\" spesso sono in contraddizione con la corrente opinione moderna, secondo cui la guerra dovrebbe essere funzionale ad un qualche interesse pubblico.\nTattica.\nLa tattica efficace variava grandemente, in relazione:\nSpesso, se un generale sapeva di avere un enorme vantaggio in termini di forza, tentava di attaccare il nemico frontalmente con la fanteria, tenendo la cavalleria ai fianchi. Questa manovra sarebbe stata eseguita dopo che arcieri e macchine da guerra (che erano mantenute in posizione sicura dietro alla fanteria) avessero tirato ripetute \"bordate\" di frecce o pietre sugli avversari. Dopo che tali bordate avessero \"ammorbidito\" il nemico, la fanteria sarebbe quindi avanzata caricando il fronte della schiera avversaria. Dopo che la fanteria avesse \"fissato\" (come si dice nel gergo tattico per intendere \"costringere il nemico ad impegnarsi in un combattimento\") i nemici, in modo che la loro attenzione fosse concentrata sull'attacco di fanteria in corso, la cavalleria li avrebbe aggirati lateralmente (cio\u00e8 sui fianchi), decimandoli e precludendone la ritirata.\nNel caso che il vantaggio del generale fosse pi\u00f9 lieve, poteva tentare di mettere in rotta il nemico, poich\u00e9 le truppe che fuggono sono molto meno organizzate e pi\u00f9 facili da uccidere rispetto a quelle che resistono risolutamente. Lo scopo pu\u00f2 essere perseguito attaccando con la propria fanteria pi\u00f9 agguerrita le truppe pi\u00f9 deboli fra quelle avversarie, sterminandole in gran parte e perci\u00f2 inducendo (i sopravvissuti) allo sbandamento. Quando un'unit\u00e0 vede un'altra in rotta, \u00e8 assai pi\u00f9 incline al panico. Un risultato perfino pi\u00f9 grande sarebbe spezzare la determinazione dello stesso generale nemico, (oppure ucciderlo) con ci\u00f2 spingendolo alla fuga assieme alla propria guardia del corpo; al suo esercito rimarr\u00e0 ben poca alternativa che imitarne il comportamento. Questa tattica tende ad avviare un effetto domino, causando l'abbandono del campo dell'intero spiegamento antagonistico. Una volta che un tale fenomeno si fosse manifestato, era piuttosto prevedibile che la cavalleria avrebbe imperversato sui fuggitivi, riducendone viepi\u00f9 la residua consistenza. Pochi i casi d'eccezione, come fra alcune trib\u00f9 germaniche dove la perdita del proprio leader in alcune battaglie caus\u00f2 invece una maggiore determinazione nei soldati, in cerca di vendetta verso il nemico.\nUn generale che si fosse ritrovato in condizioni d'inferiorit\u00e0 e ne fosse stato consapevole invece spesso avrebbe difficilmente accettato di ingaggiare battaglia, poich\u00e9 difficilmente avrebbe potuto ottenere una vittoria.\nNaturalmente la storia ci ha tramandato diversi casi eccezionali: dalla famosa battaglia di Canne, in cui Annibale sconfisse delle legioni nettamente pi\u00f9 numerose del proprio esercito, a molti scontri fra romani e macedoni in cui i primi prevalsero pur in condizioni d'inferiorit\u00e0 numerica, fino alle imprese di Alessandro Magno che con le sue falangi sbaragli\u00f2 l'impero persiano; ed \u00e8 leggendaria la battaglia delle Termopili, in cui poche centinaia di greci tennero testa ad un esercito schiacciante di persiani prima di cedere. Ma ogni volta la ragione della vittoria va ricercata nella superiorit\u00e0 tattica, organizzativa, logistico-ausiliaria di chi aveva l'esercito meno numeroso ed eventualmente da fattori naturali. Un generale brillante poteva avere ragione di un avversario meno capace e preparato pur con forze inferiori, per esempio accerchiandolo e privandolo di possibilit\u00e0 di manovra (come Annibale a Canne), oppure sfruttando la potenza d'urto di una formazione come la falange abbinata alla cavalleria (con le quali Alessandro ebbe la meglio sul decadente e mal organizzato impero persiano); mentre un terreno impervio poteva facilmente rallentare un'armata numerosa ma pesante, lenta e poco maneggevole, rendendola vulnerabile a formazioni pi\u00f9 mobili e versatili.\nArmi.\nLe armi antiche comprendevano: arco e frecce; armi inastate su una sorta di bastone, quali la picca ed il giavellotto; armi per il corpo a corpo, quali la spada, la mazza, l'ascia ed il pugnale.\nLa catapulta e l'ariete erano usate negli assedi. La lancia era ritenuta \"barbara\" perch\u00e9 colpiva da lontano ed evitava lo scontro diretto uno contro uno\nAssedio.\nLe mura e le fortificazioni erano essenziali per la difesa delle prime citt\u00e0 nell'antico Vicino Oriente. Le mura erano costruite con mattoni di fango, pietra, legno o una combinazione dei predetti, a seconda della disponibilit\u00e0 locale.\nLa pi\u00f9 antica raffigurazione di assedio risale all'Antico Egitto, intorno al 3000 a.C., ma il primo congegno per l'assedio ci \u00e8 stato svelato da scavi di tombe egizie del XXIV secolo a.C., in cui bassorilievi mostrano scale a pioli da assedio ruotate.\nAnaloghi pezzi (provenienti da palazzi assiri di epoche tra il IX secolo a.C. ed il VII secolo a.C.) rappresentano assedi di parecchie citt\u00e0 del Vicino Oriente. Bench\u00e9 un ariete rudimentale fosse invalso nell'uso gi\u00e0 nel precedente millennio, gli assiri produssero un progresso nella tecnica ossidionale. La pi\u00f9 comune pratica di assedio era comunque circondare i nemici ed attendere che si arrendessero. Per le ristrettezze logistiche, raramente si potevano mantenere a lungo assedi che richiedessero qualcosa pi\u00f9 che l'impiego di una forza minore.\nCivilt\u00e0.\nEgiziani.\nPer la gran parte della sua lunga storia, l'antico Egitto \u00e8 stato unito sotto un solo governo. La principale preoccupazione militare per la nazione era tener fuori dai confini i nemici. Le aride pianure ed i deserti che circondavano l'Egitto erano abitati da trib\u00f9 che occasionalmente tentavano la scorreria o l'insediamento nella fertile vallata del Nilo. Gli egiziani costruirono fortezze ed avamposti lungo le frontiere ad ovest e ad est del delta del Nilo, nel Deserto Esterno, e nella Nubia a sud. Vi erano piccole guarnigioni, atte a respingere incursioni minori; ma in caso di attacchi pi\u00f9 consistenti, s'inviava un messaggio che allertava il grosso dell'esercito. La maggior parte delle citt\u00e0 egizie non aveva mura, n\u00e9 altre difese.\nI primi soldati egiziani portavano un armamento semplice, consistente di una lancia con la punta di rame ed un largo scudo di legno ricoperto di pelle. Nel periodo arcaico, si portava anche una mazza in pietra, che verosimilmente sopravvisse poi solo per un uso cerimoniale, rimpiazzata - sul campo - da un'ascia da battaglia in bronzo. I lancieri erano appoggiati da arcieri muniti di arco composito (pi\u00f9 lamine sovrapposte di materiali diversi) e frecce con punte di selce o rame. Nel terzo e nel secondo millennio a.C. non venivano usate corazze. Il principale progresso nella tecnologia delle armi inizi\u00f2 intorno al 1600 a.C., quando gli egiziani combatterono, sconfiggendoli, gli hyksos, un popolo che pure aveva dominato il Basso Egitto. Proprio a quell'epoca cavalli e carri furono introdotti in Egitto. Altre nuove tecnologie comprendevano la spada ricurva, la corazza per il corpo ed una migliorata fusione del bronzo.\nIl passo in avanti successivo avvenne nel Periodo Tardo (712 a.C. - 332 a.C.), quando inizi\u00f2 l'impiego di truppe montate ad armi in ferro. Dopo la conquista ad opera di Alessandro Magno, l'Egitto fu intensamente ellenizzato e la falange assurse alla massima dignit\u00e0 tra le forze armate. Gli antichi egizi non furono grandi innovatori nella tecnologia oplologica, ed al contrario, il coevo progresso registrato in questa branca dell'umana esperienza \u00e8 ascrivibile, per lo pi\u00f9, all'Asia Occidentale ed al mondo greco.\nNel secondo millennio a.C., l'organizzazione militare egiziana cess\u00f2 di essere reclutata per mezzo della leva e si trasform\u00f2 in una robusta struttura di militari professionali. Le conquiste di territori stranieri, come la Nubia, imponevano una forza permanente da stanziare all'estero. L'incontro con altri potenti regni del Vicino Oriente come Mitanni, gli ittiti, e poi assiri e babilonesi rese necessaria per gli egiziani la conduzione di campagne in zone lontane dalla madrepatria.\nQuesti soldati erano pagati con un appezzamento di terra adatto alle esigenze delle loro famiglie. Terminato il periodo di servizio, era concesso ai veterani di ritirarsi in tali fondi. I generali potevano diventare piuttosto influenti a corte, ma, al contrario di quanto succedeva in altri stati feudali, l'esercito era totalmente dominato dal re. Erano reclutati anche mercenari; all'inizio tra gli abitanti della Nubia (i Medjay), poi anche tra i libici e gli sherden al tempo del Nuovo Regno.\nNel periodo persiano vi furono mercenari greci tra le file dei faraoni ribelli. I mercenari ebrei ad Elefantina servirono i satrapi persiani d'Egitto nel V secolo a.C. Tuttavia, non \u00e8 escluso che abbiano servito i faraoni egiziani del VI secolo a.C.\nDa quanto si evince dalla propaganda reale del tempo, il re, o il principe ereditario capeggiavano personalmente le truppe egiziane in battaglia. L'esercito poteva consistere di decine di migliaia di soldati, cos\u00ec i pi\u00f9 piccoli battaglioni con un organico di 250 uomini, condotto da un ufficiale, poteva essere la chiave del comando. La tattica implicava un'iniziale tempesta di dardi da parte degli arcieri, seguita da un attacco eseguito da fanteria e/o carri contro le linee nemiche in tal modo gi\u00e0 stravolte. Stando alle narrazioni egizie, comunque, i nemici potevano talora tentare di sorprendere la massiccia formazione egiziana con la tattica dell'imboscata e sabotando la strada.\nAnche nella valle del Nilo, navi e chiatte erano importanti elementi militari. Le navi erano vitali per rifornire le truppe. Il fiume Nilo non aveva guadi, perci\u00f2 si dovevano usare le chiatte per l'attraversamento. Il dominio del fiume si \u00e8 spesso rivelato necessario per proseguire gli assedi, come nel caso della conquista - da parte egiziana - di Avaris, capitale degli hyksos. Solo nel Periodo Tardo, l'Egitto si dot\u00f2 di una marina per le battaglie sul mare. Tuttavia, vi fu una battaglia navale sulla costa egiziana nel XII secolo a.C. tra Ramesse III ed i popoli del Mare.\nCinesi.\nL'antica Cina durante la Dinastia Shang era una societ\u00e0 dell'Et\u00e0 del Bronzo basata su eserciti muniti di carri da guerra. Gli studi nei siti archeologici Shang di Anyang hanno rivelato diffusi esempi di carri da guerra ed armi in bronzo. La defenestrazione degli Shang da parte della Dinastia Zhou vide la creazione di un ordine sociale feudale, poggiante militarmente su una classe di guerrieri aristocratici su detti carri (\u58eb).\nNel Periodo delle Primavere e degli Autunni, la guerra crebbe sensibilmente.\n\"Zuo zhuan\" descrive le guerre e le battaglie che si svolsero in tale periodo tra signori feudali. La guerra continu\u00f2 ad essere stilizzata e cerimoniale, pur divenendo sempre pi\u00f9 violenta e decisiva. Il concetto di egemone militare (\u9738) e la sua \"via della forza\" (\u9738\u9053) giunsero a dominare la societ\u00e0 cinese. La strategia cinese si evolse ponendo l'enfasi su inganno, \"intelligence\" e stratagemmi, come descritto da Sun Tzu ne \"L'arte della guerra\".\nLa guerra si fece pi\u00f9 intensa, spietata e risoluta durante il Periodo dei regni combattenti, in cui un grande mutamento sociale e politico si accompagn\u00f2 alla fine del sistema dei carri da guerra, soppiantato dalle fanterie di massa. Anche la cavalleria fece il suo esordio, calando dalla frontiera settentrionale, malgrado la sfida culturale che essa poneva ai cinesi che vestivano mantelli.\nIndiani.\nDurante la civilt\u00e0 Veda (tra il 1500 a.C. ed il 500 a.C.), i \"Veda\" ed altri testi correlati contengono riferimenti alla guerra. Le pi\u00f9 antiche allusioni ad una specifica battaglia richiamano la Battaglia dei Dieci Re (Mandala 7 del Rigveda).\nLa pi\u00f9 antica applicazione mondiale dell'elefante da guerra \u00e8 collocabile intorno al 1100 a.C. nell'antica India ed \u00e8 menzionata in diversi inni Veda sanscriti.\nI due grandi poemi epici dell'India, \"R\u0101m\u0101ya\u1e47a\" e \"Mah\u0101bh\u0101rata\" (circa 1000 a.C. - 500 a.C.) ruotano intorno ai conflitti e fanno riferimento a formazioni militari, teorie belliche ed armamenti esoterici.\nV\u0101lm\u012bki, l'autore di Ramayana, descrive l'apparato militare di Ayodhya come difensivo piuttosto che offensivo. La citt\u00e0, dice, era difesa energicamente ed era circondata da un profondo fossato: \"la citt\u00e0 abbondava di guerrieri invitti, impavidi e maestri nell'uso delle armi, che assomigliavano a leoni posti a guardia delle loro caverne di montagna\". \nIl Mahabharata descrive varie tecniche militari, compreso il Chakravyuha (una formazione militare).\nDall'India, gli elefanti da guerra furono portati all'impero persiano, dove furono utilizzati in diverse campagne. Il re persiano Dario III - come abbiamo gi\u00e0 rammentato - impieg\u00f2 una cinquantina di elefanti indiani alla battaglia di Gaugamela, che lo oppose ad Alessandro Magno. Nella battaglia dell'Idaspe, il re indiano Poro, signore del Punjab, con un inferiore esercito di 200 elefanti, 2000 cavalieri e 20000 fanti, cre\u00f2 notevoli difficolt\u00e0 ad Alessandro Magno, che pure si giovava di 4000 cavalieri e 50000 fanti, ed alla fine riusc\u00ec in qualche modo a sopraffare Poro. All'epoca, l'mpero Magadha, in una zona pi\u00f9 a nord-est dell'India e nel Bengala, contava su 6000 elefanti da guerra, 80000 cavalieri e 8000 carri da battaglia. Se Alessandro Magno avesse deciso di continuare la campagna in India, avrebbe fronteggiato una resistenza eccezionalmente forte da parte di un esercito cos\u00ec poderoso.\nChanakya era un professore di scienze politiche dell'Universit\u00e0 di Takshashila, successivamente divenuto primo ministro dell'imperatore Chandragupta Maurya, il fondatore dell'Impero Maurya. Chanakya scrisse l\"'Arthashastra\", che trattava vari argomenti della guerra antica assai dettagliatamente, comprese varie tecniche e strategie attinenti alla guerra. Esse includevano i primissimi casi d'impiego dello spionaggio e degli assassinii politici. Queste tecniche furono utilizzate da Chandragupta Maurya, gi\u00e0 allievo di Chanakya, e poi da Ashoka il Grande (304 a.C. - 232 a.C.).\nChandragupta Maurya conquist\u00f2 l'Impero Magadha e si espanse in tutta l'India settentrionale, fondando l'Impero Maurya, che si estendeva dal Mar Arabico al Golfo del Bengala.\nNel 305 a.C., Chandragupta sconfisse Seleuco I Nicatore, che governava l'Impero Seleucide e controllava buona parte dei territori conquistati da Alessandro Magno. Seleuco alla fine perse i suoi territori nell'Asia meridionale, compreso l'Afghanistan, in favore di Chandragupta. Seleuco scambi\u00f2 i territori ad ovest dell'Indo con 500 elefanti da guerra ed offr\u00ec sua figlia in moglie a Chandragupta.\nIn virt\u00f9 di questa alleanza matrimoniale, l'ostilit\u00e0 si mut\u00f2 in amicizia, e Seleuco invi\u00f2 un ambasciatore, Megastene, alla corte Maurya ubicata in Pataliputra. Per effetto di questo trattato, l'Impero Maurya fu riconosciuto quale grande potenza dal mondo ellenistico, ed i re d'Egitto e Siria inviarono propri ambasciatori presso detta corte.\nA detta di Megastene, Chandragupta Maurya mise insieme un esercito formato da trentamila cavalieri, novemila elefanti da guerra e seicentomila fanti, che era il pi\u00f9 grande esercito mai conosciuto nel mondo antico. Ashoka il Grande continu\u00f2 ad espandere l'Impero Maurya fino a tutta l'Asia Meridionale, oltre ad un buon tratto di Afghanistan e parti della Persia. Ashoka alla fine abbandon\u00f2 la guerra dopo essersi convertito al buddismo.\nPersiani.\nL'antica Persia emerse quale potenza militare di primo piano sotto Ciro il Grande. La sua forma di combattimento era basata sull'impiego in massa di fanteria munita di corazza leggera, incaricata di \"fissare\" (nel senso precisato precedentemente) le forze nemiche mentre la cavalleria si occupava di assestare il colpo mortale. La cavalleria era utilizzata in squadroni enormi ed era spesso dotata di corazze pesanti.\nI carri erano usati in principio, ma nell'ultimo periodo dell'Impero Persiano furono resi obsoleti dal progresso della cavalleria (come, del resto, abbiamo gi\u00e0 visto per altre coeve civilt\u00e0). All'apogeo del loro impero, i Persiani arrivarono a possedere elefanti da guerra provenienti dal Nordafrica e dalla lontana India.\nL'\u00e9lite dell'esercito persiano era costituita dai celebri Immortali di Persia, un reparto forte di 10000 soldati professionisti armati di picca, spada ed arco. Anche gli arcieri, tuttavia, erano una componente primaria dell'esercito persiano.\nLe tattiche erano semplici: i comandanti persiani si limitavano a sopraffare il nemico con massicci contingenti di fanteria e cavalleria, mentre da tergo avrebbero tempestato i nemici con possenti bordate di frecce. Si diceva che una salva di frecce persiana avrebbe oscurato il sole. La ragione di questi imponenti numeri era di suscitare \"shock e sgomento\". Centinaia di migliaia di soldati avrebbero indotto lo sconforto in qualunque nemico, provocandone quasi di certo la resa. Se anche il nemico non si fosse arreso, il comandante persiano avrebbe inviato la prima ondata, che pressoch\u00e9 sempre sopravanzava numericamente qualunque altra forza. Se questo non avesse funzionato, sarebbe stata mandata la seconda ondata, composta da pi\u00f9 truppe di maggiore qualit\u00e0. Se nemmeno questo avesse raggiunto lo scopo, si sarebbe passati all'ondata finale, la cui punta di diamante era costituita dai leggendari Immortali. Queste tattiche generalmente erano coronate da successo in Medio Oriente, ma quando i persiani iniziarono a spingersi ad ovest, contro i greci, furono massacrati dagli opliti, pi\u00f9 pesantemente corazzati e maggiormente organizzati tatticamente.\nIlliri.\nBen poco si sa delle tattiche illiriche. Il re illiro Bardyllis trasform\u00f2 il suo paese in una formidabile potenza locale nel IV secolo a.C.\nLe principali citt\u00e0 del regno illirico erano Lissa ed Epidamno. La loro potenza, in ogni caso, era indebolita da rivalit\u00e0 e gelosie.\nGli illiri erano notoriamente costituiti da trib\u00f9 bellicose, che non furono mai veramente unite, e combattevano senza alcun effettivo ordine. La loro tecnica di combattimento pareva fare preminente affidamento sul valore del singolo piuttosto che sull'efficienza di un reparto organizzato.\nNel 359 a.C., il re Perdicca III di Macedonia fu ucciso mentre attaccava gli Illiri. Tuttavia, nel 358 a.C., Filippo II di Macedonia, padre di Alessandro Magno, sbaragli\u00f2 del tutto gli illiri, impossessandosi del loro territorio e del lago Ohrid.\nDurante l'esistenza della civilt\u00e0 illirica, tale popolo fu conquistato da romani e macedoni, e da ultimo dai turchi ottomani (sebbene in tale ultima epoca gli abitanti del territorio fossero gi\u00e0 conosciuti come albanesi).\nPopoli dell'Ellade.\nGrecia.\nLa tendenza generale dei greci in fatto di tecnologia e tattica militare era condizionata dal fare affidamento sui cittadini coltivatori, che potevano dedicarsi alla guerra solo compatibilmente con le esigenze della produzione agricola. Questi soldati si organizzavano nella falange, una densa struttura di uomini corazzati, armati di lancia e protetti da scudi abilmente giustapposti.\nMalgrado molte citt\u00e0 greche fossero ben fortificate e la tecnologia greca non fosse all'altezza di violare tali difese, la maggior parte delle battaglie terrestri si combattevano in campo aperto. Ci\u00f2 dipendeva dal limitato periodo in cui i soldati greci potevano prestare servizio prima di rientrare alle loro fattorie. Per costringere i difensori di una citt\u00e0 a venire allo scoperto, si minacciava di devastarne i raccolti: gli assediati (potenziali) avrebbero rischiato di morir di fame nel successivo inverno se non si fossero arresi o se avessero rifiutato lo scontro campale.\nQuesto schema di guerra fu interrotto durante le guerre del Peloponneso, quando il dominio ateniese del mare permise alla citt\u00e0 d'ignorare la distruzione dei propri raccolti per opera di Sparta e dei suoi alleati: il grano necessario per sopravvivere veniva spedito in citt\u00e0 dalla Crimea.\nCi\u00f2 port\u00f2 a una condotta militare in cui ambedue i contendenti erano costretti ad impegnarsi in ripetuti colpi di mano per parecchi anni senza giungere ad una composizione del conflitto. Rese inoltre la battaglia navale una parte vitale dello scontro. Le battaglie navali ai tempi dei greci erano combattute fra triremi - lunghe e veloci navi a remi che impegnavano il nemico con azioni di speronamento ed abbordaggio. La manovra di speronamento era comunque quella di elezione per le flotte di triremi. Essa era tuttavia gi\u00e0 ampiamente utilizzata, come testimonia Erodoto, anche nella condotta tattica delle precedenti generazioni di navi da guerra: le \"pentecontere\".\nCretesi.\nI cretesi o minoici erano rinomati per le loro abilit\u00e0 come navigatori, divenute celeberrime in tutta l'antichit\u00e0, e per i propri arcieri.\nTraci.\nI Traci, seppure non abbiano mai avuto un ruolo fondamentale nella storia antica (eccetto rare occasioni), hanno avuto invece un esercito fra i pi\u00f9 efficaci e completi. Lo stesso Erodoto disse che se i Traci si fossero uniti in un'unica nazione sarebbero stati invincibili, ma cos\u00ec non fu.\nAvevano un'ottima fanteria (anche se mancava una tattica precisa di combattimento), una buona cavalleria leggera e forse i migliori schermagliatori dell'antichit\u00e0, i Peltasti. Non sono note tattiche da combattimento Tracie, anche se ne appare una menzionata nel libro \"Lo scudo di Talos\"; dove pare che i Traci lasciassero accesi dei fuochi nella notte mentre erano nascosti nel buio aspettando che arrivassero i nemici per poi colpirli con frecce aiutati dall'oscurit\u00e0.\nEpiro.\nL'Epiro era una piccola regione situata fra l'odierna Albania e la Tessaglia. Gli epiroti combattevano facendo uso delle classiche unit\u00e0 greche, essendo fortemente influenzati dalle tradizioni militari della Grecia. Nonostante siano a volte considerati differenti dalle altre popolazioni pi\u00f9 a sud come anche dai vicini macedoni a nord-est, un esercito epirota aveva ben poche differenze dal loro. Era composto prevalentemente da falangi, a cui aggiungevano truppe regionali limitrofe come gli agriniani, trib\u00f9 illirica dalle influenze tracie rinomata per la sua fierezza e il coraggio. Dopo l'ascesa della Macedonia (vedi dopo), l'Epiro inizi\u00f2 ad integrare anche reggimenti scelti di cavalleria sul modello alessandrino.\nAlcuni re, come Pirro, importarono anche unit\u00e0 esotiche come gli elefanti.\nMacedoni.\nAi loro tempi, i macedoni erano la pi\u00f9 completa forza militare organizzata sulla terra occidentale. Sebbene siano noti soprattutto per i successi di Alessandro Magno, non fu lui, bens\u00ec il padre Filippo II, colui che cre\u00f2 e progett\u00f2 quell'eccellente strumento bellico utilizzato nelle relative conquiste. Esse non avrebbero mai avuto luogo, se l'esercito macedone non fosse gi\u00e0 stato preparato in precedenza.\nFilippo dot\u00f2 i soldati macedoni che componevano la falange di sarisse, ossia delle aste lunghe cinque/sei metri con cui infilzare i nemici incalzandoli e premendo verso le loro file. La sarissa, quando era mantenuta eretta dalle ultime file della falange (essa normalmente contava otto file), contribuiva ad occultare alla vista del nemico le manovre che si attuavano a tergo della falange stessa.\nQuando era tenuta orizzontale dalle file frontali della falange, era un'arma micidiale: si poteva rimanerne trapassati da gran distanza, ed ogni carica frontale verso una formazione compatta e stabile poteva divenire un suicidio in massa. Solo lo sviluppo di tattiche d'accerchiamento e di logoramento tramite truppe ausiliare avrebbe reso la falange vulnerabile a causa della sua scarsa mobilit\u00e0; in ogni caso nell'esercito di Filippo (e di Alessandro) la falange poteva fare affidamento anche su poderosi reparti di cavalleria, su truppe d'\u00e9lite come gli ipaspisti e ulteriori alleati leggeri per avere supporto.\nNel 358 a.C. affront\u00f2 gli illiri in battaglia con la sua falange macedone riorganizzata, infliggendo loro una totale disfatta. Gli illiri fuggirono in preda al panico, abbandonando sul terreno 7000 morti (tre quarti della loro intera forza).\nL'esercito macedone dovette sembrare aumentato di numero nottetempo: invase la stessa Illiria, conquistando le trib\u00f9 illiriche fino al profondo del paese, ed arrestandosi poco prima della costa adriatica.\nDopo la sconfitta degli illiri, la politica estera macedone si fece sempre pi\u00f9 aggressiva. La Peonia era gi\u00e0 stata integrata a forza nella Macedonia sotto il regno di Filippo. Nel 357 a.C. Filippo ruppe il trattato con Atene ed attacc\u00f2 Anfipoli che abbandon\u00f2 ai greci quando giunse al potere. La citt\u00e0 cadde nelle mani dei macedoni dopo un intenso assedio. In tal modo, egli si garant\u00ec il possesso delle miniere d'oro nei pressi del monte Pangeo, da cui avrebbe tratto il sostentamento finanziario per le successive guerre.\nNel 356 a.C. l'esercito macedone avanz\u00f2 ulteriormente ad est, catturando la citt\u00e0 di Crenide (vicina alla moderna Drama) che apparteneva dapprima ai traci. Filippo la ribattezz\u00f2 Filippi in proprio onore. La frontiera macedone orientale con la Tracia rimaneva cos\u00ec fissata al fiume Nestus (Mesta).\nPoi Filippo marci\u00f2 sulla Grecia settentrionale. In Tessaglia sconfisse i nemici ed intorno al 392 a.C., il controllo sulla regione greca settentrionale era saldamente nelle sue mani. L'armata macedone avanz\u00f2 sino al passo delle Termopili, che separa in due parti la Grecia, ma non si azzard\u00f2 a prendere anche quest'ultima, poich\u00e9 ve ne era dissuaso dal possente presidio congiuntamente prestato da ateniesi, spartani e tebani ed era memore delle difficolt\u00e0 incontrate dai persiani decenni addietro.\nAvendo stabilizzato le regioni di confine della macedonia, Filippo mise insieme un grande esercito e marci\u00f2 in profondit\u00e0 nella Tracia per una lunga campagna di conquista. Verso il 339 a.C. - sconfitti ripetutamente i traci - la gran parte della Tracia era saldamente posseduta dai macedoni, salve le citt\u00e0 costiere di Bisanzio e Perinto che resistettero valorosamente a lunghi e difficili assedi. Ma entrambe sarebbero senz'altro cadute, se non fosse stato per l'aiuto che proveniva loro dalle varie citt\u00e0-stato greche, e dallo stesso impero persiano, che ora vedeva con apprensione l'ascesa della Macedonia, e la relativa espansione verso oriente.\nPer ironia della sorte, i greci invitarono ed affiancarono contro i macedoni proprio i persiani, sebbene questi ultimi fossero stati per pi\u00f9 di un secolo il popolo pi\u00f9 odiato in Grecia. Il ricordo dell'invasione persiana di quasi centocinquant'anni prima era ancora vivo, ma la repulsione dei greci verso i macedoni l'aveva fatto accantonare.\nPeriodo ellenistico.\nLa conquista dell'oriente.\nMolto pi\u00f9 tarde sarebbero state le conquiste del figlio di Filippo (Alessandro Magno), che avrebbe creato uno stile di impiego tattico della cavalleria che rappresenter\u00e0 un'evoluzione dello stile di combattimento greco, e vedr\u00e0 l'arruolamento di grandi corpi di armati per i lunghi periodi necessari alle sue campagne contro la Persia. La cavalleria assurse con Alessandro ad un maggior rilievo, in particolare con riferimento ai cosiddetti Eteri, una formazione di \"\u00e9lite\".\nQuesto potenziamento non fu di poco conto: questo reparto ben organizzato di cavalleria, assieme a truppe leggere (fra cui anche gli agriniani prima menzionati per l'Epiro, utilizzati in quasi tutte le battaglie principali come truppe d'assalto leali e indomite, quasi a livelli fanatici), assicurava un supporto importantissimo ai fianchi, punto cieco della falange, e possibilit\u00e0 di attacco non indifferenti mediante una tattica \"ad incudine e martello\". Mentre la falange avanzava, la cavalleria martellava lateralmente e sul retro l'esercito avversario, che si ritrovava compresso fra le aste dei falangiti e i \"compagni\". Molte battaglie di Alessandro furono vittoriose grazie al determinante impatto della sua cavalleria sull'imponente ma inefficiente esercito persiano a sostegno delle falangi che avanzavano.\nUn'altra caratteristica dell'esercito alessandrino fu l'intenso \"scambio culturale\" con i paesi conquistati: sovente Alessandro fondava nuove citt\u00e0 in cui faceva stabilire colonie militari gestite da suoi ufficiali, diffondendo la cultura greca nel vicino oriente, e spesso reclut\u00f2 e integr\u00f2 fra le proprie fila di falangiti truppe native, in particolar modo nell'area indo-iraniana. Ci\u00f2 perch\u00e9 Alessandro coltivava anche un sogno di unione dei popoli, che per\u00f2 come vedremo si sarebbe infranto ben presto.\nL'espansione di Alessandro fu inarrestabile: Anatolia, Siria e Fenicia, Egitto, Mesopotamia, Persia e Battriana. Arriv\u00f2 a spingersi fino al lontano fiume Indo con l'intento di attraversarlo, ma il malumore dei suoi soldati per il clima monsonico, la guerriglia delle trib\u00f9 indiane e l'atteggiamento del conquistatore divenuto sempre pi\u00f9 influenzato dai culti monarchici assolutistici orientali lo costrinse a desistere dal suo intento di attraversarlo per proseguire oltre. Ritorn\u00f2 a Babilonia, dove stabil\u00ec la capitale del suo nuovo impero: tutto il mondo conosciuto nell'antichit\u00e0 era stato conquistato da lui, e nessun altro conquistatore si spinse tanto lontano quanto lui; un racconto forse apocrifo narra che a Persepoli, dinanzi alla tomba di Dario, Alessandro pianse perch\u00e9 non v'era pi\u00f9 nulla da conquistare, se non pochi regni minori.\nLa sorte non fu per\u00f2 felice con lui, che mentre progettava un'espansione nei territori arabi mor\u00ec nel 323 a.C. improvvisamente e in circostanze mai del tutto chiarite, forse per malattia (come una ricaduta malarica) oppure per avvelenamento.\nI diadochi.\nDopo la morte di Alessandro, l'impero da lui conquistato si divise fra i suoi generali, i cosiddetti \"successori\" o diadochi. La cultura ellenica, tuttavia, si diffuse fra questi grandi regni, come anche l'impiego della falange a livello militare, spesso integrandovi militi asiatici. Una miscela di elementi greco-macedoni e persiani (o anatolici, egizi, indo-ariani e quant'altro) che avrebbe realmente potuto far tremare qualunque altro esercito dell'antichit\u00e0, se solo l'impero conquistato da Alessandro non si fosse disgregato e fosse rimasto unito.\nNei secoli successivi la relativa raffinatezza a cui era giunta la falange sarebbe inesorabilmente decaduta. Le rivalit\u00e0 fra i diadochi, con le relative guerre, indebolirono molto il pur formidabile apparato militare di cui disponevano, in particolare l'\u00e9lite dei compagni si ridusse drasticamente di numero rendendo ben pi\u00f9 difficoltosa la tattica del \"martello e incudine\" di Alessandro e lasciando vulnerabili le falangi alle manovre di cavalleria, come quelle dei parti che dall'Asia centrale stavano premendo verso la Persia dei seleucidi. Anche nella fanteria diminu\u00ec il numero delle truppe di livello superiore, come i componenti delle falangi dallo \"scudo argentato\" o le guardie reali.\nNonostante tutto gli eserciti dei diadochi rimanevano una forza da non sottovalutare e che poteva dare ancora prova di grande forza: ci\u00f2 che venne a mancare maggiormente e che pi\u00f9 di tutto contribu\u00ec al declino dei regni ellenistici fu uno stratega ed un leader capace quanto Alessandro.\nIn molte battaglie il supporto difensivo per le falangi sarebbe stato mal gestito, mentre in altre la stessa formazione sarebbe stata trascurata lasciando che si disorganizzasse nel furore della battaglia, rendendo le truppe aggirabili e scompaginabili da eserciti pi\u00f9 avanzati, dotati di nuove tattiche mobili che li rendevano ben pi\u00f9 elastici (capaci di attaccare sul fianco e da dietro) e di rompere le righe della falange per ingaggiare i soldati in uno scontro ravvicinato.\n\u00c8 il caso di una citt\u00e0 italiana, rapidamente divenuta egemone nella penisola, che nella sua espansione si trov\u00f2 a fronteggiare gli \"eredi\" degli eserciti macedoni e riusc\u00ec a sopraffarli sfruttandone i punti deboli grazie al proprio esercito moderno, attrezzato e versatile: Roma.\nRomani.\nAspetti generali.\nL'esercito romano fu il primo esercito professionale. Traeva origine dall'esercito civico della repubblica romana, composto da cittadini in servizio obbligatorio in favore di Roma. \nL'esercito romano era essenzialmente di fanteria. La cavalleria aveva un compito unicamente esplorativo o da supporto leggero, e solo dopo gli scontri contro le pesanti formazioni a cavallo pesanti dei parti vennero adottati dei repalti di cavalleria corazzati.\nInizialmente, l'anima della legione andava ricercata nella mentalit\u00e0 sobria e preparata alla battaglia, nel senso del dovere dei cittadini e nella loro devozione verso la patria, che rendevano i soldati delle legioni degli avversari coriacei ed accaniti. La sua strutturazione era basata sul censo, con i cittadini pi\u00f9 poveri a costituire le truppe pi\u00f9 leggere e peggio armate (come i rorarii e gli accensi, con compiti pi\u00f9 che altro di schermaglia e supporto), mentre quelle pi\u00f9 ricche a formare le truppe migliori fino alla classe degli equites per la cavalleria. Infatti ogni soldato doveva procurarsi autonomamente l'equipaggiamento.\nInizialmente i soldati mantenevano formazioni simili a quelle oplitiche, ma ben prest\u00f2 divenne necessario rivedere le tattiche e gli schieramenti di seguito alle guerre contro i sanniti, che ben conoscevano il territorio collinoso dell'Italia centro-meridionale e sapevano sfruttarlo a proprio vantaggio contro i meno mobili soldati romani, e di seguito alle bande di galli che rappresentavano una minaccia costante.\nSi giunse attraverso i secoli cos\u00ec allo schieramento tipico della Roma repubblicana, che consisteva di tre file costituite da hastati, principes e triarii, rispettivamente le truppe pi\u00f9 giovani, quelle pi\u00f9 esperte e infine i veterani, gli \"ossi duri\" dell'esercito (essere fra i triarii era considerato un grande onore, e quando dovevano scendere in campo perch\u00e9 le altre due file non avevano ottenuto successo si riteneva che la situazione fosse davvero ardua per richiedere addirittura il loro intervento). Accanto a loro vi erano i velites, schermagliatori leggeri. L'armamento per diverso tempo fu ancora appannaggio dei singoli soldati che dovevano procurarselo autonomamente; in genere i triarii combattevano con una lancia, mentre gli hastati e i principes disponevano solo di un giavellotto da scagliare contro i nemici (l\"'hasta\" da cui il nome) per poi ingaggiarli con la spada, mentre i velites facevano uso di giavellotti leggeri, fionde ed eventualmente archi corti. Le armature erano di cotta di maglia o composte da un grosso pezzo modellato sulla muscolatura umana (analoghe a certe greche), mentre gli scudi erano ampi, di forma rettangolare (grossomodo, in realt\u00e0 gli angoli erano curvi come anche la sezione dello scudo).\nSi aggiunse inoltre anche la necessit\u00e0 di rendere le forze armate sempre pi\u00f9 efficienti, impiegabili con regolarit\u00e0 e potenziabili. Ulteriori riforme dell'esercito, la costruzione di strade per permettere un dispiegamento di forze pi\u00f9 rapido e migliori strutture di arruolamento furono passi molto importanti.\nL'egemonia romana necessitava della guerra per mantenersi e per espandersi, come anche per difendersi dalle minacce esterne ai domini di Roma. L'esigenza di combattere fu il principale motivo per cui i romani riponevano assoluta cura nell'esercito, e per cui esso divenne il pi\u00f9 disciplinato e meglio organizzato dell'antichit\u00e0.\nSviluppo dell'esercito nella Roma repubblicana.\nNel periodo repubblicano, le tattiche sul campo vennero via via perfezionate e svariate formazioni (come le famose formazioni a cuneo e a testuggine). Si rifin\u00ec l'equipaggiamento, con uno scutum resistente ed una robusta armatura a maglia, la lorica hamata, per quanto riguarda la difesa; mentre per l'offesa, il letale pilum era il giavellotto da lancio dei soldati prima di estrarre la spada, atto principalmente a conficcarsi negli scudi avversari senza poter pi\u00f9 essere estratto (per via della sua conformazione) rendendoli inservibili. Da questo punto di vista fu soprattutto importantissima l'abilit\u00e0 romana di imitare se non proprio copiare i punti di forza dei propri avversari per acquisirne i vantaggi, oppure per impedire al nemico di sfruttarli, o per evitare di ripetere gli stessi errori di seguito ad una sconfitta (come nella battaglia di Canne). I romani cercavano di trarre il massimo beneficio possibile dall'esperienza, e spesso perfezionavano o adattavano alle proprie esigenze tattiche nemiche o equipaggiamento: l'esempio pi\u00f9 famoso \u00e8 il famoso gladio, la spada dei legionari, che venne importata dalle popolazioni iberiche per la sua qualit\u00e0 dopo le guerre puniche.\nTutto ci\u00f2 aveva come collante la fortissima disciplina degli uomini, ereditata dal gi\u00e0 citato senso del dovere cittadino e forgiata tramite mille battaglie. La vita del legionario era dura, sottoposta ad un'organizzazione rigida e a marce massacranti con il pesante equipaggiamento in spalla che rendeva i soldati ancora pi\u00f9 coriacei. Usuale era la tradizione di costruire un accampamento fortificato in breve periodo dopo ogni spostamento, mentre la fedelt\u00e0 a Roma veniva esaltata e glorificata - come la sua protezione ad ogni costo dagli eserciti nemici fortemente instillata nelle menti dei soldati. Anche gli ufficiali venivano forgiati in un ambiente fortemente disciplinato e che richiedeva da loro il massimo sforzo per il bene della Patria. Alcuni godevano di immenso prestigio e ottennero importanti riconoscimenti a Roma.\nLa decadenza dell'Impero romano sopraggiunse accompagnata anche dall'\"ammorbidimento\" di questa disciplina ferrea.\nI nemici in questo periodo furono molti e spesso temuti e rispettati dagli stessi romani. Dapprima le armate di Pirro, re dell'Epiro, giunte nell'estremo sud dell'Italia riuscirono a battere i romani a costo per\u00f2 di perdite altissime (da cui il termine \"vittoria di Pirro\" per i successi ottenuti a caro prezzo). Dopo l'occupazione delle citt\u00e0 della Magna Grecia, successivamente fu la volta di Cartagine, rivale politica ed economica di Roma contro cui furono combattute ben tre guerre. Si ricorda soprattutto la seconda, perch\u00e9 in questa Cartagine riusc\u00ec a far vacillare Roma grazie ad un generale come Annibale che riusc\u00ec a penetrare in Italia e ad infliggere pesanti sconfitte ai romani (come sul lago Trasimeno, sul fiume Trebbia e nella famosa battaglia di Canne). Tuttavia, il genio militare di Annibale non pot\u00e9 far fronte alle difficolt\u00e0 logistiche e al logoramento del suo esercito, un esercito guidato da Asdrubale venne annientato prima che potesse ricongiungersi con lui presso il fiume Metauro e infine Publio Cornelio Scipione sbarc\u00f2 nei pressi di Cartagine ponendola d'assedio e costringendo Annibale a lasciare l'Italia per difendere la madrepatria, venendo per\u00f2 sconfitto a Zama.\nContemporaneamente, i romani intrapresero delle guerre contro la Macedonia, alleatasi con i cartaginesi, e in Spagna, dove si estendevano le mire espansioniste sia di Roma che di Cartagine.\nRiforme nella tarda repubblica e nel periodo imperiale.\nUna svolta decisiva per l'esercito romano avvenne in et\u00e0 tardo-repubblicana: le riforme di Mario intorno al 100 a.C. trasformarono l'esercito in una struttura professionale, ancora ampiamente sostanziata di cittadini, che tuttavia prestavano servizio continuativo per venticinque anni prima di essere congedati ed erano in maggior parte reclutati nelle province. La legione venne riformata in pi\u00f9 coorti, si uniformarono per equipaggiamento e armi le precedenti file di \"hastati\", \"principes\" e \"triarii\" (diventando divisioni puramente nominali) e vennero adottati scudi e armature sempre migliori.\nQuesta regolarizzazione dell'esercito fu un passo in avanti molto importante e rese le legioni sempre pi\u00f9 efficienti ed affidabili in battaglia.\nSul campo di battaglia fece sentire i suoi effetti grazie alle truppe guidate da Gaio Giulio Cesare, che conquist\u00f2 la Gallia, sconfisse i germani di Ariovisto ricacciandoli oltre il Reno e tent\u00f2 una spedizione in Britannia; e Gneo Pompeo Magno, che condusse spedizioni di successo contro i pirati del Mediterraneo ed estese il dominio di Roma, diretto o sotto forma di protettorato, nel medio oriente. Disastroso fu invece l'esito dell'incontro con i parti, popolazione che aveva occupato i territori dell'antico impero persiano: Marco Licinio Crasso condusse una spedizione in profondit\u00e0 nel loro dominio, ma la sete, la fatica, l'accerchiamento delle proprie truppe, il martellamento condotto dagli arcieri a cavallo nemici e gli svantaggi tattici resero le sue legioni preda facile della cavalleria corazzata partica. La disfatta di Carre fu la peggiore dai tempi di Canne.\nA lungo andare, per\u00f2, ci\u00f2 ebbe un importante risvolto sul piano gerarchico e politico: infatti i soldati iniziarono via via a legarsi maggiormente all'esercito, alla propria legione e soprattutto al proprio generale pi\u00f9 che allo stato. Esemplare fu l'autorevolezza e la stima che Giulio Cesare godette fra i propri uomini. Questo fattore fu una medaglia a due facce: se fu proprio grazie ad esso che lo stesso Cesare ottenne la massima lealt\u00e0 ed efficienza da parte dei propri uomini nelle sue campagne militari nonostante le distanze dalla patria (come in Gallia), dall'altro lato comport\u00f2 una perdita di autorit\u00e0 del potere centrale di Roma a favore dei comandanti che ben presto, quando cominciarono ad accrescere la propria influenza, non esitarono a cercare nei propri soldati la base su cui consolidare il proprio potere, anche a costo di scatenare guerre civili come fra lo stesso Cesare e Pompeo.\nFu durante l'epoca imperiale comunque che l'esercito assunse un peso sempre maggiore nella politica di Roma, quando molti imperatori vennero proclamati tali dalle proprie truppe e non indugiarono a scendere in battaglia per ottenere la supremazia sui propri antagonisti.\nSempre in questo periodo vi furono ulteriori riforme, come quella di Ottaviano che riorganizz\u00f2 l'organico delle legioni e le composizioni numeriche; lo sviluppo di nuovo equipaggiamento come la lorica segmentata; l'adozione di nuove componenti militari come le truppe barbariche fra le file della legione o i cavalieri catafratti nell'Impero d'Oriente dopo le battaglie con i Parti - contro i quali spesso i romani, come gi\u00e0 anticipato, incontrarono molte difficolt\u00e0.\nSul campo, Ottaviano consolid\u00f2 i confini dell'impero integrandovi regioni minori, ma l'esercito sub\u00ec la sua terza famosa grande disfatta a Teutoburgo, quando i legionari in fila, guidati da Publio Quintilio Varo, vennero attaccati a sorpresa dai germani di Arminio, accerchiati e distrutti. Fu invece Traiano a garantire all'impero la sua massima estensione storica e il suo punto di maggior potere militare, conquistando la Dacia, riuscendo finalmente a tenere a bada i parti annettendo Mesopotamia e Armenia e infine sottomettendo la Britannia, circa un secolo dopo le prime esplorazioni di Cesare. A questo punto, per\u00f2, l'impero iniziava a diventare sempre pi\u00f9 grande e complesso nella sua gestione, nonch\u00e9 sempre pi\u00f9 difficile da difendere: il successivo imperatore Adriano rinunci\u00f2 alle conquiste in medio-oriente del suo predecessore per attestarsi su posizioni pi\u00f9 facilmente difendibili, fortific\u00f2 i confini con i germani e cre\u00f2 una lunga cinta muraria al confine con la Caledonia (l'odierna Scozia), cio\u00e8 il famoso Vallo di Adriano, per proteggere la Britannia dalle incursioni delle popolazioni celtiche scozzesi.\nTardo Impero romano.\nL'ultima grande riforma fu quella iniziata da Gallieno e conclusa da Costantino, nel quarto secolo d.C. La situazione era molto diversa da quella di secoli prima, l'Impero era un gigante economicamente fragile trafitto da problemi di ordine interno, contrasti religiosi, sempre pi\u00f9 guerre civili e incapace di far fronte a tutte le minacce esterne che premevano al confine (i germani sempre pi\u00f9 pericolosi e la dinastia sasanide in Persia che subentr\u00f2 ai parti). La macchina da guerra romana era troppo costosa da mantenere agli standard precedenti, ed inoltre fra gli stessi romani non vi era pi\u00f9 propensione ad arruolarsi: gli eserciti iniziavano sempre pi\u00f9 ad essere composti da barbari, spesso poco inclini alla disciplina legionaria. L'esercito insomma si stava gi\u00e0 di suo trasformando dall'interno per ragioni di natura sociale, oltre che per quelle economiche che incombevano su di esso, mutando la propria forza basata sulla disciplina del collettivo di soldati verso una che si incentrava sempre pi\u00f9 sul singolo soldato (anticipazione della mentalit\u00e0 dei cavalieri e dei guerrieri del Medioevo).\nPi\u00f9 di tutto ci\u00f2 per\u00f2 va aggiunto che i germani avevano cambiato le loro modalit\u00e0 di guerra: se in precedenza tentavano attacchi a piedi con numerosi gruppi di fanteria, in questo punto della storia si erano orientati verso scorrerie di piccoli gruppi spesso di cavalleria, contro i quali le legioni non erano sufficientemente mobili e tempestive.\nCostantino riorganizz\u00f2 la legione riducendone gli effettivi ed anche equipaggiando in maniera pi\u00f9 leggera i soldati. Nell'esercito da una parte vi erano i limitatenses, guarnigioni di confine armate giusto come truppe di presidio. Esse dovevano tenere a bada le incursioni nemiche e rallentarle, praticamente tenendo duro e resistendo fino all'arrivo dei rinforzi, cio\u00e8 i comitatenses, gli eredi dei legionari delle epoche passate. I comitatensi, meglio armati ed equipaggiati, dovevano infatti successivamente intervenire con il grosso delle loro forze, comunque pi\u00f9 piccole e veloci delle legioni precedenti, per sbaragliare il nemico.\nQuesta riforma fu molto significativa perch\u00e9 trasformava interamente l'apparato difensivo dell'impero rendendolo in grado di reagire pi\u00f9 celermente alle minacce.\nSi potrebbe quasi dire che ci\u00f2 permise all'Impero romano di sopravvivere fino al quinto secolo, ma pi\u00f9 ritardando l'inevitabile che salvandolo fino a nuovi sviluppi.\nI comitatensi d'altronde, rimanevano inferiori alle legioni di Cesare per addestramento, vista la gi\u00e0 citata assenza di truppe italiche abituate alla disciplina romana, e per equipaggiamento: lo scudo rettangolare venne sostituito da uno ovale che non consentiva la formazione a testuggine, il giavellotto venne sostituito da dei dardi pi\u00f9 leggeri e meno efficaci (utilizzati per colpire il colpibile, senza i risvolti tattici del pilum), la lorica segmentata venne abbandonata per la pi\u00f9 comoda ed economica lorica hamata che, pur antica, non era mai caduta in disuso.\nContemporaneamente, i nemici germani si facevano sempre pi\u00f9 numerosi, dotati di corazze migliori e spade lunghe di migliore qualit\u00e0 rispetto al passato, e la loro cavalleria aveva dei reali antagonisti solo nell'Impero d'Oriente dove erano stati costituiti dei corpi formidabili nei catafratti e nei clibinarii.\nCon una situazione sempre pi\u00f9 critica si aggiunse l'invasione degli unni, signori delle steppe asiatiche con i loro razziatori che dominavano incontrastati i campi di battaglia del quinto secolo (solo il generale Flavio Ezio riusc\u00ec ad ottenere una netta vittoria contro di loro) e con le loro scorrerie spinsero sempre pi\u00f9 trib\u00f9 germaniche ad emigrare, quasi per fuggire, cercando rifugio nei territori dell'(ex-) impero. Ad esempio, i franchi si stanziarono nella Gallia, i vandali tentarono di occupare la Spagna per poi ripiegare in Nordafrica sotto pressione dei visigoti, i sassoni e altre popolazioni attraversarono la Manica per giungere in Britannia.\nAltro fattore che segn\u00f2 la fine degli eserciti romani fu l'adozione della staffa, che rese la cavalleria avversaria temporaneamente invincibile (fino allo sviluppo di nuove tattiche nel Medioevo con i picchieri, riprendendo per ironia della sorte alcuni concetti delle da tempo estinte falangi) per gli eserciti tradizionalmente basati su di un nucleo di fanteria come quello romano. I razziatori delle steppe, i cavalieri goti, i mercenari sarmati (questi ultimi apprezzati anche fra le file romane che li impegn\u00f2 come truppe ausiliarie o mercenarie) divennero i nuovi padroni incontrastati dei campi di battaglia all'alba dell'alto Medioevo.\nUlteriori note.\nL'esercito romano va anche ricordato per aver fatto largo uso di truppe ausiliarie, formate da stranieri che prestavano servizio nelle legioni, andando a ricoprire ruoli che le forze armate romane tradizionali non potevano svolgere con efficacia, ad esempio le truppe leggere impiegate nelle scaramucce e la cavalleria pesante. Pi\u00f9 tardi, come gi\u00e0 detto, durante il tardo impero queste truppe ausiliarie, assieme a mercenari stranieri, divennero sempre pi\u00f9 numerose, fino a quando nel tardo periodo il nucleo stesso dell'armata di Roma era composto esclusivamente da provinciali, molti dei quali un tempo sarebbero stati chiamati \"barbari\". Negli ultimi anni inoltre, trib\u00f9 quali i visigoti furono indotte - a peso d'oro - al mercenariato in favore dei romani.\nCi\u00f2 indebol\u00ec la struttura fortemente disciplinata e devota verso la patria che rese la macchina bellica romana egemone in et\u00e0 repubblicana e per buona parte di quella imperiale, ma le radici di questo cambiamento vanno cercate nella societ\u00e0 romana che, nel corso dei secoli, era radicalmente mutata (soprattutto dopo l'influenza culturale della civilt\u00e0 greca prima e l'avvento del Cristianesimo dopo) e l'organizzazione statale si era progressivamente decentrata\nInoltre, la crescente importanza militare delle unit\u00e0 di cavalleria presso altri popoli rappresent\u00f2 un grave pericolo per l'esercito imperiale, tradizionalmente basato sulla fanteria e che nel suo ultimo periodo di vita rimase indietro rispetto agli importanti avanzamenti in campo bellico dei cavalieri nemici (preludio alla superiorit\u00e0 della cavalleria nel Medioevo). L'unica eccezione fu data dall'Impero romano d'oriente o Impero bizantino, che resse alle invasioni barbariche (anche a costo di pagare ingenti tributi come agli unni) e sopravvisse per un altro millennio dando al contempo vita ad un efficiente corpo di cavalleria pesante con i propri catafratti e i (relativamente) pi\u00f9 leggeri clibinarii.\nLa marina romana per tradizione era considerata meno importante, sebbene restasse vitale per il trasportare forniture logistiche e truppe, anche durante la grande operazione di bonifica dai pirati eseguita nel Mediterraneo da Gneo Pompeo nel I secolo a.C. Le battaglie romane avvennero per lo pi\u00f9 su terra, specialmente nel periodo di massimo splendore imperiale, quando i territori attorno al Mediterraneo erano soggetti al dominio romano.\nCi furono per\u00f2 importanti eccezioni. La prima guerra punica, lo scontro decisivo con il mortale nemico cartaginese III secolo a.C., fu in gran parte un conflitto navale. E si combatt\u00e9 sul mare la battaglia di Azio, episodio fondante dell'impero sotto Ottaviano Augusto.\nGermani.\nNon ci sono tracce storiche di trib\u00f9 di germani ad est del Reno e ad ovest del Danubio se non in epoca piuttosto tarda dell'et\u00e0 antica, pertanto si pu\u00f2 prendere in considerazione solo il periodo successivo al 100 a.C. Quel che \u00e8 certo \u00e8 che l'idea germanica di guerra differiva sensibilmente dalle ordinate battaglie combattute da romani e greci. I germani si dedicavano piuttosto a piccole o grandi scorrerie.\nLo scopo di tali imprese non era generalmente la conquista di territorio, ma piuttosto la razzia di risorse e l'acquisizione di prestigio. Le scorrerie erano condotte da milizie irregolari, spesso composte da membri della medesima famiglia o di uno stesso villaggio, che operavano in gruppi che variavano dalle dieci alle mille unit\u00e0. Capi muniti di straordinario carisma personale potevano tenere uniti pi\u00f9 numerosi contingenti e/o per un tempo superiore, ma non vi era alcuna sistematicit\u00e0 nell'arruolamento e nell'addestramento, sicch\u00e9 la morte di un capo autorevole poteva implicare il disfacimento del suo esercito. Gli \"eserciti\" spesso comprendevano una quota maggioritaria di non-combattenti, poich\u00e9 si trattava in sostanza di orde di nomadi accompagnati da anziani, donne e bambini.\nGrandi corpi di truppe, anche se appaiono con enfasi nei libri di storia, nell'antichit\u00e0 costituivano pi\u00f9 un'eccezione che la regola. Cos\u00ec, una tipica formazione bellica dei germani poteva consistere di cento uomini con l'esclusivo scopo di predare un villaggio confinante (germanico o di altra etnia). Secondo fonti romane del tempo, quando le trib\u00f9 germaniche affrontavano battaglie di schieramento, la loro fanteria si disponeva spesso a blocchi, alla cui guida si trovava un capo clan.\nAnche se sconfitti sovente dai romani, i germani furono ricordati nei racconti dei romani quali feroci combattenti la cui principale rovina risiedeva nella carenza di un comando unitario. I loro successori alla fine avrebbero dato origine all'Europa moderna ed alla guerra medievale.\nGiapponesi.\nL'alto periodo Yamato aveva visto un continuo impegno nella penisola di Corea fino a quando da ultimo il Giappone si ritir\u00f2, assieme a ci\u00f2 che restava delle forze del regno Baekje. Avvennero diverse battaglie nell'epoca considerata poich\u00e9 la successione al trono dell'imperatore era divenuta viepi\u00f9 importante.\nAl tempo del periodo Nara, Honsh\u016b era completamente nel dominio del clan Yamato. Verso la fine del periodo Heian, i samurai divennero una forza politica potente, dando cos\u00ec inizio al periodo feudale."}
{"id": "578838", "revid": "1649409", "url": "https://it.wikipedia.org/wiki?curid=578838", "title": "Michael Wood", "text": "Ha studiato alla Manchester Grammar School e all'Oriel College, Oxford. Si interessa soprattutto di storia anglosassone. Si \u00e8 messo in luce nel programma tv della BBC2 \"Alla ricerca degli anni bui\", basato sulle biografie dei capi dell'epoca, tra cui Atelstano d'Inghilterra, re Art\u00f9 e Eric \"Ascia insanguinata\". La sua fama \u00e8 subito cresciuta sia in patria che negli Stati Uniti."}
{"id": "578839", "revid": "7336", "url": "https://it.wikipedia.org/wiki?curid=578839", "title": "Scienza della complessit\u00e0", "text": ""}
{"id": "578842", "revid": "110157", "url": "https://it.wikipedia.org/wiki?curid=578842", "title": "Gun (bastone)", "text": "Il g\u00f9n () \u00e8 il bastone nelle arti marziali cinesi. In Cina, il gun \u00e8 conosciuto come una delle quattro armi principali, insieme al dao, al qiang e al jian. Solitamente ha una lunghezza che pu\u00f2 variare dai 130 ai 260 centimetri, ma ne esistono anche di 4 metri.\nEsistono molte varianti importanti del gun che sono utilizzate nelle arti marziali tradizionali cinesi.\nIl \"Piccolo Dizionario delle Arti Marziali\" afferma che nei tempi moderni esistono due tipologie di g\u00f9n :\nL\u01d0 Sh\u00ecx\u00ecn descrive:\nStoria.\nM\u01ce D\u014dngch\u00e9ng riferisce che il g\u00f9n \u00e8 l' \"origine degli strumenti\"(); durante l'epoca Han era \"impugnato dagli ufficiali delle guardie imperiali\"(); durante il periodo dei Tre Regni c'era \"il bastone maestoso\"().\nWu Bin, Li Xingdong e Yu Gongbao raccontano che il bastone \u00e8 \"il padre di tutte le armi\".\nLa teoria di utilizzo del bastone deve molto al Classico della Spada () manuale militare dell'epoca della Dinastia Ming scritto da Yu Dayou.\nUn proverbio delle arti marziali recita \"Pugni al sud e gambe al nord, lancia ad est e bastone ad ovest\"(Nanquan Beitui Dongqiang Xigun, \u5357\u62f3\u5317\u817f\u4e1c\u67aa\u897f\u68cd) sottolineando la prevalenza tecnica nei quattro punti cardinali.\nIl Gun del Wushu Moderno.\nNell'ambiente del Wushu Moderno o Sportivo il termine g\u00f9n () si riferisce ad un attrezzo ben preciso che ha delle caratteristiche codificate sia nell'aspetto che nel maneggio.\nAspetto.\nSecondo la \"Enciclopedia delle Arti Marziali Cinesi\" il g\u00f9n delle moderne competizioni sportive \u00e8 costruito con il Frassino Americano (). Non pu\u00f2 essere pi\u00f9 corto dell'altezza dell'atleta.\nDuan Ping e Zheng Shouzhi elencano le parti del Bastone: \"il corpo\" (), che si divide in \nNella \"sezione posteriore\" si trovano \nNella \"sezione frontale\" si trovano \nManeggio.\nI contesti in cui si parla del maneggio del bastone sono solitamente intitolati arte del bastone() Il maneggio del g\u00f9n deve tenere conto di due metodi, cio\u00e8 le \"tecniche di impugnatura\" () e le \"tecniche di bastone\" ().\nBafa.\nQueste sono alcune tecniche di impugnatura:\nGunfa.\nQueste sono alcune tecniche di bastone:\nNangun.\nCon n\u00e1ng\u00f9n () che significa Bastone del Sud ci si riferisce ad un'arma della categoria da gara Pugilato del Sud () introdotta nel 1993 durante i \"Settimi Giochi Sportivi Nazionali\" (). Liu Ying mostra una sequenza di base chiamata Bastone del Sud per Principianti () composto di 16 movimenti:\nBang.\nB\u00e0ng () \u00e8 anche un sinonimo di bastone ma nella lingua Cinese pu\u00f2 essere utilizzato con il senso di randello o mazza. \nNella Scuola Chang indica un Bastone Corto con \" una lunghezza tale che, appoggiato perperdicolarmente a terra una delle estremit\u00e0 deve arrivare all'altezza dell'ombelico del praticante\". Questo utilizzo linguistico non \u00e8 riscontrabile altrove, mentre si parla ampiamente di du\u01ceng\u00f9n () con quel significato.\nIl b\u00e0ng descritto in una voce dell'Enciclopedia di Baidu \u00e8 un tipo di Bastone () che \u00e8 lungo , cio\u00e8 un metro e sessanta centimetri e costruito con il legno dell'Albero della Cera Bianca (, il Fraxinus americana). Il b\u00e0ng come il g\u00f9n ha una forma decrescente dalla base alla sommit\u00e0. Sono esistite varie tipologie di b\u00e0ng, tanto che nel Wujing Zongyao sono descritte sette specie:\nSun Wukong nel romanzo Viaggio ad Occidente utilizza una mazza del cerchio d'oro di oltre due metri.\nDuan Gun.\nIl Bastone Corto () \u00e8 anche detto Asta Frusta (), mentre il Bastone Corto di Wudang \u00e8 chiamato Frusta a Coda di Tigre(), questo Bastone Corto \u00e8 1 metro.\nIl du\u01ceng\u00f9n descritto nel testo di Li\u00fa Y\u01d2ng \u00e8 fatto con il legno del solito \"b\u00e1il\u00e0m\u00f9\" , ha una lunghezza di 50 centimetri, un diametro di circa 2 centimetri. Queste sono le parti che lo compongono:\nQi\u00e1n B\u01d0ngxi\u00e1ng e Li\u00fa Xi\u01ceob\u012bn presentano una sequenza di Bastone Corto che ne utilizza uno lungo 60 centimetri.\nTaiji Bangchi.\nIl Bastone Regolo del sommo polo () non \u00e8 un'arma, ma un attrezzo molto corto usato per esercizi salutistici.\nSequenze di Bastone.\nJiang Rongqiao descrive l'esistenza di queste sequenze di bastone: \"il bastone del camminatore\"(); \"il bastone all'altezza delle sopracciglia\"(); \"il bastone in 64 (figure)\"() oggi detto \"il bastone (per condurre) il gregge\"(); ecc.\nIl libro \"Raccolta Completa di Tecniche di Bastone Sh\u01ceol\u00edn\" elenca una cinquantina di Taolu di questa arma:\nFengmogun.\nIl bastone del demone pazzo () \u00e8 una sequenza che deve il suo nome ai movimenti veloci e repentini. Secondo il libro \"f\u0113ngm\u00f3g\u00f9n\" questa sequenza \u00e8 anche chiamata \"bastone cieco\"() e fu creata da Gu\u014d Ch\u00e1ngsh\u0113ng \u90ed\u957f\u751f e M\u01ce Y\u012bngt\u00fa \u9a6c\u82f1\u56fe negli anni '30, includendo in essa l'essenza del \"bastone (per condurre) il gregge\"(), della \"lancia del fiore di pero\"(),della \"lama Miao\"() e del \"metodo dei passi delle 24 figure delle braccia libere\"().\nIl bastone che \u00e8 utilizzato in questa sequenza \u00e8 8-10 centimentri pi\u00f9 lungo dell'altezza del praticante.\nHuogun.\nIl Bastone del Fuoco () \u00e8 un particolare tipo di bastone legato al Tempio Shaolin. La misura \u00e8 calcolata in 13 impugnature ed \u00e8 quindi legata alla dimensione della mano. Risultando circa un metro. L'arma sembra un randello grezzo, una clava. \u00c8 considerato diviso in tre sezioni:\nHuogun Gunfa.\nLa sequenza utilizza sei tecniche dette \"sei caratteri\" ():\nQueste tecniche si declinano a loro volta in dodici movimenti."}
{"id": "578843", "revid": "125359456", "url": "https://it.wikipedia.org/wiki?curid=578843", "title": "La promessa (Friedrich D\u00fcrrenmatt)", "text": "La promessa \u00e8 un romanzo giallo di Friedrich D\u00fcrrenmatt, pubblicato nel 1958, che inizialmente era stato scritto dall'autore svizzero come sceneggiatura per il film \"Il mostro di M\u00e4gendorf\" di Ladislao Vajda.\nTrama.\nUn ex comandante di polizia racconta a uno scrittore, che ha tenuto una conferenza sul romanzo giallo, che la realt\u00e0 in cui si trovano a operare i veri poliziotti \u00e8 molto diversa dagli intrecci e dalle soluzioni inventate dagli autori. \nIl comandante inizia a raccontare di un suo ex investigatore, il migliore, il commissario Matth\u00e4i, gelido e infallibile. La vicenda risale ad una decina di anni prima. Un ambulante scopr\u00ec per caso un delitto raccapricciante: Gritli Moser, una bambina di sette anni, era stata barbaramente uccisa in un bosco. I sospetti della polizia e dei cittadini caddero subito sull'ambulante, sospetti rafforzati, oltre che da certi precedenti, da alcune coincidenze.\nMatth\u00e4i, molto turbato di fronte al dolore dei genitori della vittima, promise di trovare l'assassino della giovane, una promessa che gli avrebbe cambiato radicalmente la vita. Matth\u00e4i non era per nulla convinto della colpevolezza dell'ambulante, ma non venne creduto. Un collega ambizioso e altezzoso, dopo un estenuante interrogatorio, riusc\u00ec a strappare un'ammissione di colpevolezza all'indiziato, che si impicc\u00f2 non appena incarcerato. Caso risolto per tutti tranne Matth\u00e4i. \nMatth\u00e4i era, in quei giorni, in procinto di trasferirsi all'estero per assumere un incarico molto prestigioso, ma proprio prima di imbarcarsi ebbe un ripensamento e non part\u00ec, causando non pochi imbarazzi internazionali e facendogli perdere il posto al commissariato. Alla base della rinuncia stava la promessa fatta e la convinzione che l'assassino avrebbe colpito ancora.\nDa comune cittadino, per quanto si adoperasse nella ricerca del criminale, Matth\u00e4i non riusc\u00ec a trovare quasi niente. Aveva per\u00f2 una certezza: si trattava di un assassino seriale, e un disegno della giovane vittima lo ritraeva, molto alto, alla guida di una grande macchina nera straniera. Un giorno, per caso, parlando con dei ragazzi esperti di pesca e degli stratagemmi da adottare se si vogliono catturare i pesci, ebbe una intuizione. Doveva preparare una trappola, un'esca per l'assassino, fargli la posta, attenderlo al varco, indirizzarlo verso un nuovo crimine.\nBasandosi sull'indizio della macchina nera Matth\u00e4i acquist\u00f2 una stazione di servizio con la speranza che prima o poi l'assassino potesse fermarsi a fare rifornimento. Per completare la trappola prese in casa un'ex prostituta con una figlia, Annamaria, che aveva le stesse caratteristiche di Gritli. Cominci\u00f2 l'attesa, una lunga attesa, divenuta ormai unica ragione di vita. Un giorno Annamaria torn\u00f2 a casa con dei cioccolatini, uno degli indizi, e ammise che a darglieli era stato \"un mago\". Il giorno successivo, Matth\u00e4i la segu\u00ec di nascosto scoprendo il luogo del bosco dove presumibilmente la bimba attendeva lo sconosciuto. Avvert\u00ec la polizia e gli ex colleghi, i quali, sebbene riluttanti, decisero di tendere un tranello al presunto maniaco. Si appostarono per giorni, ma non successe nulla, e deciser di abbandonare l'operazione. Matth\u00e4i, in preda a una depressione profonda, si diede all'alcol.\nLa conclusione inaspettata avvenne molti anni dopo quando il comandante, colui che sta raccontando la storia, venne chiamato al capezzale di una vecchia ormai moribonda. Con riluttanza si era recato dall'anziana donna, immaginando un generoso lascito alla polizia. Ci\u00f2 che ascolt\u00f2 fu invece del tutto inatteso. Con candore la donna confess\u00f2 che l'assassino di diverse bambine, l'ultima era stata Gritli, era suo marito Albertuccio, afflitto da disagi mentali. Invano aveva cercato di dissuaderlo dal compiere quegli atti, ci aveva provato anche il giorno che era partito con la Buick nera per incontrarsi con Annamaria. Quel giorno, per\u00f2, era morto in un incidente.\nIl comandante, dopo questa rivelazione, raggiunse Matth\u00e4i raccontandogli tutto. Ma ormai l'ex commissario era totalmente preso dalla sua follia e non aveva capito nulla. Ora \u00e8 ancora l\u00e0 nella decrepita stazione ad aspettare."}
{"id": "578846", "revid": "400694", "url": "https://it.wikipedia.org/wiki?curid=578846", "title": "Episodi de I Cavalieri dello zodiaco - Saint Seiya - Hades", "text": "Questa \u00e8 la lista degli episodi della trilogia di serie OAV \"I Cavalieri dello zodiaco - Saint Seiya - Hades\", prodotta dalla Toei Animation tra il 2002 e il 2008, in collaborazione prima con la Bandai (\"Sanctuary\") ed in seguito con la Avex Trax (\"Meikai\" e \"Elysium\").\nIn Italia i capitoli \"Sanctuary\" e \"Meikai\" sono stati trasmessi da Italia 1 fra il 2008 e il 2009, il primo nelle mattinate del week-end, il secondo in lunch-time. Il capitolo \"Elysion\", invece, venne proiettato in anteprima al Roma Fiction Festival il 1\u00ba ottobre 2012. In televisione \u00e8 stato mandato in onda da Italia 2 in prima visione dal 15 al 29 ottobre 2014 per tre mercoled\u00ec in seconda serata."}
{"id": "578848", "revid": "400694", "url": "https://it.wikipedia.org/wiki?curid=578848", "title": "Eurovision", "text": ""}
{"id": "578849", "revid": "767487", "url": "https://it.wikipedia.org/wiki?curid=578849", "title": "Bun B", "text": "Il rapper risiede a Houston dove \u00e8 membro dell'etichetta discografica Rap-A-Lot Records, che si occupa prevalentemente di underground hip hop.\nBun B e Pimp C hanno formato la UGK nei tardi anni 1980 dopo la fine della loro precedente crew Four Black Ministers, fell apart. Fissata la propria base operativa a Port Arthur, in Texas, UGK si \u00e8 segnata con la Jive Records e con l'album del 1992 \"Too Hard to Swallow\" ha iniziato la pubblicazione di una serie di dischi stile gangsta rap del sud, che hanno ottenuto in certo successo di vendite. Bun B ha formato il progetto Mddl Fngz nel 2000 ma l'attenzione principale \u00e8 sempre stata legata alla UGK. Una brusca frenata nella vita del duo \u00e8 stata provocata dalla condanna a 8 anni di prigione di Pimp C. Rimasto momentaneamente solo, Bun B ha partecipato a diversi altri singoli e dischi, pubblicando il mixtape \"Legends\" ed il suo album di debutto \"Trill\" nel 2005. Bun B ha anche partecipato alla colonna sonora del videogame \"AND1 Streetball\" con la traccia \"Hard in the paint\" (featuring The Middle Fingaz).\nCon il crescere dell'importanza del suono di Houston durante il 2005, Bun B si \u00e8 imposto come uno degli artisti del sud con pi\u00f9 apparizioni e collaborazioni in numerosi album di rapper non solo di Houston ma di buona parte del sud degli USA. Tra le altre vanno ricordate \"3 Kings\" di Slim Thug (a cui partecipa anche T.I.), \"They Don't Know\" di Paul Wall featuring Mike Jones, \"Gimme That\" di Webbie, e \"23-Hr. Lockdown\" degliYing Yang Twins. Bun B and Pimp C hanno partecipato al brano singolo di Jay-Z intitolato \"Big Pimpin'\". Bun B ha anche collaborarato al remix del singolo di Beyonc\u00e9 del 2005 \"Check on It\". Bun B ha inoltre lasciato il suo marchio in lavori di artisti hip hop esterni alla scena del Dirty South hip hop come \"The Naked Truth\" di Lil Kim (\"We Don't Give a Fuck\") e \"The B.Coming\" di Beanie Sigel (\"Purple Rain\"). Il 4 dicembre 2007 l'amico e collega Pimp C fu trovato morto nella stanza di un hotel a Hollywood (Los Angeles), stroncato da un'overdose di farmaci."}
{"id": "578859", "revid": "117499672", "url": "https://it.wikipedia.org/wiki?curid=578859", "title": "I Cavalieri dello zodiaco - Saint Seiya - Hades", "text": ", nota anche come Saint Seiya: The Hades Chapter, \u00e8 una trilogia di serie OAV avente come protagonisti i Cavalieri dello zodiaco.\nIn tutto conta 31 OAV ed \u00e8 la trasposizione animata della saga di Hades, pubblicata nei volumi 19-28 del manga. Mentre nel 1989 la serializzazione in tank\u014dbon continuava con la serie di Hades, l'anime si fermava al capitolo di Nettuno.\nA 13 anni di distanza, nel 2002, la Toei decise di riprendere l'opera incompiuta, stimolata dall'iniziativa di alcuni disegnatori francesi guidati da Olivier Gilbert e Jerome Alqui\u00e8, che presentarono un trailer sulla serie alla Fiera dell'Animazione di Lione.\nLa serie fu cos\u00ec realizzata in 31 OAV, usciti fra novembre del 2002 e agosto del 2008. Il primo episodio venne mandato in onda sul canale satellitare Giapponese \"SkyPerfect TV\" il 9 novembre 2002, seguito dagli altri dodici episodi del Sanctuary al ritmo di due al mese. Tra il 2005 e il 2006 vennero trasmessi i sei OAV della prima parte del \"Meikai\", mentre la seconda parte (altri sei OAV) tra il 2006 ed il 2007. L'Elysion (con i sei OAV finali che chiudono la storia) \u00e8 stato mandato in onda tra gennaio ed agosto 2008. Tutti e 31 gli episodi sono stati trasmessi dal canale \"SkyPerfet TV\", con molte repliche dell'intera serie, per poi essere venduti sempre in Giappone in formato DVD; tali dvd sono poi stati venduti in varie nazioni del mondo tra cui Cina e Brasile.\nSempre sulla serie di Hades sono stati prodotti 2 episodi dvd extra, che riassumono la saga, contenenti anche sequenze dell'anime classico.\nLa serie ha goduto anche in Giappone di un passaggio cinematografico di preview.\nIn Italia, il capitolo \"Sanctuary\" (13 episodi) \u00e8 stato trasmesso su Italia 1 a partire da domenica 14 settembre 2008 di primo mattino; a partire dal 17 febbraio seguente sono stati trasmessi, con cadenza di due episodi a settimana (marted\u00ec e gioved\u00ec) alle 13:40, i 12 episodi del capitolo \"Inferno\" (con il titolo \"I Cavalieri dello zodiaco - Saint Seiya - Hades - Capitolo Inferno\"). Dal 21 marzo 2010, i primi 25 episodi vengono ritrasmessi in edizione integrale su Hiro. Dal 6 al 13 maggio 2011 le prime sei puntate sono state replicate su Mediaset Extra mentre dal 4 gennaio 2013 sono cominciate le repliche delle puntate di \"Inferno\" su Italia 2, in onda per la prima volta in chiaro in versione integrale e senza censure, dunque comprensive di frammenti di immagini e di audio mai trasmessi in precedenza. Il capitolo conclusivo, \"Elisio\", \u00e8 composto da sei episodi. Sono stati proiettati in anteprima luned\u00ec 1\u00ba ottobre 2012 dalle ore 20:00 al Roma Fiction Fest, e trasmessi sull'emittente Italia 2 in seconda serata nell'autunno del 2014, dal 15 al 29 ottobre, al termine delle repliche di \"Inferno\".\nNel 2018 Yamato Video lancia per la prima volta in Home Video(Dvd) in Italia \"I Cavalieri dello Zodiaco - I capitoli di Ade\" cofanetto unico da collezione di tutte e tre le saghe dei Capitoli di Ade, Dodici Case ( Sanctuary ), Inferno ed Elisio (Elysion). La presentazione e lancio del cofanetto \u00e8 avvenuta al Lucca Comics &amp; Games 2018.\nEpisodi.\nQuesta nuova serie dell'anime \"Saint Seiya: I Cavalieri dello zodiaco\" \u00e8 composta da tre capitoli divisi in OAV: \"Chapter Sanctuary\" (13 OAV), \"Chapter Inferno\" (12 OAV) e \"Chapter Elysion\" (6 OAV). La programmazione di quest'ultimo capitolo, inizialmente prevista a partire da dicembre 2007, \u00e8 stata slittata a marzo 2008 ed \u00e8 terminata solo il 1\u00ba agosto 2008.\nLa serie pone in risalto le personalit\u00e0 dei Cavalieri d'oro, primi avversari dei cinque Cavalieri di bronzo e ora alleati nella lotta contro il dio dei morti Ade. Ma \u00e8 anche molto di pi\u00f9. Viene finalmente presentata la dea Atena in una veste pi\u00f9 matura e determinata, tant'\u00e8 che la giovane Lady Isabel indossa finalmente anche la sua Armatura Divina, indispensabile per sconfiggere l'implacabile Re dell'Aldil\u00e0, anch'egli fornito di un'armatura articolatissima e allegorica della sua tenebrosa potenza.\nTrama.\nCapitolo Santuario (1-13).\nDopo la conclusione della battaglia di Nettuno (Poseidone in originale), il sigillo che imprigionava il Signore degli Inferi Ade (Hades) scompare destando dal sonno l'antico nemico di Atena assieme ai suoi 108 Specter, ha cos\u00ec inizio la nuova guerra sacra.\nIl santuario delle dodici case viene attaccato da quelli che si scoprono essere i defunti cavalieri d'oro tornati in vita grazie ad Ade indossando le sue armature, le Surplici, con l'intenzione di uccidere la dea Atena, sotto ordine di Pandora, prima delle 12 ore di vita a loro concesse. Mur dell'Ariete uccide i redivivi Death Mask di Cancer e Aphrodite di Fish, mentre non pu\u00f2 nulla contro Saga di Gemini, Shura di Capricorn, Camus dell'Aquario e dal volere di uno strano uomo incappucciato. Nello stesso momento Pegasus \u00e8 affranto dal fatto che Lady Isabel non si serva pi\u00f9 dei cavalieri di bronzo.\nIl Maestro dei Cinque Picchi di sorpresa si presenta al santuario, e finalmente l'uomo incappucciato rivela la sua identit\u00e0: Sion dell'Ariete (Shin nella versione italiana), predecessore dell'armatura che indossa Mur, unico sopravvissuto assieme al maestro di Sirio all'antica guerra, e ultimo Gran Sacerdote, ucciso da Gemini sotto le spoglie di Arles che prese il suo ruolo come impostore. Nel frattempo Gemini, Capricorn e Aquarius combattono a distanza Kanon di Gemini incredibilmente passato dalla parte di Atena (prima dello scontro viene sottoposto ad una prova di fedelt\u00e0 mortale da Milo di Scorpio).\nIntanto Sirio, Cristal e Andromeda affrontano i defunti cavalieri d'argento sconfitti in passato anch'essi diventati specter di Ade, e si riuniscono, mentre Phoenix decide di non unirsi alla battaglia del santuario.\nIl Maestro dei Cinque Picchi svela il motivo per cui \u00e8 rimasto sempre alle cascate, egli ricevette da Atena il dono del \"Misopethamenos\" che gli ha concesso, attraverso il rallentamento del battito cardiaco, di mantenere per 243 anni il corpo da diciottenne per sorvegliare il sigillo posto sul Signore degli Inferi, cos\u00ec ritorna alle fattezze di Dohko di Libra indossando la gloriosa armatura della Bilancia, e affronta il suo vecchio amico Sion, dando vita ad uno scontro singolare che si conclude in pari, grazie a questo scontro Dohko tramanda l'ultimo insegnamento per il suo allievo Sirio: Il \"Colpo dei Cento Draghi\".\nUn gruppo di specter inviati da Rhadamante della Viverna, \u00e8 gi\u00e0 presente nelle case, Mur affronta e uccide Myu di Papillon cedendo il passo a Pegasus che si unisce ai suoi compagni, mentre nella seconda casa Aldebaran del Toro viene trovato morto ucciso da Niobe della Stella della Terra Oscura che per\u00f2 soccombe poco dopo con l'ultimo bagliore del cosmo di Toro. Anche Ioria del Leone sconfigge alcuni specter tra cui Raimi del Verme e altri di basso livello.\nGrazie ad uno stratagemma, Gemini, Capricorn e Aquarius raggiungono la casa della Vergine assieme ad alcuni specter, tra cui Giganto dei Ciclopi, che vengono poco dopo uccisi facilmente da Virgo. I tre pur di sconfiggere Virgo e uccidere Lady Isabel sono disposti ad usare la tecnica proibita da Atena, il cui potere \u00e8 paragonabile a quello del Big Bang e che pu\u00f2 essere scagliato solo da tre cavalieri d'oro messi insieme: l\"'Urlo di Atena\" (\"Athena Exclamation\" in originale). Virgo rimane ucciso dal colpo e i tre possono tornare nella casa della Vergine.\nAd attenderli ci sono Mur, Scorpio e Ioria, questi ultimi tre si scontrano con i loro defunti amici con un doppio \"Urlo di Atena\" che rimane in parit\u00e0 fino a quando Sirio fa' pendere la bilancia dalla parte dei buoni col suo cosmo. Isabel, che \u00e8 stata raggiunta da petali macchiati con il sangue del moribondo Virgo per trasmetterle un messaggio, oramai ha capito cosa spinge i tre a volerla uccidere, quindi interrompe lo scontro, ordina di portarli da lei e si fa pugnalare da Gemini, con la stessa daga dorata con cui egli in passato, quando era una neonata, aveva cercato di ucciderla.\nAlle stanze giungono anche Pegasus, Cristal, Sirio e Andromeda ma non vi trovano nessuno se non Sion che finalmente racconta loro tutta la verit\u00e0: i cavalieri d'oro si sono fatti riportare in vita da Ade con lo scopo di far arrivare la dea Atena direttamente nell'Inferno per distruggere per sempre il Dio dei morti prima che i suoi specter uccidessero lei. Sion bagna le armature dei cavalieri di bronzo con il sangue di Lady Isabel rigenerandole e ridandole vigore, nello stesso modo bagna la statua del santuario che si trasforma in una piccola statuetta dove \u00e8 contenuta niente meno che l'armatura divina di Atena, che loro dovranno consegnarle negli Inferi.\nAl castello di Ade che collega questo con l'altro mondo, Gemini, Aquarius e Capricorn vogliono affrontare Pandora e il suo servo Zelos della Rana (che poi verr\u00e0 ucciso da Cristal), ma le 12 ore si esauriscono e tornano nel regno dei morti. Mur, Ioria e Scorpio affrontano il potente Gigante degli Inferi, Rhadamante, che li sconfigge e uccide facilmente (grazie soprattutto alla protezione della barriera del castello come si realizzer\u00e0 nel Meikai). Anche Pegasus e gli altri arrivano nel castello e dopo un breve scontro con Rhadamante raggiungono l'Arayashiki scoperto da Virgo, ovvero l\"'Ottavo Senso\" che permette di raggiungere gli Inferi da vivi. Anche Dohko e Kanon controllano l'ottavo senso ed entrano nell'Inferno.\nCapitolo Inferno (14-25).\nGiunti nell'Ade, i cavalieri di Atena si ritrovano divisi. Pegasus e Andromeda percorrono un sentiero che li conduce alla porta dell'Inferno con scritto \"Lasciate ogni speranza voi che entrate\". I cavalieri, dopo aver fatto solenne giuramento di non abbandonare la speranza in qualsiasi occasione, arrivano alla riva del fiume Acheronte. Qui si imbattono nello specter Caronte, il traghettatore del fiume che prima li attacca e poi accetta di accompagnarli in cambio del medaglione di Andromeda. Una volta giunti a riva, Caronte attacca nuovamente i cavalieri, venendo sconfitto facilmente da un colpo di Pegasus.\nIn seguito i due cavalieri di bronzo giungono al cospetto di Lune di Balrog, ma lo scontro viene interrotto dall'arrivo di Kanon di Gemini che elimina il nemico. Nello stesso momento giunge anche Rhadamante, il quale deve ritirarsi dallo scontro con Kanon poich\u00e9 convocato da Lady Pandora.\nPegasus e Andromeda arrivano alla seconda prigione custodita da Pharao della Sfinge e il cavaliere leggendario Orpheo della Lira, ex cavaliere d'argento creduto da tutti morto che per salvarli li invia lontani dalla prigione. Poco dopo il loro risveglio, i due cavalieri di bronzo reincontrano Orpheo che gli consiglia di scappare, ma racconta la sua storia e quella della donna amata Euridice: Orpheo discese negli inferi per riportare indietro Euridice, convincendo Ade grazie alla sua musica, per\u00f2 doveva rispettare la promessa di non guardarla fino all'arrivo sulla terra.\nDurante il cammino Orpheo vede una luce, la scambia per quella del sole, si volta e vede Euridice per met\u00e0 divenuta roccia e quindi decide di restare negli inferi con lei. All'arrivo di Pharaoh, Orpheo nota che si crea un bagliore simile a quello che vide tanto tempo prima, scoperto l'inganno affronta Pharaoh uccidendolo e decide di unirsi nella lotta con i cavalieri.\nCos\u00ec si recano ad uccidere Ade, ma falliscono in quanto il dio si appropria del corpo di Andromeda. Contemporaneamente Phoenix arriva nell'Inferno, fronteggia e sconfigge Eaco di Garu\u1e0da e poi si reca ad affrontare Ade, ma viene sconfitto e portato nel Cocito insieme a Pegasus. Atena intanto giunge al palazzo di Ade e affrontandolo scopre che vuole portare l'eclissi eterna sulla terra. Durante il combattimento i due dei scompaiono e al posto di Ade ricompare Andromeda.\nGrazie al potere di Atena Pegasus si riprende e sconfigge lo specter Valentine dell'Arpia, come lui si riprendono i cavalieri d'oro Mur, Ioria e Milo che erano li, e anche Phoenix, il quale per\u00f2 scompare. Nel frattempo Kanon, liberatosi dell'armatura dei gemelli (che torna dal suo legittimo proprietario), affronta in un duello mortale Rhadamante, nel quale entrambi rimangono uccisi. Giunti al palazzo di Ade, i cavalieri di bronzo si riuniscono insieme ai Cavalieri d'oro i quali tetntano di distruggere l'impenetrabile \"Muro del Lamento\" (che divide Inferno da Elisio). A tale scopo, gli spiriti dei Cavalieri d'oro defunti partono dal Santuario con le loro armature e si riuniscono nell'Inferno: con tutti e 12 riuniti, il loro potere combinato fa breccia nel muro, ma quelli vivi si sacrificano raggiungendo quelli gi\u00e0 morti. Cos\u00ec i cavalieri di bronzo passano il muro trovando una zona dove lo spazio tempo \u00e8 distorto e solo gli dei possono resistere.\nCapitolo Elisio (26-31).\nI cavalieri di bronzo dopo il sacrificio dei cavalieri d'oro attraversano il \"Muro del Lamento\" che solo gli dei possono attraversare. Le armature di Cristal e Pegasus, per merito del sangue di Atena, sviluppano delle ali, essenziali per non precipitare nel nulla in confine tra l'Ade e l'Elisio, e sempre lo stesso sangue della dea, permette ai cavalieri di bronzo di superare la distruttiva super-dimensione situata dietro il muro.\nTuttavia, mentre Pegasus e Andromeda raggiungono l'Elisio, Cristal \u00e8 costretto a vedersela con Minosse del Grifone, che dopo un breve scontro, si autodistrugge accidentalmente tentando di attraversare il muro. Sirio invece deve lottare contro Shilfield del Basilisco, Gordon del Minotauro e Queen di Alraune, riuscendo a batterli soltanto utilizzando il \"Colpo dei Cento Draghi Nascenti\".\nIntanto Phoenix sconfigge gli ultimi Specter, e riceve da Pandora un pass che gli permette di raggiungere i campi Elisi, poich\u00e9 esso \u00e8 l'unico a non avere l'armatura bagnata dal sangue di Atena. Pegasus, arrivato nell'Elisio, incontra Hypnos e Thanatos, rispettivamente Dio del sonno, e Dio della morte.\nPegasus tenta invano di colpire Thanatos che invece lo atterra, a questo punto, il Dio con i suoi poteri tenta di uccidere la sorella del cavaliere a distanza (nello stesso modo in cui uccide Pandora dopo aver scoperto il suo tradimento nei confronti di Ade), Patricia, finalmente trovata da Castalia, ma i suoi amici sulla Terra la proteggono con i loro corpi. In suo aiuto arrivano anche i restanti cavalieri di Atena, che per\u00f2 vengono tutti sconfitti da Thanatos con poco sforzo e le loro armature vanno in pezzi.\nA questo punto le armature d'oro subentrano nell'Elisio grazie al potere di Nettuno che pur essendo un nemico di Atena non vuole permettere ad Ade di annientare tutto. Pegasus, Sirio, Cristal, Andromeda e Phoenix indossano in ordine le armature di Sagitter, Libra, Acquarius, Virgo e Leone e riescono a colpire il Dio. Thanatos incredibilmente esce indenne dall'attacco combinato e con il suo colpo pi\u00f9 potente, \"Terrible Providence\", distrugge anche le armature d'oro.\nImprovvisamente quando tutto sembra perduto, i frammenti dell'armatura di bronzo di Pegasus si fondono al sangue della dea Atena mutandosi in armatura divina. Pegasus adesso sconfigge facilmente Thanatos e accorre per salvare Atena. Hypnos cerca di intervenire ma viene bloccato da Andromeda che acquisisce anche lui l'armatura divina, ma il dio del sonno si dimostra pi\u00f9 preparato del fratello e usa la tecnica \"Eternal Drowsiness\" spedendo il cavaliere in un sonno eterno, mentre Sirio e Cristal riescono ad evitare il colpo e a ucciderlo dopo aver ricevuto anch'essi l'armatura divina. Con la morte di Hypnos, Andromeda si risveglia dal sonno.\nPegasus e Phoenix lottano contro l'anima di Ade che per\u00f2 respinge tutti i colpi, in questa occasione Phoenix si bagna del sangue di Atena e riceve anche lui l'armatura divina. I due scoprono che per uccidere Ade devono distruggere il corpo ed individuano la tomba, allora il Dio si trova costretto a rientrare nel suo corpo e ad affrontare i suoi nemici. Nonostante le armature divine, Ade sembra essere pi\u00f9 potente, ma Lady Isabel si risveglia e indossa la gloriosa armatura di Atena.\nDurante il combattimento Pegasus, per proteggere Lady Isabel, viene ferito molto gravemente dalla spada di Ade, quindi lei stessa, con l'aiuto degli altri cavalieri, riesce a sconfiggere Ade per sempre. Con la disfatta di Ade, l'Inferno e L'Elisio scompaiono, ed Atena con i suoi cavalieri fanno ritorno a casa trasportando il corpo di Pegasus.\nSia nell'anime che nel manga, non si riesce a capire se Pegasus sia sopravvissuto o sia morto alla fine della serie. Questo dubbio avr\u00e0 risposta solo nel film Tenkai Hen (Le porte del paradiso) e nella successiva saga del manga (sequel ufficiale del manga classico) \"Saint Seiya - Next Dimension - Myth of Hades\" dove si viene a scoprire che Pegasus non \u00e8 morto ma si trova in uno stato vegetativo permanente in seguito alla ferita arrecatagli dalla spada di Hades, per tal motivo Atena, Andromeda e Phoenix vanno sull'Olimpo e poi nel passato per trovare un rimedio per salvare Seiya dalla maledizione della spada di Hades.\nSigle.\nPer il capitolo \"Sanctuary\" la sigla originale d'apertura \u00e8 , ballata romantica e triste, cantata da Yumi Matsuzawa, mantenuta per i 13 episodi del Chapter Sanctuary e seguita dalla sigla di apertura \"storica\" della serie TV \"Pegasus Fantasy\" (rimasterizzata per l'occasione con nuovi effetti sonori). Come sigla di chiusura s\u00ec \u00e8 invece usata la prima ending della serie televisiva degli anni'80 \"Blue Dream\", e (successivamente) anch'essa cantata da Yumi Matsuzawa.\nMeikai ed Elysion (18 episodi totali) ebbero un'unica sigla d'apertura, dei Marina del Rey, e come sigla finale ebbero rispettivamente cantata dalla Matsusawa e cantata da Yuuko Ishibashi. Quest'ultima presenta la particolarit\u00e0 di avere parte dei versi cantati in italiano (per la precisione \"\"La gloria misura nel ciel\", \"Entra nel petto mio\", \"L'universo a Dio fa simil\", \"Che madre fa a suo figlio\" e \"Del regno\"\").\nLa sigla italiana della nuova serie, inedita e dal titolo \"Il ritorno dei Cavalieri dello zodiaco\" (da non confondere con l'omonima sigla di Massimo Dorati del 1991), \u00e8 scritta da Alessandra Valeri Manera, Massimo Longhi e Giorgio Vanni ed \u00e8 interpretata dallo stesso Giorgio Vanni. Inizialmente i responsabili di Italia 1 avevano intenzione di usare la storica sigla di Dorati ma a causa di alcune problematiche insorte \u00e8 stato deciso di crearne una nuova.\nRicezione.\nNella classifica commissionata nel 2006 da TV Asahi, la serie di OAV (all'epoca costituita solo da \"Sanctuary\" e \"Meikai\") si \u00e8 posizionata all'11\u00aa posizione tra i migliori 100 anime prodotti tra il 2000 e il 2006, mentre la serie classica ha raggiunto il 25\u00ba posto in quanto apprezzamento e popolarit\u00e0 tra tutti gli anime di sempre.\nMerchandising.\nIn Giappone la serie di Hades ha visto in produzione vari prodotti di merchandsing: dai portachiavi, alle magliette ai prodotti per la scuola, cappelli, orologi, ecc... La serie ha visto il lancio anche di numerose figure della linea myth cloth. Dal 2008 la Toei ha reso disponibili per il mercato mondiale, tutti e 31 gli episodi oav della saga di Hades, in formato dvd, oltre che i cd musicali delle musiche dell'anime.\nVideogiochi.\nI videogiochi relativi alla saga di Hades sono:\nNel corso degli anni la saga \u00e8 stata adattata anche in vari videogiochi per cellulari.\nDVD italiani.\nL'edizione dvd racchiude in un unico cofanetto da collezione tutte e tre le saghe dei Capitoli di Ade, Dodici Case (Sanctuary), Inferno ed Elisio (Elysion). Saranno presenti due colonne audio (il doppiaggio italiano storico e la colonna originale giapponese) e ben due stream di sottotitoli italiani realizzati appositamente per impreziosire l'edizione: la prima stream presenter\u00e0 i dialoghi fedeli all'originale, mentre la seconda riporter\u00e0 i dialoghi dell'adattamento televisivo italiano. La presentazione e lancio del cofanetto \u00e8 avvenuta al Lucca Comics &amp; games 2018."}
{"id": "578874", "revid": "486946", "url": "https://it.wikipedia.org/wiki?curid=578874", "title": "Serinus corsicana", "text": ""}
{"id": "578896", "revid": "287204", "url": "https://it.wikipedia.org/wiki?curid=578896", "title": "Joan Enric Vives i Sicilia", "text": ""}
{"id": "578897", "revid": "287204", "url": "https://it.wikipedia.org/wiki?curid=578897", "title": "Joan Enric Vives Sicilia", "text": ""}
{"id": "578899", "revid": "1305772", "url": "https://it.wikipedia.org/wiki?curid=578899", "title": "Mandria", "text": ""}
{"id": "578902", "revid": "110157", "url": "https://it.wikipedia.org/wiki?curid=578902", "title": "Museo delle carrozze d'epoca", "text": "Il Museo delle carrozze d'epoca, di propriet\u00e0 privata, si trova a Roma ed accoglie una serie di carrozze scelte in 40 anni di ricerca ed \u00e8 vasto 3.000 m\u00b2.\nLe carrozze sono di vari paesi del mondo e di varie tipologie:\nIl periodo spazia dal '700 al '900.\nChiude la mostra una serie di finimenti per cavalli.\nTra i pezzi in mostra spiccano una berlinetta regalata alla principessa Sissi d'Austria, il carro irlandese usato da John Wayne nel film \"Un uomo tranquillo\", alcuni carri affrescati del comune di Roma del XIX sec., una diligenza del film \"Ombre rosse\", un carro napoleonico con cannone del film \"Il Barone di M\u00fcnchhausen\", il landau dell'allora vescovo Karol Wojty\u0142a per andare a sciare a Zakopane in Polonia, la carrozzella di Anna Magnani e la biga utilizzata nel film \"Il gladiatore\" con Russell Crowe."}
{"id": "578903", "revid": "8660", "url": "https://it.wikipedia.org/wiki?curid=578903", "title": "Vauxhall Motors", "text": "La Vauxhall Motors \u00e8 una casa automobilistica inglese, la cui sede \u00e8 a Luton nella contea di Bedfordshire. Dal 16 novembre 1925 ha fatto parte del gruppo statunitense General Motors, e dal 6 marzo 2017 al 16 gennaio 2021, del gruppo francese Gruppo PSA, poi fusosi in Stellantis.\nStoria.\nDalla fondazione al 1925.\nL'ingegnere navale scozzese Alexander Wilson fond\u00f2 la societ\u00e0 al 90\u201392 Wandsworth Road, Vauxhall, Londra, nel 1857. Originariamente con il nome \"Alex Wilson and Company\", poi \"Vauxhall Iron Works\" dal 1897, si bas\u00f2 sulla produzione di pompe e motori marini. Nel 1895 la societ\u00e0 costru\u00ec la prima automobile, un 5HP con motore monocilindrico. Circa 70 esemplari vennero costruiti il primo anno, in seguito migliorati nello sterzo e nel cambio nel 1904. Un esemplare \u00e8 presente presso il London Science Museum dal 1968.\nLa societ\u00e0 si spost\u00f2 a causa dell'espansione a Luton nel 1905. Il marchio utilizzato rimase ancora Vauxhall Iron Works fino al 1907, quando venne adottato il pi\u00f9 moderno marchio Vauxhall Motors.\nI maggiori successi iniziali della casa furono da attribuire a Laurence Pomeroy che entr\u00f2 in azienda a 22 anni nel 1906; nell'inverno 1907-1908, il capo ingegnere F. W. Hodges si rec\u00f2 in ferie e il direttore Percy Kidner chiese a Pomeroy di progettare un motore a combustione interna per le auto destinate a gareggiare nel RAC e nello Scottish Reliability Trial. L'auto fu talmente bella che Pomeroy super\u00f2 Hodges.\nPomeroy disegn\u00f2 cos\u00ec la prima Y-Type Y1; con una velocit\u00e0 sul circuito di Brooklands superiore alle altre auto in gara. La Vauxhall raggiunse sulle una media di . La Y-Type vinse la classe E del Trial.\nLa Y-Type fu un successo e venne deciso di produrla come A09, Vauxhall A-Type. Quattro tipi vennero prodotti tra il 27 ottobre 1908 e il 1914. L'ultimo fu pubblicato nel 1920. Con una capacit\u00e0 di , la A-Type Vauxhall fu un successo tra le 3-litri.\nDue auto entrarono nel 1910 Prince Henry Trials, e le repliche vendute come C-type poi note come Prince Henry.\nDopo l'armistizio del 1918, la D-type rimase in produzione, assieme alla E-type. Pomeroy lasci\u00f2 nel 1919, spostandosi negli USA, e venne sostituito da C.E. King. Le auto lussuose non vennero pi\u00f9 chieste dal mercato.\nDal 1925 al 1945.\nIl 16 novembre 1925, Vauxhall fu acquisita dalla General Motors Corporation per 2,5\u00a0milioni di US$. L'immagine e il target della casa furono rivolti verso veicoli a basso costo negli anni a seguire, ad esempio negli anni'30 venne introdotta la due litri Vauxhall Cadet e l'anno successivo il primo autocarro Bedford, basato su uno Chevrolet. L'ingegnere capo Vauxhall dal 1920, Charles Evelyn King, si ritir\u00f2 dall'incarico nel 1950. Il successivo capo dell'ingegneria, Harold Drew, lasci\u00f2 Luton per un incarico di disegnatore con la GM a Lansing (Michigan) sede della Oldsmobile. La prima automobile del dopo acquisizione GM fu la Cadet, venduta inizialmente a 280 sterline; fu la prima auto venduta in Inghilterra con cambio sincronizzato.\nDurante la seconda guerra mondiale a Luton venne realizzato il carro armato Mk IV Churchill. Anche se un bombardamento nell'agosto 1940, dove morirono 39 dipendenti, sospese la produzione, la stessa ripart\u00ec meno di un anno dopo. Luton produsse anche pi\u00f9 di autocarri, assieme allo stabilimento Bedford Dunstable, aperto nel 1942. Per aiutare moralmente i dipendenti, il 23, 24 e 25 febbraio 1944, Adelaide Hall fece uno spettacolo nella fabbrica, durante la pausa mensa. Lo spettacolo fu davanti a pi\u00f9 di lavoratori; la prima volta che Vauxhall ingaggi\u00f2 una star per tre giorni consecutivi.\nDal 1945 al 1970.\nDopo la fine della guerra la produzione di autoveicoli ripart\u00ec. I modelli furono indirizzati al mercato di massa. Uno stabilimento venne aperto a Ellesmere Port, Cheshire, nel 1962; inizialmente vennero prodotti componenti per la fabbrica di Luton, e successivamente, nel 1964, vennero prodotte le prime automobili.\nDal 1963 entr\u00f2 in produzione la Vauxhall Viva, utilitaria concorrente di Ford Anglia e Morris Minor, la cui versione Opel fu la Kadett. La Vauxhall Viva fu prodotta dal maggio 1964 in Australia. Nel 1966 la Slant Four venne messa in produzione. La FD Victor fu lanciata all'Earls Court Exhibition Centre durante il British International Motor Show.\nDurante gli anni '60, Vauxhall acquis\u00ec fama di costruttore di modelli poveri; la corrosione delle carrozzerie ne era una delle cause.\nNel 1967 Vauxhall divenne un \"Royal Warrant Holder: Motor Vehicle Manufacturers to HM The Queen \u2013 The Royal Mews\". Il fregio \"HRH The Prince of Wales\" fu aggiunto nel 1994.\nDal 1970 al 1990.\nNel 1970 la General Motors, per via della sua politica di globalizzazione, decise di cambiare completamente i modelli Vauxhall, che cominci\u00f2 a produrre i modelli Opel per il mercato britannico, inizialmente con nomi e frontali dedicati al solo marchio Vauxhall. Tuttavia lo scopo finale di GM era quello di standardizzare il pi\u00f9 possibile le sue linee di montaggio, e dagli anni ottanta cominci\u00f2 a commercializzare i modelli Opel con linea inalterata. Contemporaneamente, soppresse il marchio Vauxhall nella Repubblica d'Irlanda (1982), in favore di quello Opel, e in seguito anche in altri mercati europei caratterizzati dalla guida a sinistra come Malta e Cipro.\nNel 1970 venne lanciata la HC Viva, l'auto pi\u00f9 venduta del decennio dalla Vauxhall, tra le 10 pi\u00f9 vendute in Gran Bretagna fino al 1976; la produzione continu\u00f2 fino al 1979, dopo sedici anni di produzione. Nel 1973 la Vauxhall Firenza \"Droopsnoot\" fu svelata all'Earls Court Motor Show, presentando al pubblico le nuove linee aerodinamiche della casa automobilistica per gli anni '70.\nDal 1973 la Victor inizi\u00f2 a perdere quote di mercato nella sua categoria, guadagnate dalla Ford Cortina. La Vauxhall continu\u00f2 a essere dietro ai maggiori costruttori come Ford Motor Company e British Leyland, e in competizione con Chrysler (gi\u00e0 Rootes Group).\nVauxhall aument\u00f2 le vendite nel 1975 con il lancio di due importanti modelli, la Chevette e la Vauxhall Cavalier, quest'ultima in competizione diretta con la Ford Cortina. Una due porte e una tre porte \"sport hatch\" vennero aggiunte alla linea Cavalier nel 1978.\nEntrambi i modelli furono basati su modelli Opel contemporanei: la Chevette sulla Opel Kadett. Assieme alla Chevrolet Chevette in USA e Canada, la Chevette e la Kadett furono costruite sulla piattaforma GM T platform del 1973. La Cavalier fu basata sulla Opel Ascona, ma con calandra della Opel Manta,come la Chevrolet Chevair in Sudafrica, basate sulla piattaforma GM J platform.\nQuesto processo di uniformare le piattaforme vide prevalere i modelli Opel su quelli Vauxhall. Fin dagli anni '60 i modelli Vauxhall, disegnati e prodotti in Inghilterra, iniziarono a ricevere componenti e a ricalcare il design dei modelli tedeschi come la Viva con la Opel Kadett e la Victor con la Opel Rekord. Dai tardi anni '60 le varie crisi economiche che colpirono il mondo, gli scioperi e le decisioni governative portarono verso il declino dell'industria britannica mentre inizi\u00f2 il miracolo 'Wirtschaftswunder' della Germania Ovest nella Comunit\u00e0 Europea. Le autovetture FE Series Victor del 1972 furono le ultime interamente inglesi. I modelli Chevette e Cavalier erano modelli Opel ristilizzati, e altri modelli Vauxhall non erano che la ristilizzazione di altri modelli della casa madre GM. Vauxhall continu\u00f2 a produrre negli stabilimenti di Luton e Ellesmere Port.\nL'introduzione di modelli su base Opel permise di competere con la concorrente Ford. Dagli anni '70 le quote di mercato di Vauxhall aumentarono, avvicinandosi a Ford e British Leyland.\nNel 1978 Vauxhall lanci\u00f2 la Carlton, rifacimento della tedesca Opel Rekord.\nDal 1979, Vauxhall aument\u00f2 le quote di mercato; rimase sempre dietro Ford e British Leyland, ma super\u00f2 Talbot (Peugeot assieme al Gruppo Rootes e Chrysler UK). Negli anni '80, Vauxhall present\u00f2 la Astra, una versione della coeva (Opel Kadett) che rimpiazz\u00f2 la Viva. A partire dal 1980 il marchio britannico cess\u00f2 le esportazioni delle proprie vetture in molti paesi europei tra cui l'Italia per lasciar pi\u00f9 spazio al marchio Opel che prima veniva venduto nelle varie concessionarie europee insieme alla casa di Luton.\nNel 1981 venne lanciata la Mk2 Cavalier. Costruita a Luton, fu un modello di successo per la casa.\nNel 1983 usc\u00ec la variante estate, basata sulla Camira prodotta in Australia da Holden, con parti realizzate in Australia e finite di assemblare dalla Vauxhall a Luton. Fu l'automobile pi\u00f9 venduta in Gran Bretagna dal 1984 al 1985, in competizione con la Ford Sierra in Australia. La Cavalier fu rilanciata nel 1988.\nNell'aprile 1983 viene lanciata la Nova, piccola utilitaria basata sulla Opel Corsa. Il modello fu costruito nello stabilimento spagnolo di Saragozza. Questo permise alla Vauxhall di diventare il secondo costruttore inglese superando Austin Rover (gi\u00e0 British Leyland). L'arrivo della Nova port\u00f2 alla fine della produzione della Chevette, nel 1984.\nNel 1984 la Vauxhall Astra Mk2 costruita presso lo Ellesmere Port Plant divenne la prima auto Vauxhall eletta European Car of the Year. La Senator fu la prima automobile semplicemente rimarchiata da un modello Opel equivalente.\nNel gennaio 1986, Vauxhall lanci\u00f2 la Belmont \u2013 versione berlina della Astra.\nVauxhall vinse un altro premio \"European Car of the Year\" con la Vauxhall Carlton, rimarchiatura della Opel.\nUn altro restyling della Senator segu\u00ec. La Cavalier (Mk3) (venduta come Opel Vectra in Irlanda e nel resto d'Europa) arriv\u00f2 alla terza generazione nel 1988. La Calibra coup\u00e9 segu\u00ec nel 1989. Tra la Cavalier e la Senator la GM \ncostru\u00ec la Carlton (Opel Rekord e pi\u00f9 tardi Opel Omega altrove) \u2013 rilanciata nel 1986, votata European Car of the Year. Due le varianti sportive Carlton: 3000 GSi e Lotus Carlton.\nDal 1990 al 2000.\nCon l'inizio degli anni novanta si cominciarono ad uniformare anche i nomi, abbandonando via via le denominazioni Vauxhall in favore delle denominazioni delle gemelle tedesche. Tuttavia, il primo modello dell'unificazione fu la Vauxhall Astra, nome che gi\u00e0 caratterizzava da sempre la versione britannica della Opel Kadett. Nella produzione attuale, eccezion fatta per il volante a destra, l'unica differenza estetica con le gemelle commercializzate con altri marchi GM, \u00e8 la mascherina anteriore con la forma caratteristica a V e il logo Vauxhall (un grifone che regge una bandiera).\nNel 1991 la sede Vauxhall fu spostata a Griffin House, gi\u00e0 sede della progettazione e collaudo. Lo stesso anno, la terza generazione Vauxhall Astra venne messa in vendita (con Opel che adott\u00f2 il nome Astra per la prima volta). Vauxhall entr\u00f2 in joint-venture con Isuzu per produrre la Opel Frontera.\nNel 1993 la Cavalier divenne l'auto per famiglie britannica pi\u00f9 popolare, con pi\u00f9 di 130.000 vendite, mentre la terza generazione Astra (rilanciata nel 1991) con vendite fu la continuazione della riduzione del divario con la concorrente Ford Escort. L'Astra fu seguita dalla Belmont \u2013 una quattro porte. Questo duo continu\u00f2 fino alla ridenominazione Astra. La vecchia Nova fu sostituita nel 1993 dalla nuova Corsa.\nNel 1994 GM cess\u00f2 la produzione della Bedford Vehicles per i bassi profitti. Bedford Vehicles fu il ramo dei veicoli commerciali Vauxhall con furgoni e autocarri sin dagli anni '30. Gli ultimi Bedford, il Bedford HA e il Bedford CF, furono tolti di produzione nel 1983 e 1987, rimpiazzati da veicoli Isuzu e Suzuki come il Midi e il Rascal. La produzione continu\u00f2 nello stabilimento di Luton, a marchio Vauxhall ma attraverso una societ\u00e0 diversa, la IBC (Isuzu-Bedford Commercials). Nel 1994, la Vauxhall Carlton usc\u00ec di produzione dopo sedici anni, e la Omega prese il suo posto, con il nuovo logo sulla calandra a \"V\". Vauxhall aggiunse al proprio listino anche il 4x4, basato sull'Isuzu, Monterey. Vauxhall, inoltre, commercialzz\u00f2 la \"compact coup\u00e9\" Tigra.\nLa Cavalier usc\u00ec di produzione nel 1995, dopo 20 anni. Il suo posto venne preso dalla Vectra, completando il progetto General Motors di uniformare i modelli Vauxhall a quelli Opel. Fu molto popolare anche rispetto alla acclamata Ford Mondeo. Nel 1996, Vauxhall lanci\u00f2 la Sintra. L'Astra entr\u00f2 nella quarta generazione nel 1998.\nNel 1999, la sette posti Zafira prese il posto della Vauxhall Monterey.\nNei tardi anni '90, Vauxhall ricevette critiche. Nel 1998 \"Top Gear\" segn\u00f2 la Vauxhall Vectra come la peggiore automobile della Gran Bretagna. L'anno successivo il marchio Vauxhall venne messo all'ultimo posto. Comunque Vauxhall chiuse l'anno con ottime vendite, vicine a quelle della Ford.\nDal 2000 al 2010.\nNel 2000 Vauxhall entr\u00f2 nel segmento delle auto sportive con la Lotus VX220 roadster. Poi nel mercato coup\u00e9 con la Astra Coup\u00e9. La nuova Agila, una city car, e la seconda generazione della Corsa. Il 12 dicembre 2000 Vauxhall annunci\u00f2 che la produzione di auto a Luton sarebbe cessata nel 2002 con la fine della produzione della Vectra B e la produzione spostata a Ellesmere Port. La produzione di van (Vauxhall, Opel, Renault e Nissan) continu\u00f2 grazie alla IBC Vehicles di Luton. Il 17 maggio 2006, Vauxhall annunci\u00f2 la perdita di 900 posti di lavoro presso lo stabilimento di Ellesmere Port su 3.000 totali, parte della riduzione voluta dalla GM.\nNel 2002, la nuova Vectra fu messa in vendita assieme alla Signum, in commercio l'anno seguente. Il 2002 fu uno degli anni migliori di Vauxhall per le vendite nel Regno Unito. L'Astra era al terzo posto come vendite in Gran Bretagna, mentre la Vectra e la Zafira uscirono dalla top ten.\nNel 2003, la Vauxhall Omega fu ritirata dopo nove anni, senza un'erede, mentre la Meriva venne lanciata sul mercato. La vettura pi\u00f9 venduta negli anni 2000 fu la Vauxhall Astra. Fu la seconda auto pi\u00f9 venduta in GB tra il 2005 e il 2006, concorrente diretta della Ford Focus. Nel Regno Unito fu usata come auto standard dalle forze di Polizia. Mentre nel 2004 la produzione della Frontera cess\u00f2 dopo 13 anni.\nNel 2006, la terza generazione Vauxhall Corsa venne presentata al 2006 British International Motor Show all'ExCeL London e commercializzata.\nNel 2007 la nuova Vauxhall 4x4, la Vauxhall Antara, fu presentata a luglio. La Vauxhall VXR8 con motore da venne commercializzata lo stesso anno.\nNel 2008, Vauxhall introduce un nuovo logo. La Vauxhall Insignia venne lanciata al 2008 British International Motor Show all'ExCeL London, rimpiazzando la Vectra e vincendo un nuovo \"European Car of the Year\". Vauxhall lanci\u00f2 successivamente la Agila.\nNel 2009, viene presentata la Vauxhall Astra.\nIl 30 maggio 2009, viene annunciato lo spin-off dei marchi Vauxhall e Opel in una nuova societ\u00e0. Il 1\u00ba giugno 2009, Vauxhall Motors sub\u00ec il tracollo della casa madre General Motors in insolvenza presso un tribunale di New York. Da allora le vendite Vauxhall e della Opel furono sotto controllo negoziale del Governo tedesco per proteggere il business dalla situazione di precaria liquidit\u00e0 della casa madre General Motors. La vendita alla canadese Magna International fu raggiunta il 10 settembre 2009, con approvazione del Governo tedesco. Durante la trattativa Magna promise di mantenere Vauxhall con le sue sedi di Ellesmere Port fino al 2013, ma non oltre. Il 3 novembre 2009, il consiglio di amministrazione GM chiam\u00f2 fuori Magna dalle trattative, considerando Opel e Vauxhall Motors vitali per la strategia globale di GM.\nDal 2010.\nVauxhall vendeva i modelli Opel con il suo marchio in Gran Bretagna, oltre alla Monaro, sportiva presa in prestito dalla Holden, consociata australiana della GM.\nPer motivi di marketing oggi la denominazione dei modelli Vauxhall ricalca quella dei corrispettivi modelli Opel, ad eccezione della Vauxhall VX 220, versione britannica della Opel Speedster.\nTra l'altro gli stessi modelli venduti in Europa coi marchi Opel e Vauxhall vengono venduti in America latina col marchio Chevrolet, altro membro della famiglia GM, che in Europa invece caratterizza i modelli dell'ex produttore coreano Daewoo.\nLa Ampera E-Rev, fu introdotta come primo veicolo elettrico, venduta in Gran Bretagna nel 2011 con potenza di 16 kWh, batterie agli ioni di litio e autonomia di e motore 1,4 l a benzina e autonomia fino a . Vinse il premio \"European Car of the Year\". La nuova Vauxhall Combo venne commercializzata a fine 2011. La Zafira Tourer nello stesso anno.\nNel 2012, la Vauxhall Adam fu lanciata al Paris Motor Show. La Vauxhall Mokka nel 2012 al Geneva Motor Show.\nNel maggio 2012, GM annunci\u00f2 il piano di investimenti per la Astra dall'Europa continentale al Regno Unito. Il gruppo dichiar\u00f2 un investimento di 125 milioni di sterline per Ellesmere Port e 1 miliardo di \u00a3 per la divisioni componenti.\nHydroGen4 \u00e8 l'auto successiva della Opel HydroGen3, sviluppata da General Motors/Opel, presentata nel 2007 al IAA di Francoforte e commercializzata per il 2016.\nNel dicembre 2015, organi governativi chiesero alla Vauxhall di iniziare a richiamare la Zafira B per 'Improper Repairs'.\nRiscatto per PSA Peugeot-Citro\u00ebn.\nIl 6 marzo 2017, PSA Peugeot Citro\u00ebn ha annunciato ufficialmente l'acquisto del marchio insieme a Opel per 1,3 miliardi di euro, con un'operazione totale dal costo di 2,2 miliardi. Il gruppo diventa cos\u00ec il secondo costruttore automobilistico in Europa dietro alla Volkswagen.\nModelli prodotti.\nModelli storici.\nI modelli prodotti prima dell'acquisizione da parte della General Motors furono:\nInvece i modelli commercializzati dopo l'acquisto da parte della General Motors furono:\nLogo.\nIl grifone ancora in uso adesso, deriva dallo stemma del Falkes de Breaute, un mercenario che fu al servizio di Giovanni d'Inghilterra nel XIII secolo. Dal matrimonio ebbe diritto su un'area a sud di Londra sul Tamigi. La casa che costru\u00ec, Fulk's Hall, divenne nota come Vauxhall. Vauxhall Iron Works adott\u00f2 l'emblema per il legame con il territorio. Quando Vauxhall Iron Works si spost\u00f2 a Luton nel 1905, il grifone come emblema ritorn\u00f2 \"a casa\" da dove era venuto originariamente.\nIl logo fu da sempre su campo quadrato, ma in tempi moderni venne disegnato su campo circolare, per poterlo adeguare al logo della casa sorella tedesca Opel. Dagli anni'20, il grifone venne ridisegnato nove volte. Nel 2008 venne rilasciato l'ultimo, che ritrae solo una parte dell'animale. Bill Parfitt, presidente e direttore generale della General Motors UK, disse: \"While the new-look Griffin pays homage to our 100 year-plus manufacturing heritage in the UK, it also encapsulates Vauxhall's fresh design philosophy, first showcased in the current Astra, and set to continue with Insignia.\", ossia: \"Mentre il nuovo look Griffin rende omaggio al nostro patrimonio produttivo di 100 anni nel Regno Unito, incapsula pure la filosofia di fresco design della Vauxhall, presentata per la prima volta nell'attuale Astra, e da lavorare ancora nell'Insignia\"."}
{"id": "578907", "revid": "515394", "url": "https://it.wikipedia.org/wiki?curid=578907", "title": "Niccol\u00f2 Tribolo", "text": "Biografia.\nApprendistato.\nScarse le informazioni sulle sue origini familiari, sul primo periodo della vita e suoi esordi da artista, tanto che anche la data di nascita sembra dubbia e potrebbe essere da anticipare al 1497.\nInizi\u00f2 il suo apprendistato come intagliatore e scalpellino, e fu allievo di Nanni Unghero e Jacopo Sansovino. Nelle \"Vite\" Giorgio Vasari cita numerose opere giovanili (statue, fontane, eccetera), che purtroppo non sono pi\u00f9 esistenti o individuabili con certezza. Pare che si guadagno il soprannome di Tribolo a scuola, dove era \"un diavolo che sempre tribolava e travagliava gli altri\" (Vasari).\nVisit\u00f2 Venezia con Benvenuto Cellini (che nella sua autobiografia lo chiama il \"Tribolino\") e fece ritorno a Firenze nel 1517, iniziando un'attivit\u00e0 artistica in proprio. Vari aneddoti racconta il Vasari sulla sua vita giovanile, alcuni dei quali lo vedono come scambiato per Michelangelo per la forza del tratto nel disegno, con uno stile simile a quello del maestro che, d'altronde, con la sua \"maniera\" stava influenzando tutti gli artisti dell'epoca.\nNel 1530 insieme a Benvenuto della Volpaia elaboro disegni topografici ed un vero e proprio modello della citt\u00e0 di Firenze per conto delle forze filomedicee che assediavano la citt\u00e0.\nAl servizio di Cosimo I.\nAssoldato da Cosimo I, cre\u00f2 alcune opere effimere come gli apparati decorativi per la visita di Carlo V a Firenze (1536). Sempre per il granduca, fu incaricato di andare a Roma per convincere Michelangelo a terminare il progetto dello scalone nel vestibolo della Biblioteca Medicea Laurenziana di San Lorenzo e per prendere da lui istruzioni e disegni per il completamento dell'opera di cui Tribolo segu\u00ec in cantiere. \nA quel periodo risalgono anche la progettazione della cappella funebre di Eleonora di Toledo e una ristrutturazione della villa di Poggio a Caiano e degli annessi, ancora in parte da studiare, anche se sembra ormai accertata, tra l'altro, la completa attribuzione a Tribolo delle grandiose scuderie oltre che del recinto murato con i \"baluardi\". Poco invece rimane del giardino quadrangolare chiuso da un muro ed organizzato intorno ad una vasca ottagonale. Tra le sculture si conoscono alcune sue opere dal gusto classicamente arcadico, come la personificazione di \"Fiesole\" al Bargello di Firenze.\nArchitetto di giardini.\nIl motivo della sua fama \u00e8 soprattutto quello di architetto di giardini, in un'epoca che vedeva configurarsi un modello che sar\u00e0 poi detto \"giardino all'italiana\" di cui Tribolo rappresenta il lato \"toscano\" caratterizzato, oltre che dal disegno geometrico degli spazi aperti, anche dall'uso quasi esclusivo di piante sempreverdi (leccio, alloro) e dalla presenza di elementi scultorei, quasi ad abitare il giardino.\nIl suo capolavoro \u00e8 la sistemazione primitiva del Giardino di Boboli, con l'anfiteatro che sfrutta la conformazione scenografica naturale della collina. Ma prima di Boboli ebbe modo di dimostrare il suo straordinario talento di creatore di architetture verdi al giardino di Villa Corsini a Castello, nella villa Caruso di Bellosguardo, nella Villa della Petraia o nella Villa Medicea di Castello, dove invent\u00f2 la straordinaria architettura della \"Grotta degli Animali\" (1536), decorata dalle sculture del Giambologna. Oltre alla bellezza formale i giardini racchiudevano un preciso tema iconografico che si dispiegava nella scelta delle sculture e delle decorazioni secondo un preciso schema filosofico di stampo umanistico.\nI suoi risultati furono straordinari grazie anche all'aiuto dell'ingegneria idraulica, con le innovative soluzioni di Piero da San Casciano. Furono cos\u00ec realizzate le fontane e i giochi d'acqua disposti su diverse terrazze che influenzarono profondamente le successive epoche e che furono alla base del cosiddetto giardino all'italiana.\nQuella di Boboli fu la sua ultima opera prima della prematura morte nel 1550 e fu portata avanti dal suo fedele collaboratore e genero, Davide Fortini."}
{"id": "578908", "revid": "254401", "url": "https://it.wikipedia.org/wiki?curid=578908", "title": "Tribolo", "text": ""}
{"id": "578911", "revid": "122548515", "url": "https://it.wikipedia.org/wiki?curid=578911", "title": "Sergio Petrelli", "text": "Carriera.\nGiocatore.\nSergio Petrelli si mette in luce alla fine degli anni 1950 nella Del Duca Montedinove, squadra dilettantistica picena, che accede alle finali del campionato nazionale dilettanti che si svolsero a Torino nel 1960; in quell'occasione viene adocchiato da diverse squadre, ma \u00e8 la Juventus ad aggiudicarsi le sue prestazioni. All'ombra della Mole compie tutta la trafila nelle giovanili, vincendo due campionati Juniores, poi, quando sembra prossimo al debutto in prima squadra, subisce un grave infortunio che lo porta, una volta ristabilito, in prestito alla Carrarese, in Serie C, nella stagione 1964-65 e l'anno successivo, sempre in prestito, passa al Pisa.\nNella stagione 1966-67 poi viene ceduto, ancora con la formula del prestito, all'Hellas Verona in Serie B, dove conquista la promozione nella massima serie. La societ\u00e0 scaligera punta fortemente sul giovane difensore marchigiano, strappandolo alla Juventus con un'offerta importante in fase di risoluzione delle compropriet\u00e0.\nIn giallobl\u00f9, con Nils Liedholm allenatore, si mette in luce nel ruolo di terzino, tanto da essere messo in preallarme per i Mondiali di Messico '70 e attirare le attenzioni di club pi\u00f9 blasonati, come la Roma, che lo acquista per la stagione 1969-70.\nIn maglia giallorossa vive le stagioni pi\u00f9 travagliate della sua carriera, non sboccia mai il feeling con l'allenatore Helenio Herrera, di qui il passaggio sul l'altra sponda del Tevere, alla Lazio del presidente Umberto Lenzini e del tecnico Tommaso Maestrelli, entrando cos\u00ec a far parte di una squadra che entrer\u00e0 nella leggenda.\nIl primo anno lo vede conquistare faticosamente il posto da titolare, la stagione \u00e8 per\u00f2 esaltante per la squadra: la neopromossa Lazio si gioca lo \"Scudetto\" fino all'ultima giornata che vede la Juventus avere la meglio, non senza polemiche, sul Milan e la stessa formazione romana. Ma l'appuntamento con la storia \u00e8 solo rimandato: nella stagione 1973-74 la Lazio trionfa al termine di un campionato dominato, esaltandosi con le gesta di giocatori come Pulici, Wilson, Re Cecconi, Frustalupi e Chinaglia. Petrelli colleziona 22 presenze e 1 rete nel corso di quella annata e, come tutti gli altri componenti della rosa, entra a far parte di quell'aneddotica relativa alle imprese calcistiche ed extra di quel gruppo irripetibile; tra le varie si ricorda che prima del derby, alcuni tifosi romanisti andarono di fronte all'albergo dove alloggiavano i \"biancocelesti\", e iniziarono a fare schiamazzi con l'intento di disturbare i giocatori avversari. Petrelli fu uno di quelli che, per scacciarli, spar\u00f2 alcuni colpi di pistola contro i lampioni.\nAllenatore.\nNel 1976 Petrelli lascia la Lazio, chiudendo la propria carriera calcistica in squadre minori come il Tortoreto e L'Aquila in veste di giocatore-allenatore, per poi ritrovarlo nel 1996 sulla panchina del Lampedusa."}
{"id": "578919", "revid": "125975643", "url": "https://it.wikipedia.org/wiki?curid=578919", "title": "McDonnell Douglas KC-10 Extender", "text": "Il McDonnell Douglas KC-10 Extender \u00e8 un'aerocisterna derivata dall'aereo di linea DC-10; \u00e8 risultato uno degli aerei pi\u00f9 sicuri dell'USAF, con una sola perdita causata da un incendio quando l'aereo era a terra, nonostante l'intensa attivit\u00e0.\nDispone di tre turbofan General Electric F103 molto efficienti ed in grado di sviluppare 23.815\u00a0kg di spinta ciascuno; due sono posizionati sotto le ali, mentre il terzo motore si trova incassato nella trave di coda. L'asta per il rifornimento (\"Flying boom\") lunga 13,1 m alla massima estensione, \u00e8 situata sotto la sezione di coda, dispone di un sistema digitale per il controllo del combustibile ed \u00e8 in grado di \"consegnare\" 5678 litri di combustibile al minuto.\nAlcuni esemplari montano 2 pod per il rifornimento sotto le ali dotati del cosiddetto \"cestello\" per il rifornimento, sistema utilizzato dagli aerei dell'US Navy, dall'USMC (Marines) e dalla maggior parte degli stati della NATO; questo sistema inoltre non richiede un addetto specializzato, visto che gli aerei agganciano il canestro autonomamente grazie a una speciale sonda montata sull'aereo stesso.\nIl KC-10 pu\u00f2 trasportare circa 390.000 litri di combustibile in 7 serbatoi sotto il compartimento di carico (spazio che nella versione civile viene utilizzato per lo stivaggio dei bagagli), ma \u00e8 anche predisposto per essere usato come un normale aereo da trasporto, potendo trasportare fino 76.834\u00a0kg sul ponte principale o 60 persone, montando pallet con normali sedili.\nL'Extender ha effettuato il suo primo volo il 12 luglio 1980 ed \u00e8 entrato in servizio con l'USAF nel 1981. Il velivolo \u00e8 stato prodotto in 60 esemplari; nonostante la sua produzione fosse cessata nel 1990, i Paesi Bassi ricevettero due KC-10 nel 1995, modificando due DC-10 cargo civili con l'assistenza tecnica della McDonnell Douglas. La grande disponibilit\u00e0 di cellule di DC-10 fa pensare ad altre conversioni del genere nel prossimo futuro da parte di altri paesi.\nIl KC-10, a differenza del KC-135 Stratotanker, pu\u00f2 a sua volta essere rifornito in volo: questo gli permette di consegnare combustibile superando la cosiddetta soglia critica, cio\u00e8 la quantit\u00e0 minima di combustibile necessaria per poter ritornare alla base. La sua autonomia \u00e8 quindi teoricamente illimitata e le uniche limitazioni sono nella necessit\u00e0 di sostituire l'olio motore e nell'affaticamento dell'equipaggio.\nIl 13 luglio 2020, \u00e8 iniziata la dismissione del primo esemplare che \u00e8 stato stoccato presso il 309th Aerospace Maintenance And Regeneration Group, mentre ulteriori due velivoli dovrebbero essere ritirati dal servizio e trasportati all'AMARG entro il 2020."}
{"id": "578920", "revid": "110157", "url": "https://it.wikipedia.org/wiki?curid=578920", "title": "Miyazaki (Giappone)", "text": " \u00e8 la capitale della prefettura omonima sull'isola di Ky\u016bsh\u016b, in Giappone.\nNel 2003 la citt\u00e0 aveva 307.742 abitanti con una densit\u00e0 di 1.072,42 per km\u00b2 su un'area di 286,96\u00a0km\u00b2.\nFu fondata il 1\u00ba aprile 1924."}
{"id": "578927", "revid": "1610933", "url": "https://it.wikipedia.org/wiki?curid=578927", "title": "Verzellino", "text": ""}
{"id": "578928", "revid": "767487", "url": "https://it.wikipedia.org/wiki?curid=578928", "title": "Bitches Brew", "text": "Bitches Brew \u00e8 un doppio album jazz di Miles Davis, pubblicato nel 1970 dalla Columbia Records. L'opera ha vinto un Grammy Award nel 1971 come miglior album jazz strumentale e nel 1999 il Grammy Hall of Fame Award.\nLa copertina e l'atmosfera del disco sono un riferimento all'Africa, \"humus\" culturale cui Miles Davis attinge per le composizioni dell'album. Elementi che caratterizzano il lavoro sono: l'uso di strumenti elettrici, la massiccia post-elaborazione delle registrazioni in studio, la dissoluzione della struttura classica della forma \"canzone\" in favore della libera improvvisazione, l'assenza di melodie memorizzabili, e la lunga durata dei pezzi.\nNonostante la sua complessit\u00e0, \"Bitches Brew\" ebbe un grande successo di pubblico, sia tra gli amanti del rock che tra gli appassionati di jazz (fu primo nella classifica USA degli album jazz), anche se molti amanti del jazz tradizionale lo rifiutarono. Vendette pi\u00f9 di mezzo milione di copie e rappresenta il secondo miglior successo commerciale della storia del jazz, dopo \"Kind of Blue\" (1959) dello stesso Davis.\nDescrizione.\nOrigine e storia.\n\"Bitches Brew\", come spesso erroneamente viene asserito, non \u00e8 il primo disco jazz-rock della storia. Oltre al precedente \"In a Silent Way\" dello stesso Davis, l'album venne preceduto anche dall'LP \"Emergency!\" dei Lifetime di Tony Williams uscito nel maggio 1969, ma \u00e8 sicuramente l'opera nella quale ha pieno compimento la metamorfosi del sound di Miles Davis che si distanzia ampiamente dal jazz tradizionale irrompendo nei territori del rock.\nL'ispirazione per l'album giunse a Davis dal Festival di Woodstock che si tenne nell'agosto 1969. La prima sessione per l'album ebbe infatti luogo pochi giorni dopo la conclusione della manifestazione che aveva fatto conoscere al mondo il popolo del rock con tutte le sue implicazioni sociologiche connesse. In particolare, le influenze principali nell'ideazione e composizione di \"Bitches Brew\" furono quelle di Sly Stone, Jimi Hendrix, James Brown, e del compositore tedesco d'avanguardia Karlheinz Stockhausen.\nAlla Columbia, Miles, i cui contratti erano ora considerati sproporzionati rispetto al suo profilo commerciale, fu messo sotto pressione dal nuovo presidente, Clive Davis, che aveva messo sotto contratto Sly Stone, i Chicago, e altri gruppi di successo. Questo non fece che rafforzare la sua decisione di continuare a mantenere il contatto col pubblico anche a costo di abbandonare molte delle caratteristiche di tutta la sua musica precedente (strumenti, tecniche compositive, metodi di produzione) e molto del suo pubblico tradizionale. In altre parole, Davis aveva ben chiaro che non avrebbe potuto riconquistare l'attenzione del pubblico continuando la vena postboppistica e che doveva in qualche modo partecipare alle innovazioni che erano state portate dal rock. Questa transizione richiedeva nuovi musicisti e, per la prima volta, anche nuovi strumenti. La musica a cui era interessato gli richiedeva di utilizzare strumenti elettrici, effetti elettronici, e, in studio, registrazioni multitraccia.\nI profondi cambiamenti nello stile e nei concetti musicali di Miles Davis che portarono alla fusione di jazz e rock, si svolsero principalmente in studio di registrazione ma si esplicarono anche nel corso delle esibizioni dal vivo. Clive Davis, futuro presidente della Columbia Records, aveva convinto Miles ad esibirsi in grandi spazi aperti come il Fillmore East di New York, anzich\u00e9 in piccoli club come aveva fatto in precedenza. Questa apertura verso una fetta di pubblico pi\u00f9 ampia, port\u00f2 a curiose commistioni di artisti musicali dallo stile differente che si esibirono sullo stesso palco. A proposito di questo \u00e8 emblematico il cartellone degli artisti in programma al Fillmore East nella serata del 6 marzo 1970 che comprendeva la band di Miles Davis, la Steve Miller Band, e il gruppo di Neil Young, i Crazy Horse.\nCirca nello stesso periodo anche il \"look\" di Davis sub\u00ec delle modifiche radicali come riflesso delle sue nuove scelte musicali. Il musicista inizi\u00f2 ad indossare giacche di pelle, vistosi occhialoni neri, camicie dai colori psichedelici, un abbigliamento eccentrico del tutto simile a quello dei musicisti rock dell'epoca.\nTitolo.\nIl titolo dell'album, l'espressione \"bitches brew\", \u00e8 un gioco di parole. In inglese esiste l'espressione \"witches brew\", che pu\u00f2 significare sia \"pozione magica\" che \"calderone delle streghe\". La parola \"bitch\" ha diversi significati. Nell'uso gergale afroamericano viene usata abitualmente come termine dispregiativo (o di forte apprezzamento) verso una donna (definita \"cagna\", \"puttana\"). Un altro significato \u00e8 il verbo \"bitching\", ossia \"qualcosa di pregevole, roba buona\". In questo senso l'autore vorrebbe quindi dire \"questa musica \u00e8 roba buona\". La traduzione letterale, \"brodo primordiale\" o \"brodo di cagne\", che talvolta viene proposta, \u00e8 fuorviante in italiano nel far comprendere appieno il complesso gioco di parole voluto da Davis.\nLa copertina.\nLa celebre copertina pop-surrealista dell'album, opera dell'artista Mati Klarwein che in precedenza si era occupato di disegnare la copertina dell'LP \"Abraxas\" di Carlos Santana, \u00e8 anch'essa emblematica del cambiamento di stile nella musica di Miles contenuta nell'opera. A Klarwein venne commissionata un'illustrazione incentrata sulla dualit\u00e0. Il disegno di copertina raffigura una coppia abbracciata che guarda lontano verso l'orizzonte oltre il mare e che si fonde con le nubi, un fiore che \u00e8 anche fuoco, due mani che si intrecciano e che si tramutano in un volto bifronte, nero e bianco, rivolto verso il cielo azzurro da un lato e verso la notte stellata dall'altro. Tutti e due i volti sono imperlati di sudore ma sul viso bianco esso \u00e8 simile a sangue. Sul retro di copertina vi sono altre due figure, un indigeno Wodaabe in piedi, nell'estasi di una cerimonia religiosa, e in basso a sinistra un'altra figura dal sesso indefinito assorta, pensosa e avvolta nell'ombra.\nEsiste una differenza tra la copertina originale dell'LP pubblicato nel '70, e quella della ristampa in CD del '99 (quella con inclusa la bonus track \"Feio\"). Nella versione originale i colori sono pi\u00f9 tenui mentre nella versione CD sono decisamente pi\u00f9 accesi e differiscono anche cromaticamente in alcuni punti. Nella versione estesa su 3 CD, pubblicata nel 2010 per il quarantesimo anniversario di \"Bitches Brew\", \u00e8 stata reintrodotta la copertina con la colorazione originale.\nRegistrazione.\n\"Bitches Brew\" \u00e8 stato registrato in soli tre giorni: il 19-20-21 agosto del 1969. Sono stati utilizzati diversi strumenti elettronici, come pianoforte, basso e chitarra elettrica, e la musica si discosta dai ritmi abituali del jazz tradizionale, adottando un nuovo stile, fatto di improvvisazioni influenzate dalla musica funk. Davis e i suoi musicisti entrarono nello Studio B della Columbia sulla cinquantaduesima strada a New York nel mese di agosto 1969. In tre giorni di session, Miles e il produttore Teo Macero registrarono tutto il materiale come fosse una lunga jam session, senza fermare mai il nastro. Contrariamente alla leggenda che vuole \"Bitches Brew\" essere il prodotto pi\u00f9 di Clive Davis e Teo Macero che di Miles Davis, nella sua autobiografia Miles afferma di aver coadiuvato e guidato i musicisti con un preciso progetto in mente come un direttore d'orchestra. L'improvvisazione collettiva in sala di incisione era stata gi\u00e0 sperimentata in passato da altri musicisti d'avanguardia come Ornette Coleman e John Coltrane, ma Davis volle che ogni strumento, oltre che l'espressione dell'individualit\u00e0 dell'esecutore, fosse anche amalgamato insieme agli altri in un caleidoscopio sonoro alla maniera delle orchestrazioni di Gil Evans.\nDavis diresse con la sua tromba un nutrito gruppo di musicisti convocati appositamente in studio: \nIl tutto unito per creare una musica d'avanguardia, distorta, dissonante e piena di echi e riverberi, grazie anche agli effetti sonori del produttore Teo Macero, aggiunti in fase di post-produzione.\nDescrizione dei brani.\n\"Pharaoh's Dance\".\nLa prima traccia dell'album, \"la danza del faraone\", dura circa 20 minuti e occupa tutta la prima facciata del doppio LP. L'autore \u00e8 Joe Zawinul, che qui sviluppa il concetto di \"In a Silent Way\" arricchendone la struttura con il suono e dark del clarinetto basso di Bennie Maupin. La traccia contiene ben 19 edit nel corso delle varie sezioni, un'imponente opera di \"taglia e cuci\" messa in atto in studio dal produttore Teo Macero. L'introduzione \u00e8 interamente costruita in studio, utilizzando i cicli di ripetizione di alcune sezioni. Pi\u00f9 avanti sono presenti molte micro-modifiche: ad esempio, un frammento di un secondo che appare per la prima volta a 8:39 \u00e8 ripetuto cinque volte tra 8:54 e 8:59.\n\"Bitches Brew\".\nCon i suoi 27 minuti di durata, la title track \u00e8 il pezzo pi\u00f9 lungo dell'album. Inizia con un \"botta e risposta\" simile a una scala, con un prologo composto per poi proseguire come una jam session. La tromba di Davis, raddoppiata con un effetto di studio, crea una vera e propria \"atmosfera\" ipnotica. Il brano si conclude con il grido lancinante della chitarra basso. Il brano contiene 15 modifiche in post-produzione, ancora una volta eseguite dal produttore con l'utilizzo di diversi brevi loop di nastro (a 3:01, 3:07, 3:12 e poi ancora a 21:48).\n\"Spanish Key\".\nPrima traccia del terzo lato, \"Spanish Key\" \u00e8 caratterizzata da un tempo veloce, abbastanza rock. Il titolo si rif\u00e0 alla base tonale della sua composizione, cio\u00e8 quella gi\u00e0 incontrata da Davis nella musica folkloristica spagnola durante il lavoro svolto nel 1960 per l'album \"Sketches of Spain\". Il tema principale \u00e8 affidato alla tromba di Davis e poi sviluppato da tutti i solisti in grande libert\u00e0. In primo luogo Wayne Shorter suona note rilassate al sax soprano, seguito dalla chitarra funky di McLaughlin. Nell'ultima parte del brano, le percussioni alzano il ritmo generale mentre vengono accompagnate dallo spettrale suono del clarinetto basso di Maupin.\n\"John McLaughlin\".\n\u00c8 la traccia pi\u00f9 breve, una sorta di intermezzo musicale guidato dal piano elettrico di Chick Corea, nel quale Miles Davis non suona. Sul tappeto sonoro fornito dal pianoforte elettrico, la chitarra solista di John McLaughlin (a cui il pezzo \u00e8 intitolato) ha la possibilit\u00e0 di sbizzarrirsi in improvvisazioni libere da schemi prefissati. Originariamente la traccia era intesa come una sezione del brano \"Bitches Brew\", ed effettivamente venne suonata durante la jam session dalla quale scatur\u00ec suddetto brano, per poi essere \"estratta\" e pubblicata singolarmente.\n\"Miles Runs the Voodoo Down\".\nUno dei pezzi pi\u00f9 noti dell'album, inizia con il quarto lato del disco. Il brano si regge su un semplice riff di basso di impostazione blues. Una versione opportunamente accorciata ed editata venne pubblicata come singolo in accoppiata con \"Spanish Key\", riscuotendo un discreto successo nei juke box newyorchesi. Si tratta della traccia dove \u00e8 pi\u00f9 intuibile l'influenza della musica di Jimi Hendrix, e il titolo stesso del brano riecheggia chiaramente \"Voodoo Child (Slight Return)\" dello stesso Hendrix, pubblicata l'anno precedente sull'album \"Electric Ladyland\".\n\"Sanctuary\".\nL'album si conclude con una versione di \"Sanctuary\", un brano di Wayne Shorter che era stato in precedenza registrato in forma di brano sentimentale all'inizio del 1968, ma del quale venne data una interpretazione radicalmente diversa in \"Bitches Brew\". Si inizia con Davis e Chick Corea che improvvisano sul tema dello standard \"I Fall in Love too Easily\" prima che Davis inizi a suonare il tema vero e proprio di \"Sanctuary\". Poi, i fiati ripetono la melodia pi\u00f9 e pi\u00f9 volte, mentre la sezione ritmica accresce l'intensit\u00e0 dell'esecuzione. La traccia \u00e8 dominata dalla presenza della tromba di Miles, che utilizza un fraseggio ampio e lirico dai forti accenti ritmici.\nPubblicazione.\nIn una prima fase iniziale dopo la conclusione delle sessioni di registrazione in studio, dopo le lunghe operazioni di post-produzione, non era ancora ben chiaro se sarebbe stato pubblicato un album singolo o un doppio LP. Esiste un memorandum della CBS datato 3 novembre 1969 con una prima revisione dell'album in uscita che avrebbe dovuto intitolarsi \"Listen to This\", un disco singolo con data di pubblicazione prevista per febbraio. A questo stadio le tracce presenti nell'album progettato erano le seguenti:\nI brani presenti sul lato 1 sarebbero poi stati reintitolati \"Pharaoh's Dance\". Il 14 novembre viene deciso su espressa volont\u00e0 di Miles Davis che il titolo dell'album in uscita sia \"Bitches Brew\". Soltanto il 13 gennaio 1970 viene decisa la forma definitiva nella quale l'album verr\u00e0 pubblicato preceduto dal singolo promozionale \"Spanish Key / Miles Runs the Voodoo Down\" (Columbia 4-45171): album doppio con l'inserimento anche degli altri titoli registrati durante le sessioni.\nPubblicato nell'aprile del 1970, l'album, con il suo titolo shock (\"bitches brew\" significa letteralmente \"brodo (o sudore) di cagne\") e la sua copertina psichedelica, non pass\u00f2 inosservato.\nSecondo alcuni, \"Bitches Brew\" \u00e8 l'album di jazz che ha venduto pi\u00f9 copie: altri hanno contestato i dati, e alcuni hanno detto che non si tratta di jazz. Sicuramente fu il primo disco d'oro di Davis e vendette pi\u00f9 di mezzo milione di copie, proiettando Miles tra le stelle della scena rock, con i quali, subito dopo, Miles inizi\u00f2 a partecipare ai grandi concerti allora in voga (a partire dal concerto al Fillmore di San Francisco con i Grateful Dead). Partecip\u00f2 anche a concerti con Carlos Santana e la Steve Miller Band, accettando ingaggi ridotti pur di poter prendere parte a questo tipo di eventi. Tra gli appassionati di jazz, furono molti ad accusare Davis di essersi venduto, e i suoi accresciuti guadagni furono indicati come prova.\nIn questo periodo, Davis diede concerti col cosiddetto \"quintetto perduto\", di cui non esistono registrazioni, con Shorter, Corea, Holland e DeJohnette, suonando materiale tratto da \"Bitches Brew\", \"In a Silent Way\", e dal repertorio del precedente quintetto. La formazione continu\u00f2 poi ad evolvere in direzione funk, con la sostituzione di Shorter con Steve Grossman, l'inserimento di Keith Jarrett come secondo tastierista e il passaggio completo di Holland al basso elettrico.\nQuesti gruppi produssero diversi album dal vivo: ' (Marzo 1970; ultima apparizione di Shorter col gruppo), ' (Aprile 1970 con Steve Grossman) e \"\".\nCritica.\n\"Bitches Brew\" fu un punto di svolta epocale per il jazz moderno. Davis aveva gi\u00e0 dato il via a due dei maggiori movimenti jazzistici del secolo, il cool e il modal jazz, ed era in procinto di iniziare un altro grosso cambiamento stilistico. Qualche critico dell'epoca defin\u00ec la musica di Davis semplicemente come \"oscura\" e \"fuori di testa\", il che rimanda a quello che Duke Ellington aveva detto a proposito di Davis descrivendolo \"il Picasso del jazz\". Alcuni fan di jazz e anche qualche musicista, sentivano che ormai il nuovo album di Miles stava spingendosi troppo ai limiti, e che quasi non era pi\u00f9 jazz. Un critico scrisse che \"Davis traccia una linea di demarcazione sulla sabbia che molti fan del jazz non oltrepasseranno mai, e nemmeno lo perdoneranno per averla tracciata.\" Il batterista e critico jazz Stanley Crouch arriv\u00f2 a definire \"Bitches Brew\" punto di svolta e inizio di una \"svendita\" commerciale del musicista, definendo l'album pieno di lunghi pezzi senza forma, che non andavano da nessuna parte.\nD'altro canto, molti fan, critici, e musicisti videro il disco come qualcosa di importante, vitale ed influente nel panorama musicale dell'epoca. In una intervista del 1997, il batterista Bobby Previte riassunse i suoi sentimenti verso \"Bitches Brew\": \"\u00abBeh, era innovativo, ecco tutto. Quanta musica innovativa si sente oggigiorno? Era musica che avevi la sensazione di non avere mai sentito prima. Venuta da qualche altro luogo. Quanta musica ti fa sentire cos\u00ec al giorno d'oggi?\u00bb\". L'influente \"The Penguin Guide to Jazz\" d\u00e0 a \"Bitches Brew\" una valutazione di quattro stellette (su quattro), descrivendolo come \"uno dei momenti di maggiore creativit\u00e0 dell'ultimo mezzo secolo, in qualsiasi espressione artistica.\". Nel 2003, l'album si \u00e8 classificato alla posizione numero 94 nella lista dei 500 migliori dischi di sempre redatta dalla rivista \"Rolling Stone\".\nIl critico jazz Arrigo Polillo defin\u00ec \"Bitches Brew\": \"di gran lunga il miglior disco del Davis elettronico\" nel suo libro \"Jazz \u2013 La vicenda e i protagonisti della musica afro-americana\" del 1975.\nIn conclusione, resta comunque molto ostico spiegare e far risaltare l'importanza del disco a chi non ama il jazz. Le composizioni sono realmente molto complesse. Per esempio, la canzone che d\u00e0 il titolo all'album, \"Bitches Brew\", dura ben 27 minuti, e anche se il pezzo varia, il suo jazz-rock sincopato quasi del tutto privo di melodia pu\u00f2 risultare di difficile assimilazione al primo ascolto.\nPer la realizzazione di un'opera cos\u00ec complessa e difficile, Davis replic\u00f2 il copione gi\u00e0 sperimentato per \"Kind of Blue\" e \"In a Silent Way\", portando in studio solo semplici sequenze di due, tre accordi e indicazioni dinamiche e ritmiche, lasciando per il resto carta bianca all'intuizione dei musicisti, sotto la sua supervisione.\nFormazione.\nRegistrazione e Formazione.\nRegistrazione Columbia Studio B, New York City 19 agosto, 1969\nRegistrazione Columbia Studio B, New York City 20 agosto, 1969\nRegistrazione Columbia Studio B, New York City 21 agosto, 1969\nRegistrazione Columbia Studio B, New York City 28 gennaio, 1970"}
{"id": "578934", "revid": "36426", "url": "https://it.wikipedia.org/wiki?curid=578934", "title": "Il Tribolo", "text": ""}
{"id": "578936", "revid": "599013", "url": "https://it.wikipedia.org/wiki?curid=578936", "title": "C0", "text": ""}
{"id": "578937", "revid": "287204", "url": "https://it.wikipedia.org/wiki?curid=578937", "title": "Hyacinthe Rigaud", "text": "Divenne particolarmente famoso per aver ritratto il Re Sole nel celebre \"Ritratto di Luigi XIV con gli abiti dell'incoronazione\" che gli valse nel 1701 la nomina a pittore della corte di Francia, momento dal quale inizi\u00f2 a dipingere ritratti per la maggior parte delle personalit\u00e0 di rilievo di Versailles. \u00c8 considerato tra i principali ritrattisti del periodo barocco insieme a Rubens, Van Dyck, Rembrandt e Tiziano.\nSecondo Jacques Thuillier, professore del Collegio di Francia, \"Hyacinthe Rigaud fu uno di quei pittori francesi che sotto l'Ancien R\u00e9gime furono tra i ritrattisti pi\u00f9 celebrati. Questa ammirazione fu ben meritata per l'abbondanza d'opere e per la costante perfezione che egli impresse alle medesime\".\nCon la sua opera, Rigaud non solo celebr\u00f2 lo splendore della corte di Versailles ma anche la propria fedelt\u00e0 alla dinastia dei Borbone di Francia di cui dipinse le effigi per quattro generazioni. Lavor\u00f2 anche per personalit\u00e0 dell'aristocrazia, del clero, borghesi, finanzieri, nobili, industriali e ministri, collaborando a creare una vera e propria galleria di ritratti quasi completa delle personalit\u00e0 di spicco del regno di Francia tra il 1680 ed il 1740. Una parte della sua produzione pittorica, seppur minoritaria, \u00e8 costituita da personaggi pi\u00f9 discreti come amici, parenti, altri artisti o semplicemente commercianti.\nBiografia.\nLe origini e la famiglia.\nRigaud nacque a Perpignan, citt\u00e0 che pass\u00f2 dalla Spagna alla Francia pochi mesi dopo la sua nascita, a seguito del Trattato dei Pirenei (7 novembre 1659). Il 20 luglio 1659 venne battezzato al fonte battesimale della Cattedrale di Perpignano.\nIl padre di Hyacinthe, Mathias, era sarto di professione e lavorava per la cattedrale, dove ad ogni modo svolgeva anche l'attivit\u00e0 di pittore dal momento che molti dei suoi antenati avevano intrapreso questa professione, in particolare nella decorazione di pale d'altare, tabernacoli ed oggetti liturgici per le chiese (esemplari si trovano nelle chiese di Palau-del-Vidre, Perpignano, Am\u00e9lie-les-Bains). Il nonno di Hyachinthe, Jacinto, ed ancor prima il padre di questi, Honorat, furono anche doratori, disponevano in citt\u00e0 una loro bottega dalla fine del Cinquecento ed erano membri illustri della gilda locale della loro professione. La madre di Hyacinthe, Therese Faget (1634-1655), era figlia di un carpentiere della citt\u00e0 ed aveva sposato Mathias il 13 marzo 1647. Trovatosi vedovo poco dopo, Mathias si risposer\u00e0 con Maria Serra (1638-1721), figlia di un sarto e mercante di tele da pittura di Perpignano, il 20 dicembre 1655. Nello stesso anno del loro matrimonio, la nuova coppia decise di acquistare una nuova abitazione posta nei pressi della cattedrale cittadina, dove Hyacinthe crebbe e si form\u00f2.\nLa prima formazione.\nCi\u00f2 che il giovane Hyacinthe apprese sul mondo della pittura, probabilmente lo ottenne grazie ad una formazione interna alla sua stessa famiglia, con rudimenti che gli vennero impartiti dal padre forse grazie anche a modelli che finirono poi per condizionare la sua capacit\u00e0 ritrattistica negli anni della maturit\u00e0. Sin dall'inizio, infatti, la pittura di Rigaud \u00e8 stata influenzata dal modo di dipingere di una delle figure pi\u00f9 emblematiche della pittura catalana dell'epoca, Antoni Guerra \"il vecchio\" (1634-1705), il quale fu insegnante anche di suo figlio Antoni Guerra \"il giovane\" (1666-1711). Se tra queste due famiglie di pittori che lavoravano nella medesima citt\u00e0 vi fossero stati dei contatti o delle influenze, non si sa con certezza, anche se le influenze dei Guerra furono sicuramente significative nell'opera di Rigaud. Il mestiere di suo padre lo form\u00f2 sicuramente alla cura nella realizzazione dei drappeggi e nello studio dei colori e delle ombre nelle stoffe.\nAlla morte del padre nel 1669, \"Jyacintho Rigau\" (il nome francese di Hyacinthe Rigaud con cui \u00e8 maggiormente noto gli perverr\u00e0 solo in seguito al suo insediamento a corte) si sa con certezza che lavorava presso il doratore carcassonese Pierre Chypolt. Nel contratto d'impiego ancora oggi conservato, vengono largamente lodate le capacit\u00e0 di doratore di Rigaud che lo stesso pittore riprender\u00e0 poi a pi\u00f9 riprese anche nei suoi anni alla corte di Francia.\nL'aneddoto secondo il quale Rigaud fosse all'epoca un protetto o addirittura discendente di un ipotetico \"conte di Ros\" \u00e8 stato appurato ad oggi essere una pura invenzione derivata dalla vita del pittore scritta nel 1716 dall'accademico onorario Henry Van Hulst per il granduca di Toscana, Cosimo III de' Medici. Tale fraintendimento \u00e8 probabilmente dovuto al doppio cognome della dinastia spagnola del padre dell'artista.\nLa carriera.\nLa formazione in Linguadoca.\nNel 1675, alla morte del padre, il giovane Rigaud lasci\u00f2 la terra natia alla volta di Montpellier. Malgrado la presenza di un forte spirito di corporazione a Perpignano, Hyacinthe si era gi\u00e0 formato a Carcassona ed era stato in grado di sviluppare un talento sufficientemente eloquente per potersi distinguersi anche in quella che era la sua patria, abbandonando gli ambienti filo-spagnoli della Catalogna francese.\nAntoine Dezallier d'Argenville, biografo di Rigaud, ricorda come il giovane pittore fosse giunto a Montpellier con l'approvazione della madre che, riconosciute le sue doti personali e non volendo frenare il suo desiderio di proseguire nella carriera che era stata di tutti i membri della sua famiglia, gli consent\u00ec di recarsi a studiare presso Paul Pezet &amp; Verdier (che il d'Argenville definisce \"mediocri\"), grazie ai quali si avvicin\u00f2 al mondo della grande pittura nazionale francese e presso i quali rimase impiegato per quattro anni \"in esclusiva\", ovvero senza la possibilit\u00e0 di prendere contratti autonomamente con altri. Ricorda ancora l'Argentville: \"Van Dyck fu per qualche tempo la sua unica guida in quella bottega; ne copi\u00f2 i dipinti che [i pittori] avevano in stampa, non in maniera meccanica o banale; \"monsieur\" Collin de Vermont potr\u00e0 fornire prova di quanto dico. Egli possiede diverse di queste copie fatte dal giovane Rigaud, dove si pu\u00f2 riconoscere tutta quell'intelligenza e quella bravura del grande maestro che diverr\u00e0 in seguito\".\nSempre durante questi anni di formazione, Rigaud conobbe a Montpellier anche S\u00e9bastien Bourdon, una dell figure emblematiche del panorama artistico francese dell'epoca, oltre a Jans Zueil, detto \"il francese\" per quanto originario di Bruxelles, grande imitatore dello stile di Rubens e di Van Dyck, che port\u00f2 a Montpellier le tecniche pittoriche nordiche. Fu probabilmente quest'ultimo che mise Rigaud in contatto con Antoine Ranc \"il Vecchio\" (1634-1716), il pittore presso la cui bottega Hyacinthe si port\u00f2 a lavorare dopo aver terminato il proprio primo contratto. L\"Autoritratto con mantello blu\" dello stesso Rigaud, realizzato nel 1696 e dedicato proprio ad Antoine Ranc, testimonia chiaramente il profondo legame d'amicizia formatosi tra i due. Quattro anni dopo, Rigaud decise di trasferirsi a Lione dove si leg\u00f2 al collega Henri Verdier; lasciando la bottega di Ranc il suo maestro avrebbe esclamato: \"Non sar\u00f2 mai in grado di afferrare la natura come fai tu, con cos\u00ec tanta precisione, non vi riuscir\u00f2 mai con tanta abilit\u00e0. Sei stato il mio scolaretto, sarai il mio padrone; ricorda questa profezia!\".\nL'arrivo a Lione.\nSfortunatamente, del periodo lionese di Rigaud esistono ben pochi documenti d'archivio per ricostruire attentamente la sua attivit\u00e0 in questi anni. Sappiamo tuttavia che, per tradizione, gli artisti di Montpellier hanno sempre sviluppato stretti legami con questa citt\u00e0, seguendo l'esempio di Samuel Boissi\u00e8re. La citt\u00e0 era ricca in particolare data la presenza di molti mercanti dei stoffe di cui sicuramente il Rigaud fu uno dei ritrattisti.\nAnche se non si hanno notizie precise del pittore sino al 1681 (anno del suo arrivo a Parigi), \u00e8 probabile che questi ritratti, noti come \"dipinti della giovinezza\", debbano comprendere ad esempio quello di Antoine Domergue, consigliere del re, controllore provinciale generale di Lione o quello di \"monsieur\" Sarazin di Lione, membro della famosa dinastia dei banchieri di origine svizzera, o ancora il ritratto di Jean de Brunenc, commerciante di seta, banchiere e console a Lione; in questi ritratti gi\u00e0 si possono notare tutti gli elementi che faranno poi la fortuna di Rigaud a corte oltre alla sua innegabile bravura nell'arte della pittura e del disegno.\nNel 1681, quando Hyacinthe Rigaud decise di \"salire\" a Parigi per ampliare il proprio mercato e introdursi in ambienti sempre pi\u00f9 prestigiosi, la sua clientela comprendeva gi\u00e0 personalit\u00e0 della Svizzera e di Aix-en-Provence.\nL'arrivo a Parigi.\nQuesto estratto della \"Correspondance des directeurs de l\u2019Acad\u00e9mie de France \u00e0 Rome\" datato al 5 settembre 1682, riassume l'arrivo di Rigaud a Parigi e le sue prime vicende nella capitale francese. A Parigi, abit\u00f2 presso la parrocchia di Saint-Eustache, in rue Neuve-des-Petits-Champs, un quartiere frequentato da artisti, pittori, indoratori, incisori, oltre a musicisti, editori ed ebanisti. Rigaud si present\u00f2 poco dopo all'accademia reale di pittura e scultura, passaggio obbligatorio per quanti fossero in cerca di notoriet\u00e0 e buone commissioni, ma ancor pi\u00f9 era l'elemento necessario per poter esercitare la propria professione legalmente in Francia.\nHyacinthe Rigaud si present\u00f2 inizialmente con l'intento di concorrere al \"prix de Rome\", il premio consegnato annualmente dall'accademia, che gli avrebbe permesso di studiare a Roma le opere dei maestri italiani e di formarsi cos\u00ec alle tecniche pi\u00f9 complesse della sua arte. L'opera con la quale concorse al premio riguardava la vita di Enoch, figlio di Adamo, tema assai raro ma che comunque era stato trattato l'anno precedente da Raymond Lafage, artista da cui Rigaud trasse ispirazione e che aveva avuto modo di vedere a Lione.\nLo zelo ed il talento dimostrati dal futuro ritrattista, fecero propendere la commissione dell'accademia francese di assegnargli il premio per la categoria della pittura il 5 settembre di quell'anno. Il premio lo ricevette cinque ore dopo la decisione dell'assemblea dalle mani del ministro del re, Jean-Baptiste Colbert, il quale lo mise in contatto con Charles Le Brun, primo pittore del re.\nLe Brun, che ammir\u00f2 da subito le produzioni del giovane catalano, lo dissuase dall'intraprendere il viaggio-premio in Italia promesso dall'accademia al fine di dedicarsi integralmente all'arte del ritratto, genere ben pi\u00f9 lucrativo della paesaggistica o del tema storico, oltre che onorifico. Rigaud decise cos\u00ec di gettarsi sul mercato in maniera prorompente, partendo proprio dalla capitale dove indubbiamente le offerte non mancavano. I suoi clienti, come lo stesso d'Argenville, apprezzarono da subito la resa realistica delle sue opere, una sorta di \"fotografia istantanea\" dei volti, troppo spesso idealizzati. A questa sua capacit\u00e0, Rigaud seppe unire in breve tempo anche una certa conoscenza nel campo dei panneggi e dei colori che resero le sue opere uniche, al punto che molti si portavano a toccare le sue tele per rendersi conto che altra non era che una pittura illusoria sui drappeggi. Velo, satin, taffeta, ricami, pizzi, parrucche e soprattutto le mani furono i punti nei quali il pittore insistette particolarmente con la sua arte.\nLe prime commissioni.\nMalgrado la sua bravura, l'accademia impieg\u00f2 sino al 5 agosto 1684 per includere Rigaud tra i suoi membri; ad ogni modo gi\u00e0 il 26 di quel mese, il pittore catalano ricevette la sua prima commissione ufficiale: un ritratto del consigliere Henri de La Chapelle-Bess\u00e9 (m. 1693) e quello dello scultore Martin Van den Bogaert, detto \"Desjardins\", da eseguirsi entro sei mesi. Come molti dei suoi colleghi, Rigaud si trov\u00f2 ben presto subissato di lavoro e non riusc\u00ec a rispettare i tempi previsti dalle scadenze. Prese tempo adducendo il fatto di non poter disporre di tempi di posa sufficienti da La Chapelle, e solo la morte di quest'ultimo gli consent\u00ec di alleggerire i suoi impegni e di dedicarsi piuttosto all'effigie di \"Desjardins\", famoso autore della decorazione della cupola degli \"Invalides\" e di molti altri \"h\u00f4tel\" parigini. Rigaud scelse di accompagnare il ritratto dell'artista ad una delle opere pi\u00f9 emblematiche da lui realizzate, ovvero il monumento da lui progettato per la commemorazione della pace di Nimega eretto in \"Place des Victoires\" a Parigi, per il quale \"Desjardins\" scolp\u00ec degli splendidi bassorilievi e quattro spettacolari prigionieri di bronzo destinati al piedistallo del monumento (attualmente al museo del Louvre). Testimone della \"sincera amicizia che era tra loro\" secondo lo stesso Rigaud, questo dipinto sar\u00e0 solo il primo di una serie di tre grandi composizioni dedicate all'amico, assieme al ritratto della moglie di \"Desjardins\", Marie Cadenne (oggi a Caen, presso il Museo delle Belle Arti) e quello del figlio Jacques Desjardins, controllore degli edifici del re a Marly (Versailles, museo nazionale del castello).\nNel contempo, Rigaud si dedic\u00f2 ai privati. Se ancora oggi risulta particolarmente complesso riuscire a identificare in modo chiaro i primi clienti dell'artista, i pi\u00f9 famosi di essi sono invece giunti sino a noi: Charles Simonneau \"l'A\u00een\u00e9\" nel 1681, l'anno seguente il cugino di madame de S\u00e9vign\u00e9, il marchese Emmanuel-Philippe de Coulanges, che si fece realizzare un ritratto a mezzo busto, seguito poi dal vescovo di Avranches, Pierre-Daniel Huet. Furono soprattutto i membri di una famosa famiglia parlamentare di quegli anni i suoi modelli pi\u00f9 significativi. Questi furono i Les Mol\u00e9, originari di Troyes, giunti a Parigi nel XVI secolo. Nel 1682, Rigaud dipinse quindi il ritratto di Jean Mol\u00e9 (morto improvvisamente il 6 agosto 1682), signore di Lassy e Champlatreux, presidente del parlamento di Parigi. In quello stesso anno si occup\u00f2 del ritratto della figlia adottiva di questi, Louise B\u00e9tauld de Chemault (1658-1709). L'anno seguente, fu la volta del figlio di Jean, Louis Mol\u00e9 (1638-1709), il quale era da poco succeduto al padre in parlamento. I consiglieri del re, i magistrati e gli assessori dei vari ministero, spesso originari della Normandia, della Borgogna o della Savoia, non mancavano di far visita a Rigaud durante il loro passaggio a Parigi per affari, una prova della crescente fama del pittore.\nNel 1692, dovette assumere due assistenti alla sua bottega parigina. Rimase nella capitale sino al 1695 quando fece ritorno nel Rossiglione.\n1695: il ritorno a Perpignano.\nRaccogliendo notizie biografiche sull'artista, Dezallier d'Argenville attesta che, pur rimanendo a Parigi, l'idea fissa di Rigaud era quella di fare ritorno a Perpignano per dipingere un ritratto di sua madre, riprodotta poi in effigie dal famoso scultore Coysevox in un grandioso busto di marmo che l'artista ebbe per tutta la sua vita nel suo gabinetto privato.\nPer aiutare Coysevox nell'opera, infatti, Rigaud riteneva di dovergli fornire dei modelli tratti dal vivo per non affaticarla in pose presso lo scultore. Tali opere, per quanto allo stadio di bozzetti preparatori di profilo per lo scultore, sopravvivono ancora oggi. Tali opere vennero donate alla morte di Rigaud a Hyacint, suo nipote, figlio di suo fratello Gaspard Rigaud.\nMa l'anno 1695 fu anche quello della produzione di un \"Cristo in croce\", d'influenza chiaramente fiamminga, preziosa testimonianza dell'incursione di Rigaud nel campo della pittura di genere. La prima versione del quadro la don\u00f2 a sua madre (la quale poi la lasci\u00f2 in eredit\u00e0 alla sua morte al convento degli agostiniani di Perpignano), mentre l'altra la don\u00f2 nel 1722 al convento domenicano della sua citt\u00e0 natale.\nNella primavera del 1696, Hyacinthe Rigaud torn\u00f2 a Parigi, dove si dedic\u00f2 ad uno dei ritratti pi\u00f9 importanti della sua carriera. Gli venne infatti chiesto dal duca di Saint-Simon di dipingere l'abate Armand Jean Le Bouthillier de Ranc\u00e9, fondatore dei trappisti, di nascosto con un sotterfugio rimasto famoso nella storia della pittura.\nIl ritorno a Parigi e l'esposizione del 1704.\nIl breve ritorno di Rigaud a Perpignano, consent\u00ec alle autorit\u00e0 cittadine di Parigi di onorare degnamente questo artista le cui opere ormai invadevano tutto il regno sotto forma di copie o incisioni per la loro rara bellezza.\nCome ogni artista che desiderasse esercitare la sua professione, ad ogni modo, Rigaud, al suo arrivo a Parigi, dovette conformarsi alle regole della corporazione locale e formalizzare il suo impiego. Il consiglio di Le Brun, primo pittore del re, che aveva gi\u00e0 notato i suoi talenti, lo spinse a trarre vantaggio dalla moda dell'epoca per la ritrattistica ed a ritardare l'adesione alla Regia Accademia di Pittura e Scultura di Francia sino al 5 agosto 1684, quando venne infine accettato. Mentre Luigi XIV imponeva la revoca del famoso editto di Nantes, il 18 ottobre 1685, Rigaud era gi\u00e0 qualificato come \"pittore accademico\" come risulta dall'atto battesimale di un certo Hyacinthe Claude Rousseau \"figlio di Bernard Rousseau, maestro chirurgo\".\nNel 1692, ad ogni modo, Rigaud ebbe uno scontro con i membri dell'accademia i quali lo accusavano di aver abusato della propria posizione senza essersi regolarizzato dal suo arrivo per due anni, ma quest'accusa cadde nel nulla data la fama ormai acclarata del pittore.\nA partire dal 24 luglio 1702, venne accolto ufficialmente non solo come membro ma anche come professore dell'accademia, in sostituzione del pittore Claude Guy Hall\u00e9, rimettendo il suo incarico solo nel 1735.\nCome assistente professore, Hyacinthe Rigaud espose al \"Salon des acad\u00e9miciens\" del 1704 una dozzina dei ritratti da lui realizzati da poco e sicuramente tra i pi\u00f9 belli della sua vasta produzione come il \"Ritratto di Luigi XIV in armatura\", il \"Ritratto di Filippo V\", il \"Ritratto del Gran Delfino\", quello di sua madre e di suo fratello, ma anche quelli meno conosciuti dal giansenista Jean-Baptiste de Santeul, dal poeta Jean de La Fontaine e figure di profeti e santi come un \"Sant'Andrea\", un \"San Pietro\" e un \"San Paolo\".\nIl ritratto del suo fedele amico e scultore Antoine Coysevox, presentato al \"Salon\", ebbe l'onore di essere prescelto per un'incisione di Jean Audran, il 27 settembre di quell'anno. Alle pareti erano presenti anche i ritratti di padre Beignier, di madame Bouret (nata Marie-Anne Chopin de Montigny), dei conti di Revel e di Evreux, del vescovo di Perpignano, Flamenville, dei pittori La Fosse e Mignard, dello scultore Desjardins, Etienne de Lieutaud, amico del pittore, del conte di Pontchartrain, un proprio autoritratto, un ritratto di G\u00e9d\u00e9on Berbier du Mets, di L\u00e9onard de Lamet, parroco di Saint-Eustache ed infine di Pierre Gillet.\nI dettagli di questa mostra ci sono pervenuti proprio dal resoconto di un autore anonimo (e senza dubbio un ammiratore di Rigaud) che compose un catalogo delle opere presenti. I dipinti vennero descritti con grande cura in 74 pagine, accompagnati da delle riproduzioni fatte a mano dei singoli quadri in carboncino e gesso bianco.\nNonostante la tristezza causata dalla morte improvvisa di suo fratello, il 28 marzo 1705, Hyacinthe Rigaud continu\u00f2 a lavorare instancabilmente. Il 30 maggio di quello stesso anno scrisse il primo dei suoi nove testamenti e codicilli.\nLa fortuna a corte.\nAl 1700, la fama di Rigaud era ormai alle stelle, al punto che di lui inizi\u00f2 ad interessarsi attivamente anche Luigi XIV che lo convoc\u00f2 per conferirgli l'incarico di dipingergli un ritratto ufficiale. Il sovrano francese, che gi\u00e0 aveva dato a Hyacinthe l'incarico di dipingere per lui un ritratto nel 1694, aveva apprezzato personalmente il tratto del pittore catalano e aveva deciso di affidargli l'esecuzione di un ritratto di una certa importanza per la sua persona, per quanto egli non fosse il primo pittore di corte come avrebbe tanto desiderato.\nIl risultato fu il magnifico \"Ritratto di Luigi XIV con gli abiti dell'incoronazione\" che divenne ben presto una delle immagini pi\u00f9 popolari del sovrano di Francia in tutto il mondo, riprodotto in moltissime copie e diffusosi anche ben oltre i confini del regno. Ovviamente il successo di quest'opera apr\u00ec a Rigaud le porte non solo di una lunghissima carriera al servizio della corte di Versailles che durer\u00e0 per i successivi quarant'anni, ma anche le porte di molti palazzi dell'aristocrazia e dell'alto clero che accorsero alla sua persona per ottenere da lui un dipinto.\nPer i consoli catalani Fran\u00e7ois Cavallier, Fausto de Trobat de Langlade, Thomas Canta, Fran\u00e7ois Escayola e Sauveur Vigo, Hyacinthe Rigaud divenne un inaspettato ambasciatore della loro provincia presso il re, una vetrina che meritava di essere posta su un piedistallo per rappresentare un'intera regione. Furono questi a concedere il 17 giugno 1709 allo stesso Rigaud il titolo di nobile cittadino in virt\u00f9 di antichi privilegi che risalivano alla met\u00e0 del XV secolo, all'epoca del regno di Maria d'Aragona, decreto confermato successivamente da Luigi XIV e da Luigi XV. Tale onorificenza gli permetter\u00e0, il 22 luglio 1727, di venire incluso nel novero dei cavalieri dell'Ordine di San Michele.\nGli ultimi anni.\nFu il 15 marzo 1743, dopo una lunga malattia, nel loro grande appartamento in \"rue Louis-le-Grand\", mor\u00ec Elisabeth de Gouy, moglie di Rigaud, all'et\u00e0 di circa 75 anni; la sua salma venne sepolta presso la chiesa di rue Saint-Dominique, alla presenza di Hyacinthe, Collin de Vermont (figlioccio di Rigaud) e Louis Billeheu, notaio ed esecutore testamentario.\nRigaud, gi\u00e0 malato da alcuni anni, stava in quel periodo lottando per ottenere un aumento della sua pensione da parte del sovrano per poter mantenere la sua numerosa famiglia. Otto giorni prima della morte, confess\u00f2 al suo biografo d'Argenville, di avere in tutto quattordici nipoti e di essere costantemente impegnato a inviare loro aiuto. Il re decise in aggiunta a quanto gi\u00e0 il pittore percepiva di concedergli anche la pensione di Fran\u00e7ois Desportes, da poco defunto, quando Rigaud venne sorpreso da un forte mal di testa accompagnato da febbre alta. In questo malessere, sempre secondo l'Argenville, decise di entrare nella stanza dove era morta sua moglie che da nove mesi non apriva. Entrando alz\u00f2 le braccia al cielo ed esclam\u00f2: \"Ah! Ti seguir\u00f2 presto!\". Infatti, come riporta il suo biografo, dopo questo atto si port\u00f2 a letto, la febbre raddoppi\u00f2 e, dopo 7 giorni di malattia, il 27 dicembre 1743, all'et\u00e0 di 84 anni, si spense.\nLa clientela.\nDal suo arrivo a Parigi, Hyacinthe Rigaud ebbe una moltitudine di clienti nel suo atelier che presto si trovava in \"Place des Victoires\", dal semplice commerciante ai personaggi pi\u00f9 importanti dello stato.\nGli artisti.\nRigaud nella sua lunga carriera ebbe l'occasione di dipingere i ritratti di diverse figure di spicco nel mondo dell'arte francese dell'epoca come gli scultori Martin Desjardins (suo amico di vecchia data), Fran\u00e7ois Girardon, Antoine Coysevox, i pittori Joseph Parrocel (due ritratti), Charles de la Fosse (due ritratti), Pierre Mignard, gli architetti Robert de Cotte, Jules Hardouin-Mansart (due ritratti), Jacques Gabriel, oltre ai poeti Jean de la Fontaine e Nicolas Boileau.\nLa famiglia reale e la corte.\nHyacinthe Rigaud godette di una brillante carriera e di una grande fama grazie soprattutto ai ritratti che egli esegu\u00ec per la famiglia reale e per la corte francese. Egli stesso del resto non esit\u00f2 a vantarsene per implorare a Luigi XV di aumentargli gentilmente la pensione negli ultimi anni della sua vita: \"dopo aver avuto l'onore di dipingere i tre pi\u00f9 grandi re del mondo, Luigi XIV, Luigi XV e il re di Spagna, oltre al defunto \"Monsieur\" unico fratello del re, e la defunta \"Madame\", e tutti i principi di sangue fino alla quarta generazione in una linea diretta, Louis XIV, Monsignore il \"Grand Dauphin\", \"monsieur\" il duca di Borgogna, secondo Delfino, il re [...]\".\nI suoi ritratti, fastosi eppure austeri, sono pertanto oggi ancora largamente apprezzati anche come fonte per la storia del costume e della moda, poich\u00e9, oltre alla somiglianza fisiognomica perfetta con le persone raffigurate, essi riescono a rendere con assoluta precisione i dettagli degli abiti e dell'arredamento. L'opera pi\u00f9 celebre di Rigaud \u00e8 il ritratto ufficiale del re Luigi XIV (firmato e datato 1701), conservato al Museo del Louvre (una copia, realizzata dall'artista sempre su richiesta del sovrano, si trova al Palazzo di Versailles).\nPochi furono effettivamente i pittori al mondo a godere del privilegio concesso a Rigaud di servire la medesima casata per cos\u00ec tanto tempo; da parte di Rigaud vi fu forse solo il rimpianto di non essere stato nominato \"primo pittore del re\" alla morte di Le Brun, come ricordava il marchese de Dangeau: \u201cIl re concesse a \"monsieur\" Mignard tutti gli incarichi che aveva Le Brun, quello di cancelliere dell'Accademia dei pittori e di direttore delle fabbriche dei Gobelin; queste gli valgono 10 o 15.000 \"livres\" all'anno di rendita\u201d.\nDal 1688, tutti coloro che in Francia contavano, dai soldati d'alto rango, ai marescialli, ai vescovi, agli arcivescovi, ai controllori generali, ai ministri, agli amministratori provinciali, ai parlamentari vennero onorati almeno di un ritratto dell'artista. Pur godendo in questo senso di una certa concorrenza acclarata da parte di pittori contemporanei come Nicolas de Largillierre o Fran\u00e7ois de Troy, il pennello di Rigaud aveva finito per divenire un elemento di prestigio, in particolare dopo il suo impiego a corte. L'artista, infatti, era entrato in contatto con la casa di Orl\u00e9ans dipingendo, nel 1683, un busto di Alexis-Henri de Ch\u00e2tillon. Tre anni dopo fu il turno del sovrintendente alle finanze della casa degli Orleans, Joachim Seigli\u00e8res, signore di Boisfranc. Dipinse quindi finalmente un ritratto del fratello del re e poi di suo figlio che divenne in seguito reggente del trono di Francia durante la minore et\u00e0 di Luigi XV.\nSempre nel 1689, Anna Maria Luisa di Borbone-Orleans, conosciuta come \"la Grande Mademoiselle\", cugina di primo grado del re, pag\u00f2 senza battere ciglio le 540 \"livres\" richieste da Rigaud per un semplice busto. Si aprirono cos\u00ec altre strade nella famiglia reale e in breve tempo Rigaud dipinse un ritratto del figlio del \"Grand Cond\u00e9\", Enrico III Giulio di Borbone-Cond\u00e9, noto come \"Monsieur le Prince\", il quale port\u00f2 l'artista a Versailles per fargli eseguire un ritratto di suo figlio, Luigi III di Borbone-Cond\u00e9, \"Monsieur le duc\". La sorella di quest'ultimo, Maria Teresa, venne ritratta dal Rigaud nel 1691 col pagamento di 352 \"livres\", mentre sua cugina Maria Anna, conosciuta come \"Mademoiselle de Blois\", venne ritratta da Rigaud nel 1706. Luigi Alessandro di Borbone, conte di Tolosa, gli ordin\u00f2 dapprima un semplice mezzo busto e poi nel 1708 gli commission\u00f2 un'opera ben pi\u00f9 grandiosa, giungendo a sborsare 1200 \"livres\".\nIn seguito alla pubblicit\u00e0 fattagli dall'entourage del duca di Orleans e dai principali membri della sua famiglia, lo stesso Luigi XIV di Francia giunse a commissionare a Rigaud il suo primo ritratto ufficiale nel 1694. \u00c8 senza dubbio l'anno 1697, ad ogni modo, che consente a Hyacinthe Rigaud di confermare ulteriormente il suo successo a corte realizzando un ritratto del figlio di Luigi XIV, Luigi di Francia, noto come \"Gran Delfino\". In questi anni elabor\u00f2 la tipica posa trionfale dei suoi ritratti dove il personaggio appare sovente in armatura con il bastone da generale in mano.\nTra le opere certamente pi\u00f9 significative da ascrivere all'universo della corte francese, vi \u00e8 certamente nel 1701 il grandioso \"Ritratto di Luigi XIV con gli abiti dell'incoronazione\", un dipinto che \u00e8 divenuto l'icona stessa dell'immagine del Re Sole e che ha conosciuto una vastissima diffusione non solo in Francia ma anche all'estero. L'opera infatti, venne originariamente commissionata dal re di Francia per conto di suo nipote, Filippo, da poco divenuto re di Spagna, il quale era desideroso di portare con s\u00e9 nella sua nuova patria un ritratto del nonno che tanto l'aveva favorito nella sua ascesa. Una volta terminato, ad ogni modo, Luigi XIV giudic\u00f2 il ritratto tanto bello da volerlo tenere per s\u00e9 e da esporlo nella sala del trono della Reggia di Versailles, facendo realizzare a Rigaud un'altra copia da inviare poi al nipote a Madrid.\nIl trittico di Luigi XV.\nLuigi XV di Francia si fece eseguire in tutta la sua vita ben tre ritratti dal pennello di Rigaud. Dettagliati nel decoro, a volte convenzionali per la loro posa, essi esaltano comunque la funzione stessa del re: quella di rappresentare il regno.\nSubito dopo la morte di Luigi XIV, nel settembre del 1715, venne data commissione a Rigaud di realizzare un'effige del nuovo sovrano, Luigi XV, pronipote del defunto Re Sole e poco pi\u00f9 che un bambino. Il ritratto venne presentato ufficialmente nel 1717 e giudicato particolarmente somigliante. Tra il 1717 ed il 1721, l'amministrazione del regno ne ordin\u00f2 ben 24 copie in varie forme, fatto che ancora una volta dimostrava l'interesse del pubblico per le opere di Rigaud.\nCon le 8000 \"livres\" ricevute per quest'ordine, Rigaud raddoppi\u00f2 la somma nel 1721 per un secondo ritratto del monarca, in cui il giovane re, in piedi, si poneva in sintonia con la memoria ieratica del suo antenato. Il fatto che questo ritratto si trovi oggi a Madrid \u00e8 perch\u00e9 l'opera venne commissionata ancora una volta da Filippo V. In effetti, nonostante la breve guerra del 1719 tra le due nazioni, Francia e Spagna rimasero sempre sostanzialmente in buoni rapporti perch\u00e9 legate da un legame di sangue sancito da un accordo firmato nel 1721. Il ritratto del giovane Luigi XV di Madrid intendeva dunque suggellare proprio questo trattato. Lo stesso Filippo V ordin\u00f2 a Rigaud un'altra copia del ritratto di suo nonno, Luigi XIV, (4.000 \"livres\") e uno di suo padre, il Gran Delfino (1.000 \"livres\"). Le casse dell'artista si riempirono quindi rapidamente con queste commissioni.\nQuando Rigaud viene nuovamente richiesto dalla corte, nel 1727, chiese ed ottenne la somma di 15.000 \"livres\" per la realizzazione del terzo ritratto di Luigi XV negli abiti dell'incoronazione.\nI reali d'Europa.\nCon la scomparsa del vecchio monarca e l'avvento della Reggenza in Francia, la produzione di Rigaud comunque non venne meno. Grazie all'avvento del duca di Orleans, che prese le redini del potere durante la minore et\u00e0 di Luigi XV, e che mostr\u00f2 un gusto marcato per gli artisti italiani e i nuovi talenti nazionali, Rigaud si dedic\u00f2 maggiormente all'alta nobilt\u00e0. La sua aura e reputazione gli permisero anche di vedere la maggior parte degli ambasciatori europei nel suo laboratorio, come Henning Meyer, conte di Meyercron, ambasciatore francese in Danimarca, il conte Carl-Gustaf Bielke, ambasciatore francese in Svezia, Giuseppe Maria Brignole Sale, ambasciatore della Repubblica di Genova in Francia e suo fratello Giovanni Francesco, doge di Genova, e persino il conte Dominik Andreas I von Kaunitz, ambasciatore austriaco e futuro vice cancelliere del Sacro Romano Impero.\nLogicamente, anche i principi stranieri che nel frattempo facevano tappa in Francia durante i loro \"Grand Tour\" desideravano portare con s\u00e9 un souvenir della Francia e, in particolare, un loro ritratto di Rigaud. Gi\u00e0 nel 1691, l'erede al trono danese, il futuro Federico IV, aveva ordinato un suo ritratto pagandolo 470 \"livres\" ed ottenendo il dipinto due anni dopo.\nAlla morte di Luigi XIV, la diplomazia europea era in pieno sconvolgimento e Versailles, che per lungo tempo era stata il centro della diplomazia internazionale, in particolare per la politica aggressiva del Re Sole, si trovava ora in un periodo di meritata pace. La firma di continui trattati, accordi e scambi internazionali fecero s\u00ec che a corte si presentassero una gran quantit\u00e0 di diplomatici e personalit\u00e0 di spicco di governi stranieri di cui Rigaud ovviamente seppe sapientemente approfittare. Esegu\u00ec ritratti per Erik Axelsson Sparre, conte di Sundby, geniale tenente generale che comand\u00f2 il reggimento svedese dal 1694 al 1714. Il re di Svezia dal 1697, Carlo XII, che pure desiderava ardentemente un ritratto da Rigaud, non ebbe mai il tempo di recarsi a Parigi per posare per il pittore. Introverso, celibe fino alla sua morte, trascorse 18 anni dei suoi 21 anni di regno combattendo all'estero. Rigaud quindi non ebbe l'opportunit\u00e0 di lavorare con l'immagine del re dal vivo, dovendo accontentarsi dell'effigie del sovrano tratta da un dipinto esistente, prestatogli dal barone Sparre. L'autore dell'effigie era il fratello del barone, il generale Axel Sparre, giustiziato a Bender in Turchia nel 1712. Rigaud quindi copi\u00f2 il volto del sovrano e lo \"vest\u00ec\" con la formula tipica del suo laboratorio, usata per molti ritratti di personalit\u00e0 militari francesi.\nSempre il 1715 fu un anno particolarmente fruttuoso per Hyacinthe Rigaud. L'erede di Augusto II di Polonia, il principe Federico Augusto, decise di trasferirsi a Parigi e non perse l'occasione per farsi raffigurare da Rigaud con le insegne del proprio rango. Il pittore francese gli richiese 4000 \"livres\" per l'opera.\nNel 1713, nel frattempo, ritrasse la seconda moglie di \"monsieur\" e madre del reggente, la quale dopo aver visto il proprio ritratto scrisse una lettera alla sorellastra Luisa: \"Mi ha ritratto cos\u00ec fedelmente che \u00e8 sorprendente; vedrai, cara Luisa, quanto sono invecchiata\". L'effige piacque anche al re che ne fece eseguire una copia per s\u00e9, colpito dalla straordinaria somiglianza del soggetto e per la magnificenza della rappresentazione.\nLa scuola di Rigaud.\nData l'enorme mole di lavoro che in pochi anni Rigaud si trov\u00f2 a dover gestire, il pittore francese si trov\u00f2 costretto ad assumere dei collaboratori che potessero assisterlo nella realizzazione delle sue opere a partire dal 1694. Verly, Joseph Christophe, Jacques M\u00e9lingue, l'incisore Claude Leroy, Nattier, Barth\u00e9lemy e H\u00e9rault furono tra i suoi pi\u00f9 stretti collaboratori in questo senso ed operarono con lui alla sua bottega, apprendendone le tecniche e studiandone le opere pi\u00f9 significative.\nLa presenza di tutta questa squadra costrinse Hyacinthe Rigaud ad aumentare la sua superficie di lavoro ed a rinegoziare il prezzo dei suoi affitti: \u201c[\u2026] Ho sborsato 600 \"livres\" per l'ultimo appartamento, ma dopo averlo lasciato non posso evitare di essere alloggiato altrove per meno di 1000 \"livres\" d'affitto [\u2026]\u201d. Occup\u00f2 quindi vari indirizzi dal 1692 al 1732, sempre sulla riva destra della Senna, tra \"Place des Victoires\", \"Rue Louis-Le Grand, Rue de La Feuillade\" e \"Neuve-des-Petits-Champs\" solo per citarne alcuni. Gli ambienti di lavoro di Rigaud nella sua bottega comprendevano non solo il suo studio di lavoro, ma anche i suoi alloggi e quelli dei suoi collaboratori, il magazzino dei materiali e delle opere nonch\u00e9 la collezione personale di dipinti del pittore.\nDal 1695, con la sempre maggior crescita delle committenze, Rigaud dovette aumentare ulteriormente il numero dei suoi assistenti tra cui spiccarono il fratello dello stesso Hyacinthe, Gaspard, Francois Taraval, Siez, il pittore delle battaglie Joseph Parrocel, Jean Le Gros e Jean Ranc. Dal 1697 iniziarono a collaborare con Rigaud pittori come l'olandese Josse Van Oudenaarde, l'esperto di fiori Jean-Baptiste Belin (o Blain) di Fontenay, Adrien Le Prieur, Pierre-Nicolas Huilliot, poi dal 1700 David Le Clerc, Fran\u00e7ois Bailleul, dal 1701 Fontaine e dall'anno successivo M\u00e9nard, poi Delaunay, Antoine Monnoyer (specializzato in fiori), Alexandre-Fran\u00e7ois Desportes (specializzato in animali).\nA questi specialisti si aggiunsero anche Hendrick Van Limborg (specializzato in scene di battaglie), Nicolas Lecomte, Louis-Ren\u00e9 de Vialy, Charles Sevin de La Penaye, uno dei pi\u00f9 fedeli aiutanti del maestro, ed infine Pierre Benevault.\nSi pone a questo punto a pieno titolo la questione dell'autentica autografia di Rigaud nelle sue opere. Data la precisione mantenuta nei dettagli dei visi, delle mani e dell'animazione dei drappeggi, se ne pu\u00f2 concludere come per altri pittori di spicco a lui contemporanei, precedenti e successivi, che Rigaud si riservasse di realizzare le parti pi\u00f9 complesse ed i tratti pi\u00f9 distintivi delle sue opere, lasciando gli elementi di contorno come i cieli, gli sfondi o i particolari di decorazioni floreali o animali ai suoi assistenti. Col tempo, affid\u00f2 ad alcuni suoi collaboratori fidati, la pesante incombenza di imitare il pi\u00f9 possibile la sua pittura almeno nel rendere il bagliore delle armature e la consistenza dei tessuti.\nIl \"Van Dick francese\".\nCos\u00ec si esprimeva il pittore Hyacinthe Collin de Vermont nel novembre 1744 riferendosi al rapporto che intercorse per tutta la sua vita tra Hyacinthe Rigaud ed il celebre maestro Antoon van Dyck dal quale il pittore francese trasse molta ispirazione per i suoi lavori.\nD'Argenville disse a tal proposito, dopo aver saputo della morte di Rigaud, che \"la Francia ha perso il suo Van Dyck nella persona di Hyacinthe Rigaud\". Lo scrittore francese si spinse anche oltre nell'intessere gli elogi del pittore catalano per spiegare quanto egli fosse vicino al pittore inglese pi\u00f9 di quanto il pubblico pensasse:\nSfruttando lo straordinario entusiasmo per il ritratto in Francia nel XVIII secolo, Hyacinthe Rigaud aveva sfruttato la propria esperienza accumulata presso i mercanti di stoffe di Lione e del lavoro di bottega di suo padre per apprendere i segreti della rappresentazione dei panneggi. In questo si ravvicin\u00f2 moltissimo all'eleganza dei ritratti fiamminghi e inglesi di Van Dyck, dai quali collezion\u00f2 e copi\u00f2 numerose opere. Tra le opere di Van Dick copiate da Rigaud dal vivo, vi \u00e8 certamente il ritratto del principe palatino e di suo fratello Roberto, entrambi nipoti di Carlo I d'Inghilterra, che egli aveva avuto modo di vedere presso la corte di Luigi XIV. Il dipinto, infatti, era stato venduto nel 1672 dal famoso banchiere Everhard Jabach al Re Sole, il quale l'aveva tenuto nella propria collezione. Jabach era inoltre uno dei clienti di Rigaud.\nLo spirito di collezionista di Rigaud e i lauti guadagni di cui poteva disporre, spinsero l'artista francese a collezionare personalmente anche delle opere del maestro che egli tanto ammirava al punto che, al 1703, nella collezione privata di Rigaud si potevano contare otto dipinti di Van Dyck: una grande Vergine con gli angeli, uno schizzo di un sindaco di Bruxelles, uno schizzo di una Vergine, il ritratto di un bambino che dorme, un soldato spagnolo, un autoritratto, la rappresentazione della Fortuna e un'assunzione della Vergine. Oltre a questi dipinti, Rigaud aveva collezionato opere di vari altri artisti che gli servivano non solo come fonte d'ispirazione per le proprie realizzazioni e per lo studio delle pose del corpo umano e dei panneggi, ma anche per un certo gusto personale e amore per l'arte. Tra questi si contavano sette tele di Rembrandt, quattro di Rubens, un Tiziano, un Forest e due Bourdon.\nLa fortuna.\nLe opere di Rigaud popolano oggi i principali musei del mondo. L'esatto numero di opere da lui prodotte rimane ancora oggi discusso, dal momento che egli stesso ci ha lasciato un catalogo molto dettagliato dei suoi dipinti ma anche pi\u00f9 di un migliaio di dipinti che egli utilizz\u00f2 come modelli. Questo catalogo \u00e8 stato pubblicato nel 1919 e rappresenta una delle principali fonti odierne per i dipinti di Rigaud. Per questo si ha ragione di credere che Rigaud abbia indicato le sue opere principali o le commissioni pi\u00f9 prestigiose, tralasciando moltissimi altri dipinti.\nNel 1820, la sua citt\u00e0 natale di Perpignano, per interessamento del prefetto dei Pirenei Orientali Emmanuel-Ferdinando di Villeneuve-Bargemon, gli ha dedicato l'apertura del \"Mus\u00e9e des beaux-arts Hyacinthe Rigaud\" che ancora oggi \u00e8 aperto al pubblico e mostra molte delle sue opere recuperate sul mercato.\nMatrimoni e figli.\nAll'et\u00e0 di 44 anni, Rigaud aveva investito buona parte della sua vita nella sua carriera senza preoccuparsi di sposarsi. La sua posizione, ad ogni modo, gli imponeva di consacrarsi in societ\u00e0 con una compagna e per questo motivo decise alla fine di accondiscendere a sottoscrivere un contratto matrimoniale.\nLa mattina del 17 maggio 1703, prima di mezzogiorno, si rec\u00f2 in \"rue des Prouvaires\", non lontano da \"rue Neuve-des-Petits-Champs\" dove abitava. Qui incontr\u00f2 il notaio Nicolas-Charles de Beauvais presso il quale si trovava Marie-Catherine de Chastillon, figlia di un procuratore del parlamento francese, con la quale contrasse un matrimonio civile. Tra i testimoni dello sposo convenuti alla firma di questo contratto, vengono citati una serie di personaggi che Rigaud chiam\u00f2 per l'occasione, tutti suoi clienti, che si situavano nell'\u00e9lites delle sue conoscenze: il maresciallo di Francia, Anne-Jules de Noailles, Jean-Baptiste Colbert e Jules Hardouin-Mansart. L'atto, ancora oggi conservato negli archivi nazionali, menziona il buon rapporto tra i due coniugi, ma ad ogni modo questa unione venne interrotta il 23 novembre successivo, sette mesi dopo la sottoscrizione del contratto, senza che il matrimonio fosse stato consumato.\nSi rispos\u00f2 una seconda volta, in questo caso in chiesa, il 17 maggio 1710, con \u00c9lisabeth de Gouy, gi\u00e0 vedova di Jean Le Juge, ufficiale giudiziario al Gran Consiglio, e madre di numerosi figli. Rigaud aveva incontrato la donna gi\u00e0 dal 1699 quando aveva eseguito un ritratto di famiglia con lei, col marito e la maggiore dei loro figli. Anche in questo caso venne per\u00f2 firmato un contratto di matrimonio che prevedeva la separazione assoluta dei beni, data l'enorme ricchezza accumulata dal Rigaud negli anni del suo lavoro (si parla di quasi 80.000 \"livres\"), mentre la moglie possedeva solo pochi mobili ed aveva ereditato dal marito la casa dove risiedeva. La ragione di questo contratto va ricercata nel fatto che Rigaud volesse evitare che i figli avuti dalla moglie dal suo primo matrimonio, potessero un giorno approfittare impropriamente del denaro da lui accumulato, sperperandolo senza considerazione. Ad ogni modo egli non manc\u00f2 mai di sovvenzionare personalmente le spese sostenute dai suoi figli adottivi, come pure di sostenere questi nell'allevare a loro volta i loro figli a cui Rigaud fu sempre molto affezionato.\nAnche da questo secondo matrimonio, Rigaud non ebbe eredi e quando egli mor\u00ec, si preoccup\u00f2 nel suo testamento di disporre un lascito annuale per la moglie in forma di pensione, tratto dal proprio patrimonio che rimaneva in deposito altrove.\nElenco delle opere.\nTra le opere pi\u00f9 significative delle moltissime eseguite da Hyacinthe Rigaud nel corso della sua lunghissima carriera, si ricordano le seguenti che certamente esprimono al meglio lo spirito creativo e la peculiarit\u00e0 della pittura del pittore catalano:"}
{"id": "578939", "revid": "1543377", "url": "https://it.wikipedia.org/wiki?curid=578939", "title": "Robin van Persie", "text": "Considerato uno dei calciatori pi\u00f9 forti della sua generazione, \u00e8 il primatista di reti con la maglia della nazionale olandese (50).\nBiografia.\nSecondo quanto riportato da \"France Football\", nel 2016 \u00e8 stato il quinto calciatore pi\u00f9 ricco del mondo con 25 milioni guadagnati tra ingaggio e sponsor.\nCaratteristiche.\nAgli inizi della sua carriera, veniva schierato da ala sinistra, ma si \u00e8 dimostrato uno dei migliori nel suo ruolo (tra il 2005 e il 2015) come trequartista e soprattutto come punta. Giocatore completo, dotato di buona forza fisica e di una perfetta coordinazione , buon colpitore di testa, dribbling ottimo e passaggi molto precisi. La caratteristica principale di Van Persie era il tiro, soprattutto quello dalla distanza, ma aveva anche delle doti da ottimo finalizzatore. Dotato di grande velocit\u00e0, prediligeva il piede sinistro. Era molto bravo a battere le punizioni.\nCarriera.\nClub.\nFeyenoord.\nInizi\u00f2 la carriera nelle giovanili della squadra olandese SBV Excelsior nel 2000. Dopo aver firmato con il , debutt\u00f2 in prima squadra a diciassette anni e sei mesi e dunque All'inizio della stagione seguente firm\u00f2 il primo contratto professionistico della durata di tre anni e mezzo; gioc\u00f2 inizialmente fra le riserve concludendo la stagione in prima squadra. Realizz\u00f2 in totale 28 presenze con 8 gol all'attivo; inoltre la squadra arriv\u00f2 in finale nella Coppa d'Olanda. Nella stagione 2003-2004 collezion\u00f2 28 presenze con 6 gol all'attivo.\nArsenal.\nIl 17 maggio 2004 si trasfer\u00ec all'Arsenal per circa 3 milioni di sterline, e firm\u00f2 un contratto di quattro anni con la squadra londinese. Debutt\u00f2 nella partita di FA Community Shield vinto dall'Arsenal per 3-1 contro il Manchester United l'8 agosto 2004. La maggior parte dell'inizio della stagione 2004-2005 Van Persie lo spese in panchina. Il 27 ottobre segn\u00f2 il gol d'apertura della partita vinta 2-1 dall'Arsenal.\nNel suo ritorno in prima squadra segn\u00f2 numerosi gol, inclusi due nella semifinale di FA Cup contro il che consentirono la vittoria dell'Arsenal. Segn\u00f2 anche il gol contro il West Bromwich Albion che aiut\u00f2 l'Arsenal a mantenere la seconda posizione in Premiership. Chiuse la stagione con 10 gol in 40 presenze.\nLe sue prestazioni gli fecero ottenere il premio Giocatore del mese di novembre a seguito dei suoi otto gol in otto partite e il 4 gennaio fu ricompensato con il prolungamento del contratto di 5 anni, fino al 2011. Due giorni dopo aver firmato il contratto, Van Persie sub\u00ec un infortunio in seguito a un intervento di un avversario sulla sua gamba e si ruppe il dito durante la partita di FA Cup contro il Cardiff. Con la squadra arriva in finale di Champions League, persa 2-1 contro il , in cui non scese in campo.\nLa stagione 2006-2007 inizi\u00f2 con un gol al volo contro il Charlton Athletic nominato dalla BBC \"Gol del Mese\" di settembre, e fu incoronato nel calendario dell'anno 2006 come \"Sportivo dell'anno di Rotterdam\". Il 21 gennaio si ruppe il quinto metatarso del piede destro nella partita contro il Manchester United. Fin\u00ec la stagione come capocannoniere della squadra con 13 gol.\nNella stagione 2007-2008, dopo un periodo di sette gol in dieci partite, Van Persie rimase fermo per due mesi per un infortunio sofferto durante un impegno internazionale. Torn\u00f2 in campo nella partita del girone di Champions League vinta contro la Steaua Bucarest il 12 dicembre. Con il capitano Cesc F\u00e0bregas infortunato e il vice Almunia a riposo, Van Persie ha indossato, per la prima volta, la fascia di capitano dell'Arsenal il 3 gennaio 2009 nella vittoria per 3-1, nel terzo turno di FA Cup, contro il Plymouth Argyle.\nNella stagione 2009-2010, durante la partita contro il Manchester City il suo ex compagno di squadra Emmanuel Adebayor,in un contrasto con van Persie, lo colpisce sullo zigomo con i tacchetti, venendo poi squalificato, e il 14 novembre 2009, nel corso dell'amichevole Italia-Olanda, subisce un contrasto duro del difensore azzurro Giorgio Chiellini e lascia il campo in barella; gli esami post-partita rivelano la rottura dei legamenti della caviglia: Van Persie non torner\u00e0 in campo prima di aprile 2010. Sul finire della stagione 2010-2011 torna titolare segnando 14 gol nelle ultime 14 partite.\nInizia la stagione 2011-2012 con un goal a Udine in cui la sua squadra, dopo la vittoria in casa per 1-0, vince 2-1 anche al Friuli e passa i Preliminari di Champions League qualificandosi alla fase finale del torneo. Il 29 ottobre 2011, con la tripletta di Van Persie l'Arsenal vince al Stamford Bridge con il risultato di 5-3. Il 4 febbraio 2012 sigla un'altra tripletta personale nella partita vinta per 7-1 contro il Blackburn.\nL'11 aprile 2012, segna il gol del vantaggio nella vittoria per 3-0 contro il Wolverhampton su calcio di rigore diventando cos\u00ec il secondo giocatore a segnare a 17 squadre diverse in una singola stagione in Premier League. Il 22 aprile 2012 viene eletto Calciatore dell'anno in Inghilterra divenendo cos\u00ec il 5\u00ba giocatore nella storia dell'Arsenal ad alzare questo trofeo dopo la \"doppietta\" di Thierry Henry nel 2002-2003 e 2003-2004. Era dal 1998, quando un altro \"Gunners\" Dennis Bergkamp era stato nominato Calciatore dell'anno in Inghilterra, che il premio non veniva assegnato a un olandese. Due giorni dopo viene incoronato tale anche dalla stampa sportiva. Termina la stagione con 30 gol all'attivo (record personale in una stagione) diventando cos\u00ec il capocannoniere della stagione di Premier League 2011-2012. Nell'estate 2012 annuncia, tramite il suo sito ufficiale, che non rinnover\u00e0 il contratto con l'Arsenal che lo lega fino a giugno 2013.\nManchester United.\nIl 17 agosto 2012 passa ufficialmente al Manchester United, firmando un contratto di quattro anni, per una cifra vicina ai 23 milioni di sterline (circa 28 milioni di euro). Esordisce a Goodison Park nella 1\u00aa giornata di campionato, nella partita persa per 1-0 dai \"Red Devils\" contro l'Everton, subentrando a Danny Welbeck. Il 25 agosto arriva la sua prima rete con la nuova maglia nella vittoria per 3-2 contro il Fulham. Il 2 settembre realizza la prima tripletta con la maglia dei \"Red Devils\" ai danni del Southampton, portandosi a quota 100 reti in Premier League. Il 2 ottobre realizza una doppietta in Champions League nella trasferta in Romania in casa del Cluj, valida per la seconda giornata dei gironi di qualificazione della stessa competizione.\nIl 22 aprile 2013, a quattro giornate dalla fine del campionato, vince aritmeticamente la sua prima Premier League, grazie alla vittoria interna per 3-0 con l'Aston Villa, dove \u00e8 autore di una tripletta. Contestualmente, realizza la rete che, nell'ottobre del 2016, verr\u00e0 premiata come gol pi\u00f9 bello della storia della Premier League (limitatamente a quelle realizzate da giocatori con almeno 100 reti all'attivo nella competizione). Diventa cos\u00ec per la seconda volta (consecutiva) capocannoniere della Premier League con 26 gol davanti a Luis Su\u00e1rez del Liverpool (23).\nL'11 agosto 2013 segna una doppietta contro il Wigan, decretando cos\u00ec il 2-0 con il quale lo United si aggiudica il FA Community Shield 2013. Il 19 marzo 2014 realizza una tripletta contro l'Olympiakos che permette al Manchester United di accedere ai quarti di finale della Champions League 2013/14.\nLa nuova stagione si apre con l'avvento in panchina del nuovo tecnico olandese Louis van Gaal. L'8 febbraio in occasione della gara pareggiata 1-1 sul campo del West Ham raggiunge quota 100 presenze con la maglia del Manchester United fra tutte le competizioni. Complessivamente con la maglia del Manchester ha segnato 58 gol in 105 partite.\nFenerbah\u00e7e.\nL'11 luglio 2015 viene acquistato dai turchi del Fenerbah\u00e7e per 5,5 milioni di euro.\nIl 6 novembre 2016, dopo uno scontro di gioco con Abdoul Sissoko nel corso della partita vinta per 3-1 contro l'Akhisar Belediyespor, resta vittima di un grave infortunio all'occhio sinistro, subendo la lacerazione e il sanguinamento della palpebra, non rischiando per\u00f2 la perdita della vista come invece era trapelato in un primo momento.\nChiude la sua esperienza turca, durata due anni e mezzo, con 25 gol in 57 presenze in campionato.\nRitorno al Feyenoord.\nIl 19 gennaio 2018 rescinde il contratto con il Fenerbah\u00e7e e fa ritorno al Feyenoord, squadra che lo aveva lanciato 17 anni prima. Entrato al 78\u00ba minuto del match contro il Groningen, dopo pochi secondi segna il gol del 3-0: l'ultima rete con i biancorossi risaliva al 15 febbraio 2004. Vince la sua prima Coppa d'Olanda il 22 aprile seguente, realizzando un goal in finale contro l'AZ.\nIl 4 agosto vince la Supercoppa d\u2019Olanda ai rigori contro il PSV. Il 30 settembre Van Persie disputa la sua centesima gara in assoluto con la maglia del Feyenoord, siglando peraltro la sua trentaquattresima rete con il club olandese, nonch\u00e9 rimediando il suo secondo cartellino rosso con la maglia del club (il primo risaliva al 4 maggio 2003, ovvero alla sfida di campionato contro l'Utrecht). Il 3 marzo 2019 Van Persie realizza una tripletta nel match casalingo contro l\u2019 vinto 4-0, valido per la 24\u00aa giornata di campionato. Il 12 maggio, nella sconfitta interna contro l\u2019ADO Den Haag (0-2), disputa la sua ultima partita da professionista, annunciando il suo addio al calcio giocato a 36 anni e venendo omaggiato dal De Kuip. Complessivamente con la maglia del Feyenoord ha messo insieme 122 presenze e 46 gol con tre trofei vinti e con tutti i club in 18 anni ha giocato 591 partite segnando 271 gol.\nNazionale.\nVan Persie inizi\u00f2 la sua carriera internazionale nella nazionale Under-21 e ha partecipato, nel 2004 e nel 2006 alle qualificazioni per il campionato europeo di categoria. Van Persie \u00e8 stato utilizzato in ruoli a lui non congeniali, come ala sinistra, per la presenza di attaccanti di ruolo pi\u00f9 adatti, come Klaas-Jan Huntelaar. Gli \"Oranje\" non si qualificarono per gli europei U-21 del 2004, e lui non partecip\u00f2 ad altre competizioni poich\u00e9 fu convocato dalla nazionale maggiore per i Mondiali del 2006. Il 4 giugno 2005 ottenne la sua prima presenza in nazionale, nella partita vinta 2-0 con la Romania, e, quattro giorni dopo, realizz\u00f2 la sua prima rete in nazionale nella partita vinta per 4-0 sulla Finlandia.\nPur non essendo titolare nell'Arsenal, Van Persie gioc\u00f2 tutte e quattro le partite dell'Olanda ai Mondiali del 2006, segnando anche un gol contro la Costa d'Avorio nei gironi. La sua nazionale usc\u00ec agli ottavi, eliminata dal Portogallo. Il 6 settembre 2006 mise a segno la sua prima doppietta in nazionale, nella partita di qualificazione agli Europei del 2008 vinta per 3-0 contro la Bielorussia. La sua squadra si qualific\u00f2 poi per la competizione, in cui usc\u00ec ai quarti di finale, battuta dalla Russia. Realizz\u00f2 due gol, entrambi nella fase a gironi, il primo nella partita vinta 4-1 con la Francia, il secondo contro la Romania, in cui fiss\u00f2 il risultato sul 2-0.\nFu convocato per i Mondiali del 2010 in Sudafrica. Realizz\u00f2 un solo gol, con il quale apr\u00ec le marcature nella partita vinta 2-1 con il Camerun, nella fase a gironi. Gli \"Oranje\" arrivarono fino in finale, dove furono battuti dalla Spagna per 1-0 dopo i tempi supplementari. Il 2 settembre 2011, nella partita vinta per 11-0 sul San Marino valida per le qualificazioni agli Europei 2012, segna quattro reti. Venne convocato anche per Euro 2012, dove and\u00f2 a segno da fuori area il 13 giugno 2012 in Olanda-Germania, finita 2-1 per i tedeschi. Per l'amichevole del 7 giugno 2013 contro l'Indonesia il commissario tecnico della nazionale Louis van Gaal gli affida la fascia da capitano degli \"Oranje\". L'11 ottobre 2013 realizza una tripletta nella vittoria casalinga per 8-1 contro la Ungheria, prestazione che gli consente di raggiungere quota 41 gol e superare Kluivert, diventando il miglior marcatore di sempre degli \"Oranje\".\nAl mondiale 2014 \u00e8 protagonista segnando 4 reti, tra cui la rete del momentaneo pareggio contro la Spagna, che ottiene la nomination per il FIFA Pusk\u00e1s Award 2014 come goal pi\u00f9 bello dell'anno. Rimane in gruppo anche durante le qualificazioni a Euro 2016, nelle quali il 13 ottobre 2015 si rende protagonista nell'ultima partita del girone giocata in casa contro la Repubblica Ceca. Entrato in campo alla fine del primo tempo, nella seconda met\u00e0 di gioco realizza un autogol per lo 0-3 avversario, quindi negli ultimi minuti segna il gol del definitivo 2-3 (oltre a venire ammonito), risultato che condanna la squadra all'esclusione dalla fase finale. In seguito non viene pi\u00f9 convocato per quasi due anni, tornando in campo il 31 agosto 2017 nella sconfitta per 4-0 contro la Francia durante le qualificazioni al mondiale 2018. Quella \u00e8 stata la gara n. 102 in Nazionale per lui, oltre che l'ultima in assoluto. Con gli \"Oranje\" ha segnato complessivamente 50 reti, diventando il loro recordman.\nAllenatore.\nNel marzo 2020 torna al per allenare una volta a settimana gli attaccanti della prima squadra guidata da Dick Advocaat; nel mese di agosto entra ufficialmente nello staff della prima squadra. Nell\u2019estate del 2021 diventa vice allenatore di Brian Pinas nell\u2019Under-16, dove gioca suo figlio Shaqueel, continuando anche a collaborare con lo staff di Arne Slot, nuovo allenatore della prima squadra."}
{"id": "578940", "revid": "38601", "url": "https://it.wikipedia.org/wiki?curid=578940", "title": "EFSA", "text": ""}
{"id": "578942", "revid": "118546182", "url": "https://it.wikipedia.org/wiki?curid=578942", "title": "Ritornello", "text": "In musica il ritornello \u00e8 una parte di una composizione, strumentale o pi\u00f9 spesso vocale, ripetuta pi\u00f9 volte alternata alle strofe e in genere caratterizzato da un motivo particolarmente orecchiabile.\nNella musica leggera.\nIl ritornello \u00e8 presente in molti brani musicali pop o rock. Normalmente \u00e8 associato alla frase musicale pi\u00f9 orecchiabile, e la sua efficacia gioca un ruolo fondamentale nel successo di un brano di musica leggera. Di solito viene posto in evidenza anche da contrasti marcati con la strofa, che possono includere elementi melodici, ritmici, armonici e lirici; la strumentazione stessa pu\u00f2 essere arricchita nel ritornello per conferirgli maggiore enfasi. Il ritornello pu\u00f2 essere reso pi\u00f9 interessante introducendo varianti melodiche e liriche fra le diverse ripetizioni. Tuttavia, tali variazioni non devono pregiudicare la riconoscibilit\u00e0 del ritornello stesso; per esempio, potrebbero essere modificate le parole, preservando per\u00f2 la struttura delle rime. Talvolta, le variazioni del ritornello hanno lo scopo di descrivere l'evolvere di una trama; un esempio particolarmente evidente si trova nel brano \"Duchess\" dei Genesis (dall'album \"Duke\"), che racconta la storia di una musicista dalle prime aspirazioni fino al declino:\nNella musica pop e rock il pattern predominante di alternanza strofa-ritornello \u00e8 probabilmente \"S-S-R-S-R-S\"; lo si ritrova in classici come \"Yesterday\" dei Beatles. Strutture pi\u00f9 semplici, come ripetizioni S-R-S-R-..., sono pi\u00f9 frequenti nella musica folk (un esempio in questo senso \u00e8 \"Knockin' on Heaven's Door\" di Bob Dylan). Le forme di art rock in cui la struttura convenzionale della canzone \u00e8 stata abbandonata in favore di strutture pi\u00f9 ricercate, spesso mantengono il concetto di ritornello o lo presentano in forma rielaborata; un esempio \u00e8 il brano \"Close to the Edge\" degli Yes, in cui rimane riconoscibile un ritornello seppure con parole, melodia e ritmo di volta in volta modificati.\nIn alcuni casi, specialmente nelle ballate, il ritornello pu\u00f2 essere intercalato fra i diversi versi di una strofa anzich\u00e9 trovarsi alla fine di quest'ultima; questa struttura, come la ripetizione S-R, \u00e8 pi\u00f9 ricorrente nella musica tradizionale che in quella moderna. Un esempio \u00e8 la ballata inglese:\nNel jazz.\nNella musica jazz il ritornello, indicato come \"chorus\" o \"giro\", comprende normalmente l'intera forma (che \u00e8 spesso quella AABA dello standard in 32 battute o la forma blues tradizionale). Per questo motivo \u00e8 usato come unit\u00e0 di misura dell'evoluzione del brano in frasi come \"4 chorus di assolo\". Nelle composizioni per Big band, il nome \"shout chorus\" (chorus urlato) viene dato al chorus che rappresenta il vertice musicale del brano. Si tratta di uno degli ultimi chorus (spesso l'ultimo) in cui l'orchestra impiega un vasto campionario di virtuosistici e di variazione tematiche e dinamiche intese ad incrementare \nla tensione e l'eccitazione del brano.\nNella metrica.\nNella metrica italiana delle origini il ritornello, detto anche tornello, consiste in un verso o un insieme di versi che concludono uno schema. Si pu\u00f2 cos\u00ec ottenere un sonetto ritornellato, un serventese ritornellato, la ripresa di una ballata.\nNel significato moderno il ritornello \u00e8 una parte di testo di uno o pi\u00f9 versi, che \"ritorna\", cio\u00e8 che si ripete identica (o quasi) pi\u00f9 volte; generalmente in un componimento strofico \u00e8 ripetuto dopo ogni strofa.\nNella metrica greca e latina prende il nome di efimnio."}
{"id": "578952", "revid": "466539", "url": "https://it.wikipedia.org/wiki?curid=578952", "title": "Forte di Fenestrelle", "text": "Il Forte di Fenestrelle, o anche Fortezza di Fenestrelle, \u00e8 un complesso fortificato eretto dal XVIII al XIX secolo a Fenestrelle, in Val Chisone (TO). Per le sue dimensioni e il suo sviluppo lungo tutto il fianco sinistro della valle, la fortezza \u00e8 anche detta \"la grande muraglia piemontese\". Dal 1999 \u00e8 diventata il simbolo della Provincia di Torino e nel 2007 il World Monuments Fund l'ha inserita nella lista dei 100 siti storico-archeologici di rilevanza mondiale pi\u00f9 a rischio (insieme ad altri 4 siti italiani).\nProgettata inizialmente dall'ingegnere Ignazio Bertola nel XVIII secolo con funzione di protezione del confine franco-piemontese, la fortezza venne completata solamente nel secolo successivo e non fu mai coinvolta in assedi o assalti in forze degni di nota o rilievo; fu invece protagonista di alcune schermaglie minori e di un breve scontro nel corso della seconda guerra mondiale. Dopo un lungo periodo di abbandono, durato praticamente dal 1946 al 1990, \u00e8 iniziato un progetto di recupero, tuttora in corso, che l'ha riaperta al turismo. Tra il 2011 ed il 2012 vi si sono recati pi\u00f9 di 20.000 visitatori l'anno.\nStoria.\nLa dominazione francese.\nLa storia delle moderne fortificazioni nella zona di Fenestrelle ebbe inizio verso la fine del 1600. Da parecchi secoli la valle del Chisone era politicamente divisa in due parti: la parte superiore a ovest da Meano fino a Pragelato (chiamata anche val Pragelato) apparteneva al Delfinato che dal 1349 era sotto il regno di Francia, come pure l\u2019alta val Susa (da Chiomonte in su, fino al colle del Monginevro).\nLa parte inferiore della val Chisone da Pinerolo fino a Perosa Argentina (chiamata anche val Perosa) era invece sotto il dominio dei Savoia, che controllavano anche la val San Martino (l\u2019odierna val Germanasca), la bassa val Susa e la Savoia al di l\u00e0 del colle del Moncenisio. A partire dal 1500 il regno di Francia cerc\u00f2 pi\u00f9 volte di conquistare i territori dei Savoia, occupando per ben due volte, dal 1536 al 1574 e dal 1630 Pinerolo e la bassa val Chisone. Fenestrelle era dunque da secoli territorio francese.\nNel 1688 scoppia la guerra della Lega di Augusta, combattuta dalla Francia contro una coalizione degli altri stati europei. Inizialmente il Duca Vittorio Amedeo II di Savoia si mantiene neutrale, poi il 4 giugno 1690 firma a Torino il trattato di alleanza con l'Imperatore Leopoldo contro la Francia e la Val Pragelato diventa per parecchi anni zona di guerra, anche se non di prima linea.\nIn campo sabaudo, le truppe valdesi della val San Martino conducono una serie di scorrerie e incursioni verso la val Chisone che costituiva una via di comunicazione essenziale per l\u2019esercito francese, comandato da generale Nicolas de Catinat, che visto il pericolo richiese cos\u00ec la costruzione di 3 ridotte e di un grande forte. In particolare, nel 1692 il Re Sole ordin\u00f2 la costruzione della prima versione di quello che fu in seguito chiamato Forte Tre Denti, ma che era allora solo una piccola ridotta.\nNel luglio 1693 Vittorio Amedeo II e i suoi alleati conducono un attacco lungo la Val Pragelato, ma vengono bloccati all'altezza di Fenestrelle. Nel 1694, sempre su consiglio di Catinat, il re di Francia diede inizio ai lavori di costruzione dell'imponente Fort Mutin, che sar\u00e0 completata nel 1705. La guerra fra la Francia e il Ducato di Savoia termina il 29 agosto 1696 con il trattato di Torino, con il quale i Savoia riottengono Pinerolo e i comuni sulla sponda destra della Val Chisone fino a Perosa. \nPrima di restituire Pinerolo, i francesi provvedono a smantellarne tutte le fortificazioni, per evitare di lasciare in mano sabauda una piazzaforte militare, e quindi il forte Mutin diventa l'elemento principale a protezione del confine che \u00e8 ritornato ad essere fra Meano e Perosa. Nel 1700 scoppia la Guerra di successione spagnola, inizialmente il Ducato di Savoia \u00e8 alleato della Francia ma nel 1703 Vittorio Amedeo II cambia schieramento e i francesi danno inizio all'occupazione dei territori sabaudi, fino a mettere sotto assedio Torino nel 1706. Le sorti della guerra mutarono dopo la battaglia di Torino del 7 settembre 1706 e negli anni successivi Vittorio Amedeo II e i suoi alleati sconfiggono pi\u00f9 volte i francesi.\nNel luglio 1708 Vittorio Amedeo II d\u00e0 inizio alla campagna militare che porter\u00e0 alla conquista della Val Pragelato. Dopo aver espugnato Exilles, \u00e8 la volta di Fenestrelle. A met\u00e0 agosto vengono iniziate le operazioni belliche che porteranno all'assedio del Forte Moutin, sulla riva destra del Chisone; il 23 agosto inizia il cannoneggiamento del forte, che costringe alla resa il comandante francese il 31 agosto.\nDa questo momento l'alta val Chisone passa di fatto sotto il dominio del Ducato di Savoia, situazione che verr\u00e0 ratificata dopo la fine della guerra con il trattato di Utrecht del 1713 che sanc\u00ec questa situazione spostando il confine tra la Francia e il Ducato di Savoia (che nel 1720 divenne Regno di Sardegna) sullo spartiacque alpino Dora-Durance, assegnando le valli di Susa e Chisone ai Savoia.\nDall'inizio della dominazione sabauda al XVIII secolo.\nMemore di come era riuscito a prendere il Fort Mutin, posto sul lato destro della valle, Vittorio Amedeo II incaric\u00f2 l'ingegnere e architetto militare Ignazio Bertola di progettare un complesso di fortificazioni che, includendo il Fort Mutin (restaurato dopo il trattato di Utrecht) e le altre fortificazioni francesi, proteggesse la pianura torinese da eventuali tentativi francesi di invasione passando per la Val Chisone. Il progetto fu presentato nell'ottobre del 1727 e i lavori iniziarono nell'estate del 1728, proseguendo poi fino al 1850 con una lunga interruzione nel periodo dal 1793 al 1836.\nNella progettazione dell'opera e nella direzione dei lavori, si susseguirono poi a Ignazio Bertola diversi altri ingegneri e architetti militari, tra cui si ricordano: Lorenzo Bernardino Pinto (che fu allievo del Bertola e si occup\u00f2 anche del Forte di Exilles), Nicolis di Robilant e Carlo Andrea Rana. Vittorio Amedeo II, che nel 1720 era stato proclamato re del Regno di Sardegna a seguito dell'annessione del regno al Ducato di Savoia, vide realizzata solo una parte del forte di cui aveva richiesto l'edificazione perch\u00e9 abdic\u00f2 nel 1730 a favore del figlio Carlo Emanuele III, incaricandolo della prosecuzione dell'opera.\nIl progetto originale del Bertola prevedeva la realizzazione di un'opera che sbarrasse l'intero versante sinistro della valle, ma all'inizio dei lavori di costruzione fu data priorit\u00e0 alle opere nella parte pi\u00f9 alta, sul monte Pinaia, poich\u00e9 il fondovalle era ben protetto dal Fort Mutin che, dopo i lavori di ricostruzione, era tornato pienamente in funzione. In definitiva, nella fase iniziale di realizzazione della fortezza si costruirono la Ridotta dell'Elmo, la Ridotta Sant'Antonio e la Ridotta Belvedere che, separate tra loro da profondi fossati e collegate solamente attraverso una serie di ponti, formavano il Forte delle Valli.\nIn seguito venne realizzato il collegamento con il fondo valle inglobando una preesistente ridotta francese, chiamato poi Forte Tre Denti, e costruendo, a partire dal 1731 l'imponente Forte San Carlo. Il collegamento tra le varie componenti del complesso, oltre che dalla strada che risale da Fenestrelle fino al Forte delle Valli (la S\"trada dei Cannoni\") era garantito da una scala coperta di 3.996 scalini che risale tutto il fianco sinistro della valle collegando la \"piazza d'armi\" del Forte San Carlo con le ridotte del Forte delle Valli.\nAl fine di proteggere il fondovalle da eventuali azioni nemiche, tra il 1836 e il 1850, in sostituzione dell'ormai obsoleto e pericolante Fort Mutin, venne realizzata la Ridotta Carlo Alberto posta a cavallo della strada risalente la valle.\nXIX secolo.\nIl cardinale Bartolomeo Pacca, separato da Pio VII, fu tenuto qui prigioniero dell'esercito di Napoleone dall'agosto 1809 al gennaio 1813.\nDopo la proclamazione del Regno d'Italia, tra il 1874 e il 1896 la fortezza venne ulteriormente potenziata ed ammodernata. Infatti i risalti del Forte San Carlo furono trasformati in casematte in grado di ospitare i nuovi cannoni ad anima rigata da 12 GRC/Ret e da 15 GRC/Ret.\nA partire da 1882, anno in cui l'Italia firm\u00f2 il patto della \"Triplice Alleanza,\" la zona di Fenestrelle e dell'Assietta venne militarmente potenziata con l'aggiunta di altri avamposti tra cui si ricordano il Forte Serre Marie, la Batteria del Gran Serin e, posti verso il Colle delle Finestre, l'omonimo fortino e il Corpo di Guardia del Falouel che viene comunemente chiamato \"il Dado\" a causa della sua forma cubica.\nA partire dal 1887 fin dopo la fine della prima guerra mondiale, il forte di Fenestrelle fu la sede del Battaglione alpino \"Fenestrelle\" inquadrato nel 3\u00ba Reggimento Alpini. In memoria di questi soldati \u00e8 gratuitamente visitabile un piccolo museo all'interno della fortezza, composto da cimeli originali.\nDal XX secolo ad oggi.\nCon l'avvento del fascismo la struttura venne nuovamente usata come prigione per detenuti politici ostili o non sufficientemente collaborativi col regime. Come facilmente s'intuisce dalla forma dei caratteri utilizzati, risale al quel periodo l'iscrizione: \"Ognuno vale non in quanto \u00e8, ma in quanto produce\" essa infatti si trovava in uno degli uffici allora destinati come fureria e stava ad indicare come si venisse giudicati per ci\u00f2 che fattivamente si faceva per lo Stato fascista e non per i propri natali, conoscenze politiche o possibilit\u00e0 economiche in genere.\nNel corso della seconda guerra mondiale la fortezza conobbe il suo unico vero momento di azione militare quando, nel luglio del 1944, la parte orientale della Ridotta Carlo Alberto venne fatta esplodere dai partigiani della divisione \"Adolfo Serafino\" allo scopo di rallentare l'avanzata delle truppe nazi-fasciste che avevano lanciato una vasta operazione antipartigiana nelle vallate alpine. Dopo la fine della seconda guerra mondiale nel 1946, l'Esercito Italiano decise di dismettere completamente la struttura del Forte di Fenestrelle che era ormai obsoleta da un punto di vista militare. La fortezza venne quindi abbandonata e sub\u00ec danni dovuti al degrado, alle intemperie e al saccheggio. In pratica, nel corso degli anni, venne rimosso tutto ci\u00f2 che era possibile asportare: infissi, porte e persino le travi dei solai delle caserme.\nA partire dal 1990, grazie all'azione di un gruppo di volontari, \u00e8 iniziato il recupero della struttura: al suo interno vengono realizzate visite guidate ed organizzate rappresentazioni teatrali e culturali. Nel 1992 \u00e8 stato redatto per conto del Demanio e del Ministero dei Lavori Pubblici un progetto generale di rifunzionalizzazione per opera dell'architetto Donatella D'Angelo, che ha portato a conoscere le problematiche costruttive e di riuso del pi\u00f9 grande Forte d'Europa. Dal 1999 \u00e8 diventata il simbolo della Provincia di Torino e nel 2007 il World Monuments Fund l'ha inserita nella lista dei 100 siti storico-archeologici di rilevanza mondiale pi\u00f9 a rischio (insieme ad altri 4 siti italiani).\nL'utilizzo.\nDurante tutta la sua attivit\u00e0 come struttura militare, durata fino al termine della seconda guerra mondiale, la fortezza venne usata, in alcuni momenti storici, come prigione e luogo di detenzione: la fortezza, al naturale e sempre attivo ruolo di deterrente militare, aggiunse, quindi, quello di prigione per criminali comuni, prigione di stato e bagno penale. In alcuni limitati casi furono detenuti anche criminali comuni, che avevano commesso crimini nelle aree limitrofe o di competenza del governatore della fortezza. In casi eccezionali vi giunsero, per motivi vari, anche detenuti da altre aree geografiche. Essi condividevano gli stessi ambienti del bagno penale con i militari, ma erano trattati in modo diverso essendo soggetti alla giurisdizione civile e non militare.\nLo storico Giacinto de' Sivo afferm\u00f2 che, in epoca napoleonica, nel forte vennero rinchiusi anche civili meridionali catturati con l'accusa di brigantaggio, il sito ufficiale della fortezza di Fenestrelle, tuttavia, non fa menzione di questa situazione e parla solo di prigionieri politici affermando che \"Napoleone ruppe la tradizione di reclusorio militare aprendo le porte del San Carlo ai primi detenuti politici.\" Vi fu rinchiuso anche il teorico della guerra aerea Giulio Douhet per circa un anno, nel 1916, a causa di alcune sue iniziative di protesta contro lo stato maggiore.\nPrigione di Stato.\nLa prigione di stato venne usata come luogo di detenzione degli ufficiali condannati, appunto, \"in fortezza\" e degli oppositori politici del governo che in quel momento governava la fortezza, fossero essi laici o religiosi. Nei primi anni del XIX secolo, vi furono rinchiusi gli oppositori di Napoleone, soprattutto prelati borbonici, poi, in seguito ai primi moti risorgimentali, Fenestrelle ospit\u00f2 anche ufficiali di ideali mazziniani. Nel 1850, vi fu recluso anche monsignor Luigi Fransoni, arcivescovo di Torino, prima di essere espulso dal Regno per la sua opposizione al governo sulla questione delle Leggi Siccardi.\nIn alcuni casi, su richiesta dei genitori, vennero detenuti anche minorenni detti \"discoli\", rei d'aver compiuto crimini o d'aver scontentato genitori nobili o facoltosi. Con loro veniva tenuto un regime equiparabile a quello d'un moderno collegio militare.\nOgni prigioniero aveva a disposizione una stanza privata, in rari casi pi\u00f9 d'una, con caminetto e mobilio. Nel periodo napoleonico ogni prigioniero/a dovette provvedere a mantenersi a proprie spese (comprando la legna, affittando i mobili, ecc.). Sotto i Savoia provvedeva lo Stato. Durante il fascismo venne limitatamente usata come luogo di confino.\nPrigione militare e mistificazioni pseudostoriche.\nIl forte fu anche una prigione militare in cui furono rinchiusi, oltre ai militari che avevano commesso crimini o gravi infrazioni al regolamento, anche i soldati di quegli eserciti che erano stati attaccati dal Regno di Sardegna prima e dal Regno d'Italia in seguito, durante il Risorgimento e i primi decenni del XX secolo; in particolare austriaci ed italiani degli stati preunitari che avevano combattuto durante le guerre d'indipendenza, componenti del disciolto Esercito delle Due Sicilie fatti prigionieri durante gli anni dell'unificazione risorgimentale del Sud Italia, nonch\u00e9 6 garibaldini in seguito ai falliti tentativi di Garibaldi di occupare lo Stato della Chiesa, 462 soldati dell'Esercito pontificio dopo la presa di Roma e infine militari austro-ungarici durante la prima guerra mondiale. I detenuti del bagno penale erano reclusi in camerate comuni.\nNegli ultimi anni il forte di Fenestrelle \u00e8 passato agli onori della cronaca a causa della \"denuncia\" da parte di una certa storiografia revisionistica, secondo cui nel carcere, nel decennio tra il 1860 e il 1870, sarebbero stati deportati militari dell'ex Regno delle Due Sicilie in un numero che andrebbe da 24.000 fino alle pi\u00f9 grandi stime di 120.000 uomini, colpevoli di essersi opposti alla conquista e alla successiva annessione delle Due Sicilie al neonato Regno d'Italia. Sempre secondo la medesima storiografia, i reclusi sarebbero stati tenuti in pessime condizioni. Il 22 agosto 1861 ci sarebbe stato un tentativo di ribellione in cui i reclusi in rivolta avrebbero cercato di assumere il controllo della fortezza. L'insurrezione sarebbe stata sventata in maniera quasi fortuita dalle autorit\u00e0 ed avrebbe avuto come solo risultato l'inasprimento delle pene.\nLa definizione di Fenestrelle quale \"campo di concentramento\" da parte di autori revisionisti ha stimolato la ricerca storica da parte di vari studiosi, i quali smentiscono gran parte delle accuse presentate da tali movimenti, dimostrandole inverosimilmente ingigantite (quando non addirittura inventate).\nLo storico Alessandro Barbero, che ha definito la vicenda di Fenestrelle \u00abun'invenzione storiografica e mediatica\u00bb, consultando i documenti originali dell'epoca, ha verificato come i prigionieri dell'ex esercito borbonico effettivamente detenuti nel forte furono poco pi\u00f9 di mille e di questi solo quattro morirono durante la prigionia. Barbero ha sostenuto quindi: che la fortezza fu solo una delle strutture in cui furono momentaneamente detenuti \"anche\" militari del regno delle Due Sicilie; che le condizioni di vita non erano peggiori di quelle degli altri luoghi di detenzione; che la documentazione, sia militare, sia amministrativa, sia parrocchiale, sul numero dei detenuti, sul numero delle morti e loro cause, sulle modalit\u00e0 di seppellimento \u00e8 ampia e rintracciabile.\nL'affermazione che con la morte i corpi dei detenuti venissero disciolti con calce viva in una grande vasca situata nel retro della chiesa del Forte viene confutata con l'osservazione che la calce viva non fu utilizzata per fare scomparire i prigionieri, in quanto non capace di sciogliere cadaveri; il fatto che essa fosse bens\u00ec \u00abposta sui cadaveri era la prassi cui tutte le sepolture dovevano essere soggette per motivi d'igiene, all'epoca\u00bb. In sostanza, per il prof. Barbero, quanto avvenne a Fenestrelle deve essere molto ridimensionato e, comunque, ancora di pi\u00f9 scientificamente studiato, sebbene riconosca che tali eventi siano da inquadrarsi nei sussulti, anche dolorosi, del neonato Stato italiano.\nJuri Bossuto, consigliere regionale piemontese di Rifondazione Comunista, in un libro del 2012 ridimensiona notevolmente il numero delle vittime, riportandone solo quattro nel novembre del 1860 e tende a smentire il maltrattamento ai danni dei prigionieri borbonici, poich\u00e9 sarebbero stati assistiti con vitto e cure sanitarie.\nNonostante l'ampio \"debunking\" in merito alla vicenda, sulle mura del Forte \u00e8 stata abusivamente affissa una targa a \"ricordo\" dei fatti denunciati; inoltre, nel 2016, il sito monumentale \u00e8 stato oggetto di vandalismi ad opera di presunti autori neoborbonici.\nLe detenute.\nNel corso di tutta la sua storia solo tre donne furono detenute nella prigione di stato. La marchesa piemontese Polissena Gamba Turinetti di Priero e sua figlia Clementina in quanto oppositrici politiche di Napoleone. Esse vennero tenute separate dagli uomini ed ebbero a loro privata disposizione pi\u00f9 stanze del padiglione degli ufficiali. Nel 1864 vi sarebbe stata forse rinchiusa Maria Oliverio, detta \"Ciccilla\", condannata al carcere a vita per brigantaggio, fino alla morte.\nDescrizione.\nLa costruzione, definita erroneamente \"forte\", \u00e8 in realt\u00e0 un insieme ininterrotto di strutture fortificate, per questo motivo il termine pi\u00f9 corretto per definirla \u00e8 \"fortezza\". Nella fattispecie questa fortezza \u00e8 formata da 3 forti e 7 ridotte, uniti ed indipendenti fra loro, collegati da spalti, bastioni, scale e da ben 28 risalti, per una superficie complessiva di 1.350.000\u00a0m\u00b2. La struttura si sviluppa per oltre 3 chilometri su un dislivello di circa 635 metri. La fortezza viene oggi ricordata anche per le sue due lunghe scalinate: la scala interna, detta \"Scala Coperta\" composta da circa 4.000 gradini, che permetteva di raggiungere tutti i forti che compongono la struttura senza dover mai uscire, e la scala esterna, detta \"Scala Reale\" composta da 2.500 gradini che veniva utilizzata dal re quando si recava in visita.\nNella sua tipologia costruttiva \u00e8 la pi\u00f9 grande fortezza settecentesca a Serravalle esistente al mondo ed \u00e8, pi\u00f9 genericamente, la quinta costruzione militare pi\u00f9 antica in termini di lunghezza complessiva (superata, in ordine crescente, dalle cinte murarie di Lucca -4,2\u00a0km-, Nicosia -4,5\u00a0km-, Genova -19\u00a0km- e, naturalmente, dalla grande muraglia cinese). Inoltre, insieme al Forte di Exilles a al Forte di Vinadio, rappresenta una delle pi\u00f9 significative strutture difensive del Piemonte. Il pi\u00f9 antico dei 3 forti che la costituiscono, il Forte delle Valli, \u00e8 l'ultimo forte alpino originale settecentesco esistente in Italia, giacch\u00e9 tutti gli altri sono stati demoliti o ammodernati.\nIl Forte delle Valli.\nNel 1728, la costruzione della fortezza di Fenestrelle inizi\u00f2 dalla cima del Monte Pinaia (a 1780\u00a0m) con il Forte delle Valli. Le motivazioni alla base di questa scelta furono la reperibilit\u00e0 e la facilit\u00e0 di trasporto dei materiali da costruzione e questioni di natura strategica; infatti da quella quota era possibile sia proteggere le fortificazioni sottostanti con fuoco incrociato, sia evitare che i nemici mettessero in atto una manovra di aggiramento dalla zona sovrastante.\n Inoltre il fondovalle era gi\u00e0 all'epoca protetto dal Fort Mutin che era stato ricostruito dopo la fine della guerra di successione spagnola. Per tutti questi motivi si decise di iniziare la costruzione proprio con il Forte Delle Valli e le tre ridotte che lo compongono: la Ridotta dell'Elmo, la Ridotta Sant'Antonio e la Ridotta Belvedere.\nLe tre ridotte erano circondate da profondi fossati e, in caso di assedio, erano autonome cos\u00ec che, se anche una fosse caduta sotto il fuoco nemico, le altre avrebbero potuto continuare a resistere. A causa dei fossati, le tre ridotte erano collegate tra loro per mezzo di ponti: la Belvedere comunicava con quella successiva (la Sant'Antonio) tramite un ponte fisso centrale e una coppia di ponti levatoi laterali; a sua volta la ridotta Sant'Antonio era collegata con la ridotta dell'Elmo per mezzo di un sistema di ponti analogo. Inoltre, il Forte delle Valli era anche protetto da spessi muraglioni traforati, massicce traverse e bastioni a tenaglia che lo rendevano pressoch\u00e9 inespugnabile per l'epoca in cui era stato concepito.\nIl Forte \u00e8 collegato alla strada di Pra Catinat dalla Ridotta dell'Elmo dove ancora oggi si trova il Ponte Rosso, una struttura in pietra a quattro arcate che supera un profondo strapiombo e al centro della quale si trova un poderoso cancello in ferro inserito fra due alti pilastri sormontati da due palle di cannone in pietra. Inoltre, dalla Ridotta Belvedere, il forte si collega alla \"Strada dei Cannoni\" che scende verso le fortificazioni sottostanti e l'abitato di Fenestrelle.\nLa Ridotta Belvedere, la prima che si incontra salendo dal Forte Tre Denti, \u00e8 la pi\u00f9 estesa e ben conservata delle tre che formano il Forte delle Valli, nonch\u00e9 l'unica ad ospitare una cappella per le funzioni religiose. \u00c8 collegata al resto della fortezza non solo per mezzo della \"Scala Coperta\", ma anche tramite la \"Scala Reale\": un tempo, da quest'ultima si poteva entrare nella ridotta da un ingresso chiamato \"Porta Reale\" (spesso conosciuto come\" Il Tempietto\" per via del suo apparato decorativo che ricorda un edificio religioso) attraverso un ponte levatoio andato successivamente distrutto.\nSebbene costruita all'interno di un forte alpino, la cappella a navata unica (da tempo sconsacrata) doveva essere in origine un edificio particolarmente suggestivo: la facciata barocca era ornata da lesene e decorazioni in granito giallo, mentre il tetto era sormontato da un piccolo campanile. Oggi poco rimane di tali elementi decorativi, poich\u00e9 la cappella versa in gravi condizioni, dovute soprattutto ai venti freddi e al gelo invernale, ma anche ai saccheggi del secondo dopoguerra (fu per esempio trafugata la campana).\nCome mezzo di collegamento della ridotta con la \"Strada dei Cannoni,\" esiste una ripida scalinata composta da 50 gradini che parte dalla zona antistante i ponti di collegamento con la Ridotta Sant'Antonio. Questa scalinata \u00e8 chiamata \"Scala delle Tre Traverse \"perch\u00e9 tre alti muraglioni la proteggevano in caso di bombardamenti.\nLa Ridotta Sant'Antonio \u00e8 di dimensioni modeste (\u00e8 infatti la pi\u00f9 piccola delle tre che formano il Forte delle Valli) ed \u00e8 costituita da un unico fabbricato in parte ricavato nella viva roccia e comprendente una polveriera e otto stanze per l'esigua guarnigione. Sul suo tetto a terrazza si trovavano due mortai di piccolo calibro.\nLa Ridotta dell'Elmo \u00e8 l'ultima che si incontra arrivando dai forti sottostanti ed \u00e8 cos\u00ec chiamata perch\u00e9, come un elmo, protegge la testa della struttura. Questa ridotta \u00e8 munita di poche finestre difese da robuste inferriate e di un piccolo portale con un arco a tutto sesto, preceduto da un terrazzino di accesso che \u00e8 il suo unico ingresso. \u00c8 sormontata da sette casematte sul lato ovest (aggiunte dopo la met\u00e0 del XIX secolo per proteggere i nuovi cannoni) di cui sei orientate verso la strada del Colle delle Finestre, mentre una (quella che si trova all'altitudine maggiore, a quota 1783\u00a0m) \u00e8 posizionata verso il pianoro di Pra Catinat. A nord e a est, 10 piazzole a cielo aperto per cannoni leggeri erano volte verso Pra Catinat e la bassa Val Chisone.\nBatterie e Ridotte tra il Forte delle Valli e il Forte Tre Denti.\nSi tratta di due batterie e due ridotte che si trovano in posizione intermedia lungo la fortificazione tra il Forte delle Valli e il sottostante Forte Tre Denti e il cui compito era di aumentare la capacit\u00e0 difensiva della fortezza. Proprio per quest'ultimo motivo, le ridotte \"Santa Barbara\" e \"delle Porte\" furono entrambe l'oggetto di lavori di ristrutturazione che ne modificarono la struttura superiore in occasione delle opere per l'ammodernamento delle strutture militari a seguito dell'entrata dell'Italia nella \"Triplice Alleanza\" nel 1882.\nLa prima che si incontra risalendo dal Forte Tre Denti \u00e8 la Batteria dello Scoglio. Questa era armata con piccole bocche da fuoco che si trovavano su tre piazzole. Facevano parte di questa batteria anche un magazzino e una stazione ottica per le comunicazioni.\nRisalendo ancora il fianco della montagna, a quota 1550\u00a0m, si trova la Ridotta Santa Barbara. L'edificio, parzialmente inglobato nella montagna, \u00e8 di forma tronco piramidale a base quadrata con muri spessi fino a 6 metri. Un tempo questa ridotta era collegata con l'esterno delle mura tramite un ponte levatoio che permetteva di raggiungere la\" Strada dei Cannoni\".\nA 1680\u00a0m si trova la Ridotta delle Porte le cui caratteristiche sono molto simili alla Ridotta Santa Barbara, ma \u00e8 leggermente pi\u00f9 grande ed era dotata di una propria polveriera. Mentre non lontano, a 1708 m, si incontra la Batteria dell'Ospedale, che aveva il compito di proteggere la \"Strada dei Cannoni\" e l'ospedale militare posto fuori le mura verso il confine con la Francia.\nIl Forte Tre Denti.\nQuesta fortificazione prende il nome dai tre spuntoni di roccia (i cosiddetti \u201cdenti\u201d) che si trovano nel luogo in cui \u00e8 stata eretta. Sorge a quota 1400\u00a0m ed \u00e8 il forte pi\u00f9 antico della Fortezza di Fenestrelle; fu infatti nel 1692 che il generale Catinat fece erigere in quel luogo una prima fortificazione per conto della Francia. A partire dal 1713, a seguito del Trattato di Utrecht, la postazione militare francese venne ristrutturata e ampliata per conto dei Savoia, su progetto dell'architetto e ingegnere militare Antonio Bertola (padre adottivo di Ignazio). Nei pressi, venne inoltre realizzata la cosiddetta \"Garitta del Diavolo,\" raggiungibile solo per mezzo delle sei rampe di scale che compongono una stretta scalinata in pietra. La \"Garitta del Diavolo\" \u00e8 un osservatorio che ha un'ottima visuale sulla valle, essendo stata costruita in cima a uno sperone di roccia, su uno strapiombo di oltre 20 metri.\nSeguendo il progetto di Ignazio Bertola, presentato nel 1727, le fortificazioni antecedenti e la \"Garitta del Diavolo\" sono poi state ampliate e inglobate nella fortezza in costruzione.\nIl Forte Tre Denti era armato con sei cannoni ad ampio raggio e disponeva di cucine e di magazzini, nonch\u00e9 di una cisterna per l'acqua e di una polveriera. Di grande rilevanza \u00e8 anche l'acquedotto sotterraneo che trasportava acqua sia a questo forte che al sottostante Forte San Carlo. Si tratta di un condotto artificiale lungo 424 metri che si addentra in profondit\u00e0 nella montagna, prelevando l'acqua da una sorgente naturale.\nI Risalti.\nSi tratta di 28 risalti (ossia postazioni per artiglieria) altamente scenografici che appaiono come degli enormi gradoni agli occhi dei visitatori e talmente imponenti da essere visibili anche a grandi distanze. La loro maestosit\u00e0 impression\u00f2 persino lo scrittore italiano De Amicis che visit\u00f2 la fortezza nel 1883 e ne parl\u00f2 poi nel suo libro \"Alle Porte d'Italia\".\nI risalti sono collegati tra loro da scalinate coperte, sono numerati in progressione dal basso verso l'alto e si susseguono con andamento serpeggiante lungo il pendio montano dal Forte San Carlo fino al Forte Tre Denti dando luogo a tre bastioni: San Carlo, Beato Amedeo e Sant'Ignazio. Inoltre, i primi 16 risalti sono protetti da un largo e profondo fossato, che prosegue verso il basso fino alla Ridotta Carlo Alberto.\nAll'interno dei risalti erano posizionate le artiglierie per la difesa attiva della fortezza: cannoni, mortai e in un secondo tempo anche mitragliatrici. Ben 22 dei 28 Risalti sono piazzole a cielo aperto delimitate da quattro alte mura; i restanti sei furono dotati nella seconda met\u00e0 del XIX secolo di casematte, ossia di postazioni per artiglieria chiuse da una volta a prova di bomba e con un lato posteriore aperto in modo da consentire la rapida fuoriuscita dei gas prodotti dagli spari dei cannoni.\nIl Forte San Carlo.\nCostruito tra il 1731 e il 1789 \u00e8 il complesso pi\u00f9 importante e meglio conservato dell'intera fortificazione. Proprio qui si trova la \"Porta Reale\", l'ingresso della fortezza riservato agli alti ufficiali, agli ambasciatori e ai nobili. All'interno del Forte San Carlo si trovano il Palazzo del Governatore, il Padiglione degli Ufficiali, i Quartieri per la guarnigione, una chiesa, una grande polveriera, magazzini, laboratori e un'infermeria. Inoltre \u00e8 da questo Forte che parte la famosa \"Scala Coperta\".\nIl Palazzo del Governatore fu iniziato nel 1740 e si articola su quattro piani di cui uno interrato con muri spessi pi\u00f9 di due metri. La facciata \u00e8 ancor oggi ben conservata ed \u00e8 abbellita da cornici e modanature scalpellate. Vi si trova anche una cucina nella quale si preparavano i pasti per il Governatore e gli Alti Ufficiali.\nDal 1780 al 1789 venne costruito il Padiglione degli Ufficiali situato nella Piazza d'Armi. L'opera venne realizzata con un duplice scopo, da un lato come alloggiamento per gli ufficiali, dall'altro come prigione per uomini illustri e per ufficiali rei di aver infranto il codice militare. L'edificio \u00e8 composto da 44 stanze e si sviluppa su diversi piani di cui anche uno sotterraneo; \u00e8 stato costruito in pietra e mattoni ed ha per lo pi\u00f9 uno stile sobrio tranne che nel portale in stile barocco. Nel livello sotterraneo si trovavano le cucine, le dispense, il pozzo collegato alla cisterna dell'acqua e i forni per la panificazione.\nLa chiesa del Forte San Carlo \u00e8 l'edificio religioso pi\u00f9 grande mai realizzato in una fortezza alpina europea. Rimangono ancora sconosciuti la data della sua costruzione e l'architetto che l'ha progettata. A seguito della sua sconsacrazione ha poi funto da magazzino. Oggi, dopo i lavori di restauro (in particolare il rifacimento del tetto e delle pavimentazioni) la chiesa viene utilizzata soprattutto per ospitare eventi che si tengono all'interno del forte, come mostre, concerti e opere teatrali.\nAltro elemento fondamentale erano i Quartieri per l'alloggiamento dei soldati. Al San Carlo erano presenti i pi\u00f9 grandi quartieri per la guarnigione della fortezza di Fenestrelle. Si tratta di tre lunghi edifici a tre piani, disposti parallelamente uno dietro l'altro sul pendio che sale verso i forti superiori. Originariamente erano stati progettati come caserme per le truppe, ma furono poi anche utilizzati come reclusorio militare e come prigione per galeotti. Al loro interno lo spazio era organizzato in grandi camerate. Il tetto era coperto da due strati di lose mentre la volta interna era a botte. I piani superiori erano stati costruiti in legno di larice, ma sono stati completamente asportati nel corso degli anni di abbandono della fortezza.\nLa pi\u00f9 importante polveriera di tutta la fortezza \u00e8 la Polveriera Sant'Ignazio, cos\u00ec chiamata in onore dell'architetto originale del forte, Ignazio Bertola. Si trova a monte dei Quartieri militari, \u00e8 di pianta quadrata e dotata di tripli muri perimetrali di notevole spessore.\nLa Scala Coperta e la Scala Reale.\nLa Scala Coperta ha inizio nella Piazza d'Armi del Forte San Carlo, dove un'arcata conduce ad una galleria coperta. Si tratta di una scala unica nel suo genere in Europa ed \u00e8 composta da quasi 4.000 gradini (3.996 per l'esattezza). \u00c8 lunga circa 2\u00a0km su un dislivello di circa 530 metri e collega l'intera fortezza dal Forte San Carlo fino al Forte delle Valli, consentendo anche nei lunghi inverni alpini di raggiungere tutte le parti della fortezza senza dover uscire ed essere soggetti alle intemperie. \u00c8 inoltre bene ricordare che i gradini di questa scala erano stati progettati per i muli e sono molto scomodi per gli esseri umani, tant'\u00e8 che viene anche definita la \"spacca gambe\". Da alcuni anni a Fenestrelle si tengono delle gare di corsa in cui i partecipanti devono salire la scala in tutta la sua lunghezza.\nUn'altra importante scala \u00e8 quella che si affianca alla \"Scala Coperta\" all'altezza del Forte Tre Denti. Si tratta della Scala Reale, anch'essa designata per la salita dei muli \u00e8 per\u00f2 all'aria aperta e consta di soli 2.500 gradini. Era utilizzata per mettere in comunicazione le batterie e le ridotte tra il Forte Tre Denti e il Forte delle Valli ed era quella utilizzata dal re quando veniva in visita alla fortezza, per questo motivo \u00e8 detta \"Reale\".\nEdifici connessi.\nIl Fort Mutin.\nLa costruzione del Fort Mutin inizi\u00f2 nel 1694 per volont\u00e0 di Luigi XIV con l'obiettivo di controllare il fondovalle, per ovviare ad eventuali attacchi da parte di truppe sabaude provenienti da Pinerolo. Si trattava di un'imponente costruzione pentagonale di circa 96.000 metri quadrati, progettata dall'architetto Guy Creuzet de Richerand, all'epoca responsabile delle fortificazioni del Delfinato.\nTuttavia, come successivamente dimostr\u00f2 l'assedio del 1708 ad opera del Ducato di Savoia, il forte aveva una grave debolezza: si ergeva infatti in una conca che lo rendeva vulnerabile al fuoco nemico. Per questo motivo, il famoso architetto e commissario generale delle fortificazioni del Re di Francia S\u00e9bastien Le Prestre de Vauban critic\u00f2 severamente il Fort Mutin in occasione della sua visita a Fenestrelle nel 1700 e avrebbe preferito abbatterlo, ma data la situazione politica dell'epoca e gli enormi costi sostenuti per la costruzione, prefer\u00ec tentare di ovviare al problema facendo costruire ben 8 ridotte su entrambi i versanti della valle al solo scopo di proteggere il forte. Ciononostante, a nulla valsero tali sforzi quando il 31 agosto 1708, dopo un assedio durato 15 giorni, il Fort Mutin si arrese alle armate piemontesi in seguito al bombardamento della sua polveriera.\nIl forte venne poi restaurato per volont\u00e0 di Vittorio Amedeo II, che fece per\u00f2 girare le bocche da fuoco in direzione del confine francese. Rimase in attivit\u00e0 fino al 1836 quando venne parzialmente abbattuto a seguito della costruzione della Ridotta Carlo Alberto, che era stata fatta edificare proprio allo scopo di sostituirlo perch\u00e9 ormai in condizioni precarie.\nOggi di questa costruzione risalente alla fine del XVII secolo non rimangono che delle rovine ancora ben visibili dalla Fortezza di Fenestrelle.\nLa Ridotta Carlo Alberto.\nNel 1836 il consiglio del genio militare deliber\u00f2 lo smantellamento definitivo del Fort Mutin. Quest'ultimo, ritenuto ormai obsoleto e pericolante, fu sostituito da questa nuova struttura militare che completava lo sbarramento della valle anche nel suo punto pi\u00f9 basso. La nuova fortificazione prese il nome dell'allora Re di Sardegna Carlo Alberto, che ne finanzi\u00f2 la costruzione.\nLa ridotta era costituita originariamente da due edifici tozzi e contigui, posti sulla sponda sinistra del Chisone, a cavallo della strada che \u00e8 oggi strada provinciale 23 del Colle di Sestriere. Delle due strutture, l'edificio ancora esistente \u00e8 di forma tronco piramidale a base quadrata e si sviluppa su 5 piani, di cui 2 al di sotto del livello stradale.\nIl secondo edificio, oggi mancante, fu fatto saltare a colpi di mina nel luglio del 1944, da partigiani della divisione A. Serafino, nell'intento di rallentare l'opera di rastrellamento e la marcia dei tedeschi verso l'alta valle. Questa seconda struttura era di forma rettangolare e si sviluppava su 4 piani; essendo posta a cavallo della strada controllava direttamente questa importante via di comunicazione tramite un sistema composto da due ponti levatoi e due saracinesche in ferro.\nLa Ridotta Carlo Alberto era collegata alla Fortezza di Fenestrelle tramite un fossato che raggiungeva le Tenaglie Occidentali del Forte San Carlo. Tramite un camminamento protetto, si poteva anche raggiungere la \"Colombaia\", un edificio adibito all'allevamento dei piccioni viaggiatori, utilizzati come forma di comunicazione.\nOggi, quanto rimane della Ridotta Carlo Alberto \u00e8 in mano a privati, ai quali fu ceduta subito dopo la fine della seconda guerra mondiale.\nLa Colombaia.\nPrima che venissero introdotte le stazioni ottiche per la comunicazione a distanza, l'importanza per le varie fortificazioni alpine di inviare e ricevere messaggi in modo rapido e sicuro rendeva necessario l'uso di piccioni viaggiatori. La colombaia era l'edificio preposto all'allevamento e alla dimora di questi volatili.\nNel caso della fortezza di Fenestrelle, fu adibito a colombaia il trecentesco Chateau Arnaud, un tozzo edificio a base quadrata che fu una delle sedi del castellano fino all'annessione di Fenestrelle alla Francia nel 1349 e successivamente sede del rappresentante del Delfino per la zona dell'alta Val Chisone.\nAlla fine della Seconda Guerra Mondiale la Colombaia fu ceduta ai privati ed \u00e8 ancora oggi pressoch\u00e9 intatta."}
{"id": "578954", "revid": "599013", "url": "https://it.wikipedia.org/wiki?curid=578954", "title": "Smn", "text": ""}
{"id": "578955", "revid": "484362", "url": "https://it.wikipedia.org/wiki?curid=578955", "title": "C1", "text": ""}
{"id": "578959", "revid": "13833", "url": "https://it.wikipedia.org/wiki?curid=578959", "title": "Diocesi di Stockholm", "text": ""}
{"id": "578961", "revid": "125582401", "url": "https://it.wikipedia.org/wiki?curid=578961", "title": "Parco nazionale dell'Arcipelago Toscano", "text": "Il Parco nazionale dell'Arcipelago Toscano \u00e8 un parco nazionale istituito nel 1980 che si trova al largo della Toscana.\nTerritorio.\nIl parco ha una superficie di 16.856 ettari a terra e 56.766 a mare ed \u00e8 composto da:\nIsola del Giglio.\nL'isola del Giglio, composta di coste rocciose con falesie di elevato valore naturalistico, oltre a far parte del Parco nazionale, \u00e8 un'area protetta sia come sito di interesse regionale (SIR) che come zona di protezione speciale (ZPS), ed \u00e8 inoltre stata proposta come sito di importanza comunitaria (pSIC).\nGeomorfologia.\nCome tipologia ambientale prevalente, l'Isola \u00e8 prevalentemente granitica, dalla copertura vegetale eterogenea, prevalgono formazioni pi\u00f9 o meno evolute di macchia mediterranea e dei suoi stadi di degradazione (garighe e prati annui), a causa degli incendi. Superfici significative sono occupate da impianti di pini e da arbusteti di ricolonizzazione su aree agricole abbandonate. Larga presenza di terrazzamenti.\nSIR.\nI principali elementi di criticit\u00e0 interni al SIR sono: \nI principali elementi di criticit\u00e0 esterni al sito sono: \nLe principali misure di cinoservazione da adottare sono:\nIndicazioni per le misure di conservazione: \nComuni.\nCampo nell'Elba, Capoliveri, Marciana, Marciana Marina, Porto Azzurro, Portoferraio, Rio; Capraia Isola; Grosseto; Isola del Giglio; Livorno\nFlora.\nIl clima di tipo mediterraneo ed isolano sono i fattori principali che influenzano la vegetazione dell'Arcipelago Toscano. In quest'area sono massicciamente presenti piante di sempreverdi e piante con foglie molto piccole come le ginestre. Nell'ambiente dell'arcipelago si possono ritrovare grandi foreste di leccio di cui oggi sopravvivono solo pochi boschi cedui e boschi di castagno. La formazione vegetale oggi pi\u00f9 diffusa nel parco \u00e8 la macchia mediterranea: il corbezzolo, il lentisco, il ginepro fenicio, il mirto, le eriche, il rosmarino, la lavanda, le ginestre e i cisti. \nAlcune specie endemiche sono esclusive del'arcipelago toscano o dell'area sardo-corsa.\nIsola del Giglio.\nNel sito dell'isola del Giglio la flora, prevalentemente silicicola, \u00e8 abbastanza ricca, con specie rare ed endemiche tirreniche. Tra le altre tipologie ambientali rilevanti ci sono le aree agricole (in prevalenza vigneti), i boschi di sclerofille e, nelle esposizioni pi\u00f9 fresche, di latifoglie, le coste rocciose, le coste sabbiose, i piccoli centri storici e gli insediamenti turistici.\nTra le specie vegetali presenti: il cavolo prostrato (\"Brassica procumbens\"), specie a distribuzione nord-africana e sud-europea, presente in Europa in due localit\u00e0 (Corsica e Isola del Giglio), probabilmente le stazioni europee sono di origine avventizia; la \"Gagea granatellii\", specie rara, segnalata all'Elba (Monte Capanne), Pianosa e Giglio. Sono inoltre da segnalare popolamenti floristici delle coste rocciose con specie endemiche o di elevato interesse conservazionistico.\nFauna.\nTra i mammiferi \u00e8 da rilevare la presenza di martore e conigli selvatici, oltre ai mufloni e cinghiali, che per\u00f2, sono stati \"introdotti\" per scopi venatori. Ricca l'avifauna: vari uccelli migratori, tra cui berte e gabbiani corsi, questi ultimi anche simbolo del parco. Tra uccelli non migratori, rettili e anfibi: il venturone, il geco tirrenico, la raganella tirrenica, il discoglosso sardo e il sordone.\nIl Comune di Marciana dell'isola d'Elba, con delibera n. 26 del 30 aprile 1976, dispose l'acquisizione - per la somma complessiva di 672.000 lire - di tre esemplari di muflone provenienti dalla tenuta di Ugo Baldacci a Montecatini Val di Cecina da collocare sul Monte Perone, dichiarando che l'introduzione degli esemplari costituiva un \u00ab\"contributo del Comune all'opera di ripopolamento e ricostituzione della fauna [...] al fine di ottenere un ripopolamento di selvaggina nelle idonee zone dell'isola.\"\u00bb\nTuttavia, nel maggio 2016, il Consiglio direttivo del Parco nazionale dell'Arcipelago toscano ha preso la decisione di \u00aberadicare\u00bb il muflone dall'isola. Il giro di vite giunge dopo anni in cui il Parco ha tentato di limitare i capi di ungulati sul territorio elbano: un'azione che, evidentemente, non \u00e8 bastata a gestire l'emergenza procurata dai mufloni, responsabili assieme ai cinghiali di numerosi danni alle colture e alla biodiversit\u00e0, soprattutto nei confronti del giglio rosso, del giglio stella, dell'agrifoglio e del pungitopo.\nIsola del Giglio.\nNel SIR dell'Isola del Giglio \u00e8 da segnalare la presenza del raro chirottero \"Tadarida teniotis\".\nPresenza di specie rare ornitiche nidificanti marine, legate ad habitat rocciosi ed alle garighe mediterranee; importante per la sosta degli uccelli migratori. Tra esse: la magnanina sarda (\"Sylvia sarda\") segnalata recentemente come nidificante; la sterpazzola di Sardegna (\"Sylvia conspicillata\"), segnalata recentemente come nidificante. Presenza di forme endemiche, esclusive del Giglio o dell'Arcipelago Toscano, e di numerosi altri elementi d'interesse biogeografico (ad esempio, di forme sardo-corse). Consistenti popolazioni nidificanti di specie minacciate di uccelli, legate ai complessi mosaici ambientali e ai paesaggi agricoli tradizionali.\nPresenza fra i rettili del \"Phyllodactylus europaeus\", appartenente ad un genere per il resto a distribuzione tropicale e tra gli anfibi, del \"Discoglossus sardus\", specie endemiche dell'area tirrenica.\nNumerose le specie di invertebrati endemici."}
{"id": "578962", "revid": "110157", "url": "https://it.wikipedia.org/wiki?curid=578962", "title": "Parco nazionale dell'Asinara", "text": "Il Parco nazionale dell'Asinara \u00e8 un parco nazionale italiano della Sardegna. Amministrativamente appartiene al comune di Porto Torres.\nIn precedenza noto come carcere dell'Asinara, fu istituito con decreto il 28 novembre 1997. L'intero territorio del Parco nazionale \u00e8 rappresentato dall'isola dell'Asinara.\nStoria.\nI decreti istitutivi del Parco nazionale, dell'Ente parco e dell'Area marina protetta Isola dell'Asinara sono stati emanati nel 2002. La storia del Parco ha per\u00f2 inizio nel 1967, con un convegno tenutosi a Porto Torres e riguardante la possibilit\u00e0 della restituzione dell'isola al comune stesso. All'epoca il carcere era ancora in attivit\u00e0. Nel 1984 fu organizzato, sempre a Porto Torres, un convegno internazionale sui parchi durante il quale si medit\u00f2 sulla possibilit\u00e0 di istituire un parco naturale sull'isola. Alcuni rappresentanti politici, nel 1988 proposero un disegno di legge nel quale si prevedeva il trasferimento dell'isola dal demanio dello Stato alla Regione Sardegna.\nNel 1994, con l'approvazione della legge sui parchi (la n. 394/91) viene creato il Parco nazionale del Golfo di Orosei e del Gennargentu, e Isola dell'Asinara e, nel 1992 viene firmata l'intesa Stato-Regione che formalizza la creazione del parco. Il decreto di perimetrazione provvisoria dell'area del parco sar\u00e0 emanato il 28 novembre del 1997. Il carcere sar\u00e0 ufficialmente chiuso il 31 dicembre dello stesso anno.\nL'istituzione del Parco Nazionale e dell'Ente Parco avviene per D.P.R. 3 ottobre 2002, mentre con D.M. 13 agosto 2002 viene istituita l'area marina protetta, con ricadute positive per l'economia di Porto Torres, per il rilancio turistico del Golfo, ma anche con ricadute negative per l'integrit\u00e0 dell'isola e l'efficacia dell'azione protettiva del Parco Nazionale.\nNel maggio del 2009 il Comune di Stintino ha chiesto ufficialmente di essere inserito nell'Ente parco. Stintino infatti \u00e8 la localit\u00e0 geograficamente pi\u00f9 vicina all'Asinara ed il centro dei maggiori traffici di passeggeri per l'isola. Gli stintinesi sono legati all'Asinara anche dalla storia: quando l'isola venne demanializzata nel 1885 per realizzare una colonia penale agricola ed un lazzaretto, molti dei suoi abitanti scelsero di non allontanarsi trasferendosi nel neo-edificato borgo di Stintino.\nTerritorio.\nL'Asinara, con una superficie di 51,22\u00a0km\u00b2 ed uno sviluppo costiero di 110 km, presenta una geografia prevalentemente montuosa. Il suo rilievo pi\u00f9 elevato \u00e8 punta della Scomunica (408 m s.l.m.), cui seguono punta Maestra (265 metri), punta Tumbarino (241 metri), monte Ruda (215 metri) e punta Marcutza (195 metri). Vi sono anche delle piccole aree pianeggianti, presso cala Reale e Fornelli, un tempo utilizzate per le coltivazioni dagli abitanti nativi dell'isola, prima della demanializzazione (avvenuta nel 1885) da parte dello Stato e del loro conseguente trasferimento nel nuovo abitato di Stintino, appositamente creato.\nI corsi d'acqua hanno carattere prevalentemente stagionale ed alimentano alcuni invasi artificiali che erano al servizio delle strutture carcerarie e del villaggio di cala d'Oliva. Presso le coste basse vicine al mare si sviluppano, durante la stagione delle piogge, dei piccoli stagni (nelle localit\u00e0 di Fornelli, cala Sant'Andrea, cala Stagno Lungo e cala Barche Napoletane) che danno asilo ad una grande variet\u00e0 di uccelli acquatici e di passo oltre che contribuire allo sviluppo della vegetazione riparia e costiera.\nLungo le coste orientali dell'isola si susseguono alcune piccole spiagge che si alternano alle coste rocciose. I piccoli scogli presso Cala Scombro di Dentro ospitano importanti colonie di marangone dal ciuffo \"(Phalacrocorax aristotelis)\".\nFlora.\nLa vegetazione si presenta fortemente degradata per la via del pascolo eccessivo da parte di specie introdotte dall'uomo (capre domestiche, i e cinghiali). Si pu\u00f2 notare la presenza dell'euforbia \"(Euphorbia dendroides)\" che, in quanto tossica, non \u00e8 oggetto del pascolo da parte degli animali erbivori. Soltanto in localit\u00e0 Elighe Mannu si trova una piccola formazione originale di bosco di leccio \"(Quercus ilex)\". Attualmente l'Ente parco, in collaborazione con l'Ente foreste della Sardegna, sta provvedendo alla cattura ed al trasferimento delle specie introdotte dall'uomo, al fine di consentire alla vegetazione di ricolonizzare il territorio.\nLa flora dell'isola presenta, grossomodo, gli stessi componenti di quella della vicina Sardegna. Lungo le coste rocciose si sviluppa una vegetazione alofila bassa dominata dal finocchio di mare \"(Crithmum maritimum)\", il ginestrino delle scogliere \"(Lotus cytisoides)\" ed il limonio a foglie acute \"(Limonium acutifolium)\". Le coste sabbiose sono invece dominate dalla gramigna delle spiagge \"(Agropyron junceum)\", dallo sparto pungente \"(Ammophila littoralis)\", la santolina delle spiagge \"(Otanthus maritimus)\" e dal giglio marino \"(Pancratium maritimum)\".\nLa vegetazione forestale \u00e8 ridotta ad un residuo di lecceta in localit\u00e0 Elighe Mannu. Le zone dominate dalla macchia presentano formazioni vegetali di ginepro fenicio \"(Juniperus phoenicea)\" ed euforbia \"(Euphorbia dendroides)\", quest'ultima tossica e quindi non soggetta al pascolamento. Vi si ritrova anche il lentisco \"(Pistacia lentiscus)\", la felce aquilina \"(Pteridium aquilinum)\" ed il tamaro \"(Tamus communis)\".\nNelle zone a gariga si ritrovano la lavanda \"(Lavandula stoechas)\", il cisto \"(Cistus monspeliensis)\", il fiordaliso spinoso \"(Centaurea horrida)\" e la ginestra di Corsica \"(Genista corsica)\".\nFauna.\nElenco delle specie che si riproducono sull'Asinara:\nAnfibi:\nRettili:\nUccelli:\nMammiferi:\nPunti d'interesse.\nOltre alle strutture che facevano parte del complesso carcerario, sull'isola \u00e8 presente un ossario austro-ungarico eretto negli anni trenta.Nella localit\u00e0 di Fornelli \u00e8 stato istituito nel 2004 l'\"Ospedale delle Tartarughe\", allo scopo di studiare le specie e recuperare gli esemplari feriti o catturati in maniera accidentale.In localit\u00e0 Tumbarino \u00e8 invece attivo l'\"Osservatorio Faunistico\" del Parco.\nAccessi.\nL'accesso al Parco nazionale \u00e8 possibile grazie al collegamento marittimo con battelli specifici. I porti di partenza sono quelli di Porto Torres e Stintino. Nel periodo estivo sono attivi collegamenti marittimi con i porti di Castelsardo e Santa Teresa di Gallura."}
{"id": "578970", "revid": "11497", "url": "https://it.wikipedia.org/wiki?curid=578970", "title": "X-box", "text": ""}
{"id": "578973", "revid": "13833", "url": "https://it.wikipedia.org/wiki?curid=578973", "title": "Diocesi di Sofia e Plovdiv", "text": ""}
{"id": "578974", "revid": "11497", "url": "https://it.wikipedia.org/wiki?curid=578974", "title": "X-Box", "text": ""}
{"id": "578980", "revid": "767487", "url": "https://it.wikipedia.org/wiki?curid=578980", "title": "Mediterranean rock", "text": "Mediterranean rock \u00e8 il primo album registrato da Dario Aspesani per conto dell'etichetta indipendente F2 records. L'incisione \u00e8 avvenuta tra il 1\u00ba gennaio 1997 e il 30 giugno 1997 rigorosamente dal vivo (quindi senza l'ausilio di multitraccia digitali) con i seguenti musicisti: Dario Aspesani (voce, basso e armonica a bocca), Luca Brunelli (chitarra solista), Mauro Ciarpella (chitarra solista), Gianpaolo Papa (chitarra ritmica e basso), Stefano Michelini (pianoforte, tastiere e programmazione campionatori), Simone Settimi (trombone tenore), Riccardo Pizzuti (basso).\nDel presente album sono state effettuate ben tre ristampe (l'ultima nel 2001). La prima pubblicazione (per strani motivi) risultava essere solamente in musicassetta.\nIl pezzo \"Questo \u00e8 tempo di pensare\" \u00e8 stato utilizzato da una emittente radiofonica newyorkese come sigla di un programma di rock latino nel 1997.\nTutti i brani sono stati scritti ed arrangiati da Dario Aspesani."}
{"id": "578982", "revid": "1305772", "url": "https://it.wikipedia.org/wiki?curid=578982", "title": "C2", "text": ""}
{"id": "578983", "revid": "287204", "url": "https://it.wikipedia.org/wiki?curid=578983", "title": "Qiang (arma)", "text": "Qiang () \u00e8 il termine cinese per lancia. In Cina, la lancia \u00e8 classificata come una delle quattro principali armi delle arti marziali, insieme al gun, al dao e al jian, ed \u00e8 soprannominata \"Re di Tutte le Armi\". \nUn proverbio delle arti marziali recita \"Pugni al sud e gambe al nord, lancia ad est e bastone ad ovest\" (Nanquan Beitui Dongqiang Xigun, \u5357\u62f3\u5317\u817f\u4e1c\u67aa\u897f\u68cd), sottolineando la prevalenza tecnica nei quattro punti cardinali.\nStoria.\nSecondo Qiu Pixiang, la lancia deriverebbe dalla \"picca\" (), un'arma lunga 4 metri soprannominata \"picca lunga otto guerre\" () ed utilizzata nelle battaglie con i carri nel periodo delle Primavere e degli Autunni. In epoca Qin e Han si utilizzarono prevalentemente lance di dimensioni e fattezze molto simili alle attuali. Durante la Dinastia Jin furono rimpiazzate da lance in bronzo che poi furono sostituite da lance in ferro. \nIl testo \"Storia delle Cinque dinastie\" (), nella parte intitolata \"Biografia del re Y\u00e0n Zh\u0101ng\" (), racconta: \"Y\u00e0n Zh\u0101ng si comportava con pienezza di coraggio e di forza, era capace di camminare cento passi scalzo tra arbusti spinosi, brandiva una lancia di ferro, cavalcava e andava al galoppo, si lanciava a grande velocit\u00e0 come volasse, cosa che non riusciva ad altri, all'interno dell'esercito era chiamato Re Lancia di Ferro. \"\nNel periodo della Dinastia Song la lancia divenne l'unica arma ad asta lunga utilizzata in battaglia. \nIl Wujing Zongyao descrive diciotto tipologie di \"Lance di Ferro dalle Lunghe Aste\" () della Dinastia Song, come ad esempio: \nIn questo periodo era famoso per il maneggio della lancia il famoso generale Yue Fei. In \"Storia dei Song\" (), nella \"biografia di L\u01d0 Qu\u00e1n\" () si legge che L\u01d0 Qu\u00e1n \"utilizzava l'arco a cavallo agilmente e vigorosamente, era capace di trasportare una lancia di ferro, cos\u00ec da essere chiamato L\u01d0 \"Lancia di Ferro\"\".\nQiu Pixiang racconta che a partire da questa epoca molti maestri svilupparono sequenze di tecniche di lancia che incorporarono movimenti artistici che diventarono famose come Lance Sportive. Durante la Dinastia Ming si affermarono 17 scuole di maneggio () tra cui la \"lancia del fiore di pero\" (), la \"lancia della famiglia Sh\u0101\" (), la \"lancia della famiglia M\u01ce\" (), la \"lancia (del monte) \u00e9m\u00e9i\" (), ecc. Nel Jixiao Xinshu si dice: \"La tecnica della lunga lancia ha avuto origine dal clan Y\u00e1ng \u6768, anche chiamata Fiore di Pero, stimata da tutti sotto il cielo\".\nIn epoca della Dinastia Qing \u00e8 stato scritto il \"Registro di mani e braccia\" () che descrive la teoria e la tecnica della lancia.\nNel periodo tra il 1920 ed il 1930 si formarono in Henan, Hebei e Shandong dei gruppi di autodifesa dei villaggi detti \"societ\u00e0 delle lance rosse\" (), perch\u00e9 utilizzavano la lancia.\nAspetto.\nDuan Ping e Zheng Shouzhi elencano le parti della Lancia: il corpo (), anche detto asta, manico, fusto, e la testa ().\nQiu Pixiang afferma che \"l'asta \u00e8 generalmente fatta di legno duro, soprattutto in Frassino Americano () che \u00e8 duro, dritto e resiliente\".\nLa testa \u00e8 lunga tra i 10 ed i 20 cm. La lunghezza complessiva di una lancia da competizione varia da 2 metri a 2,30 metri.\nIl corpo si divide in: \nUna parte della \"sezione posteriore\", in corrispondenza alla base dell'asta, \u00e8 detta * \"impugnatura\" (), perch\u00e9 \u00e8 la zona con cui si afferra l'arma con la mano destra.\nLa testa possiede:\nTra testa e corpo \u00e8 fissata una \"barba\" () di crine di cavallo e solitamente di colore rosso.\nManeggio.\nQuesti sono i fondamentali di maneggio della lancia:\nLo stesso Qiu Pixiang nel libro \"Basic Of Spear Play\" afferma che \"l\u00e1n n\u00e1 e zh\u0101\" sono le tre principali tecniche fondamentali di lancia, traducendo \"l\u00e1n\" in \"parare verso l'esterno\", \"n\u00e1\" in \"parare verso l'interno\", \"zh\u0101\" in \"spinta\".\nHong Shushun elenca 55 tecniche fondamentali di lancia."}
{"id": "578984", "revid": "123954327", "url": "https://it.wikipedia.org/wiki?curid=578984", "title": "PIN", "text": ""}
{"id": "578987", "revid": "827882", "url": "https://it.wikipedia.org/wiki?curid=578987", "title": "Acustico (Dario Aspesani)", "text": "Acustico \u00e8 un album del musicista italiano Dario Aspesani, pubblicato nel 2001, e registrato in \"presa diretta\", con l'ausilio esclusivo di chitarra classica, chitarra 12 corde, pianoforte e armonica.\nTutti i testi e le musiche sono di Dario Aspesani. Alcuni brani del disco, come \"Bar di periferia\" e \"Scivola il sangue\", sono stati arrangiati in maniera diversa su altri CD. Il pezzo \"Bar di periferia\" \u00e8 stato tradotto in spagnolo con un arrangiamento salsa, ed \u00e8 presente nel cd \"Ya llega el Chicharronero!\" del 2004."}
{"id": "578990", "revid": "1543377", "url": "https://it.wikipedia.org/wiki?curid=578990", "title": "DIMES", "text": "DIMES Distributed Internet MEasurements &amp; Simulations \u00e8 un progetto di calcolo distribuito che vuole studiare la struttura e la topologia di internet.\nScopo del progetto.\nFin dalla prima esistenza di internet la sua struttura \u00e8 decentralizzata e poco conosciuta. Il miglior modo per comprendere i punti critici della sua struttura ed eventualmente porvi rimedio \u00e8 quello di costruire una mappa di internet che possa evidenziare le velocit\u00e0 e i nodi pi\u00f9 importanti attraverso i quali passano le informazioni.\nFunzionamento.\nA differenza di molti altri progetti di calcolo distribuito che richiedono elevato impegno di CPU, qui vengono richiesti anche la connessione ad internet (per effettuare i test stessi sulla rete) e un'elevata diffusione dei partecipanti. Maggiori punti di osservazione ci saranno minori saranno le parti \"oscure\" della mappa del progetto.\nIl \"DIMES agent\" si connette per studiare la struttura della rete in un modo del tutto simile all'esecuzione di un traceroute e di un ping. Periodicamente le informazioni vengono spedite alla sede centrale del progetto.\nSoftware.\nIl software del progetto chiamato \"DIMES agent\" \u00e8 scritto in JAVA pertanto \u00e8 multipiattaforma e ed \u00e8 usabile su GNU/Linux, macOS e Microsoft Windows."}
{"id": "578993", "revid": "599013", "url": "https://it.wikipedia.org/wiki?curid=578993", "title": "Infinitae Terrae", "text": "Infinitae Terrae \"Percorsi musicali tra le due Americhe l'Africa e l'Europa\", \u00e8 un album di Dario Aspesani pubblicato nel maggio 2002.\n\u00c8 questo un lavoro \"multiculturale\", infatti nell'intero CD si canta in italiano, inglese, portoghese, arabo e spagnolo.\nVengono ripresi alcuni classici tipo: \"This land is your land\" di Woody Guthrie, \"Sweet home Chicago\" di Robert Johnson, \"Garota de Ipanema\" di Ant\u00f4nio Carlos Jobim, \"Libertango\" di Astor Piazzolla, \"Candela\" di Faustino Oramas con arrangiamenti nuovi ideati da Aspesani.\nLo scopo principale di questo album (dopo aver parlato con l'autore del disco) era quello di creare un'ipotetica passeggiata musicale in alcuni vicoli dove si produceva \"musica dal mondo\" e non.\nMoltissimi i musicisti italiani e stranieri invitati (il cantante arabo Mustaf\u00e0 o la brasiliana Mary Mathias ecc.)e, soprattutto, moltissimi sono gli strumenti musicali etnici utilizzati nell'incisione: kora, jemb\u00e8, shaker ganesi, flauti andini ed indiani, percussioni minori caraibiche e tamburi peruviani.\nCuriosit\u00e0: Per rendere il suono \"vintage\" della chitarra acustica su \"Sweet Home Chicago\" Aspesani ha utilizzato nella parte solista una piccola bottiglia di un noto aperitivo a mo' di anello slide guitar."}
{"id": "579002", "revid": "697352", "url": "https://it.wikipedia.org/wiki?curid=579002", "title": "Bang", "text": ""}
{"id": "579003", "revid": "11930", "url": "https://it.wikipedia.org/wiki?curid=579003", "title": "Bang (arma)", "text": ""}
{"id": "579004", "revid": "1573940", "url": "https://it.wikipedia.org/wiki?curid=579004", "title": "Pavo", "text": "Pavo \u00e8 un genere di uccelli della famiglia Phasianidae.\nComprende le seguenti specie:"}
{"id": "579005", "revid": "22356", "url": "https://it.wikipedia.org/wiki?curid=579005", "title": "Opisthocoelicaudinae", "text": ""}
{"id": "579006", "revid": "11930", "url": "https://it.wikipedia.org/wiki?curid=579006", "title": "Chang gun", "text": ""}
{"id": "579008", "revid": "22356", "url": "https://it.wikipedia.org/wiki?curid=579008", "title": "Opisthocoelicaudiinae", "text": ""}
{"id": "579009", "revid": "767487", "url": "https://it.wikipedia.org/wiki?curid=579009", "title": "Fire (film 1996)", "text": "Fire (dall'inglese \"fuoco\") \u00e8 un film del 1996 diretto da Deepa Mehta, con musiche composte da A. R. Rahman.\n\u00c8 il primo film della trilogia che comprende \"Earth\" (1998) e \"Water - Il coraggio di amare\" (2005).\nCentrato sulla condizione della donna in India e sul lesbismo, il film ha riscosso un certo successo, ed \u00e8 stato accompagnato da polemiche da parte di alcuni gruppi induisti e vietato in alcuni paesi musulmani (Pakistan e Malaysia)\nTrama.\nRadha e Sita sono due cognate che vivono nella stessa casa, a Nuova Delhi, all'interno di una famiglia indiana tradizionalista.\nSoffocate dalla famiglia, le due donne si libereranno grazie all'amore che nasce tra loro.\nIl \"fuoco\" del titolo allude sia alla passione che si accende tra le protagoniste che alla pira in cui si immolavano le vedove indiane fino ad alcuni decenni fa, nel sacrificio del \"sati\"."}
{"id": "579012", "revid": "115837", "url": "https://it.wikipedia.org/wiki?curid=579012", "title": "Criterio di Lawson", "text": "Il criterio di Lawson \u00e8 un criterio formulato dall'ingegnere e fisico inglese John D. Lawson per caratterizzare l'insieme di parametri che permette a un reattore a fusione di produrre pi\u00f9 energia di quanta ne assorbe. Il criterio di Lawson ha interesse prevalentemente storico, in quanto per la proiezione dei parametri di un futuro reattore (vedi per es. ITER) si usa il pi\u00f9 moderno \"criterio di ignizione\".\nIl criterio \u00e8 nato dalla domanda fondamentale per il progetto di un reattore, e per le fonti di energia in generale: \"il mio sistema produce pi\u00f9 energia di quella che devo immettere per mantenere attiva la reazione?\"\nSecondo quanto affermato dallo stesso Lawson in un'intervista rilasciata nel 2005:\nEnunciato.\nLawson suppone di lavorare con un plasma di deuterio e trizio, e ne calcola le condizioni perch\u00e9 produca una quantit\u00e0 apprezzabile di energia da fusione nucleare. Se il plasma \u00e8 in equilibrio, la potenza di input e quella di output si bilancino secondo la legge:\ndove la potenza uscente si pu\u00f2 caratterizzare, al di l\u00e0 dei singoli processi fisici in gioco, con un unico parametro, cio\u00e8 il tempo di confinamento dell'energia. Esso \u00e8 definito come il tempo caratteristico in cui il sistema perde energia, secondo un decadimento di tipo esponenziale:\nNella versione originale del lavoro Lawson fa una distinzione fra la potenza emessa per radiazione di frenamento (Bremsstrahlung), formula_3, e la potenza persa per trasporto, formula_4. In sostanza, la potenza persa per trasporto, che non sia Bremsstrahlung, viene caratterizzata nella forma molto sintetica:\ndove la temperatura \u00e8 espressa in elettronvolt (e quindi manca la costante di Boltzmann nell'espressione per l'energia).\nLa potenza persa per radiazione pu\u00f2 essere identificata con la potenza persa per Bremsstrahlung, ignorando cio\u00e8 la radiazione di riga di atomi parzialmente ionizzati:\ndove la relazione \u00e8 stata semplificata ponendo Z=1, trattandosi di un plasma di solo deuterio e trizio; il valore numerico della costante si riferisce alla temperatura T espressa in keV. \nDall'altro lato, il plasma, quando \"brucia\", produce potenza nucleare, formula_7, che pu\u00f2 essere espressa in termini della sezione d'urto media della reazione &lt;\u03c3v&gt; e dell'energia prodotta in una singola\nreazione formula_8 nel seguente modo:\ndove formula_10, cio\u00e8 si assume che le densit\u00e0 di deuterio e trizio siano uguali fra di loro, e pari alla met\u00e0 della densit\u00e0 di particelle del plasma (condizione che massimizza la potenza fornita dalla reazione).\nAssumendo che la densit\u00e0 di particelle sia pari a formula_11, si pu\u00f2 confrontare la potenza persa per Bremsstrahlung PB e la potenza nucleare PN prodotta dalla reazione deuterio-trizio (per la precisione, confrontiamo le due energie nel caso dell\"'ignizione\", che spiegheremo pi\u00f9 sotto). Nella figura a destra sono riportate la densit\u00e0 di potenza nucleare prodotta (proporzionale al tasso di reazione &lt;\u03c3v&gt;, curva continua) e la densit\u00e0 di potenza per Bremsstrahlung (curva tratteggiata). Si vede subito che esiste una difficolt\u00e0, in quanto per temperature inferiori a circa 4 keV (circa 50 milioni di gradi Celsius) la curva del Bremsstrahlung incrocia la curva del tasso di reazione. Ci\u00f2 significa che \"la potenza persa per radiazione supera la potenza da fusione\", e quindi il reattore non \u00e8 energeticamente conveniente.\nIn pratica in queste condizioni il plasma \u00e8 troppo denso e freddo, e riemette quasi tutta l'energia che assorbe sotto forma di radiazione: un plasma al di sotto di questa temperatura non potr\u00e0 mai fondere, per quanto alta sia la densit\u00e0.\nNella regione ad alte temperature (T&gt;1000 keV) la potenza da fusione \u00e8 importante, ma il termine di Bremsstrahlung diventa di nuovo dominante, e la curva corrispondente interseca ancora la curva della potenza nucleare, in quanto il Bremsstrahlung cresce con la temperatura come T1/2, mentre il tasso di reazione &lt;\u03c3v&gt; diminuisce ad alte temperature.\nVediamo ora di essere un po' pi\u00f9 precisi, e di quantificare anche la potenza in ingresso nel plasma. \nLawson assume che un reattore nucleare sia una macchina in cui la potenza in ingresso venga reimmessa usando la potenza nucleare e la potenza persa per trasporto con una efficienza formula_12, in modo tale che (vedi figura a sinistra):\nRimaneggiando le equazioni precedenti, la relazione di uguaglianza Pin=Pout che mi descrive la condizione critica di utilit\u00e0 di un reattore si pu\u00f2 esprimere come una condizione su densit\u00e0, temperatura e tempo di confinamento nel modo seguente:\nNell'equazione scritta qui sopra, il membro di destra \u00e8 una funzione esclusiva della temperatura, per una data reazione nucleare di fusione: ne consegue che \u00e8 possibile tracciare un grafico dell'andamento del prodotto formula_15 come funzione della temperatura. Dal grafico, riprodotto qui sotto per un valore tipico di efficienza formula_16, e per la reazione nucleare deuterio-trizio, che \u00e8 quella che si pensa di utilizzare per un reattore a fusione, si vede chiaramente che esiste un minimo per una temperatura di circa 25 keV (250 milioni di gradi), e che per quel valore di temperatura formula_17.\nLa temperatura richiesta pu\u00f2 sembrare enorme, ma \u00e8 quello che si ottiene abbastanza facilmente nei dispositivi di ricerca sulla fusione nucleare, ed \u00e8 una temperatura abbastanza tipica per un plasma di laboratorio. Essa \u00e8 inoltre circa un quarto di quella che massimizza il tasso di reazione formula_18 per la reazione deuterio-trizio, T\u2248100 keV, mostrata nella figura in alto: ci\u00f2 avviene perch\u00e9 a temperature elevate il termine di Bremsstrahlung torna ad essere importante.\nLa relazione di Lawson stabilisce inoltre un chiaro discrimine fra un reattore a fusione e a fissione nucleare: un reattore a fusione non presenta problemi di instabilit\u00e0, come un analogo reattore a fissione, in quanto aumentando la temperatura anche le perdite per trasporto aumentano, e il reattore automaticamente si spegne.\nLa curva mostra inoltre che, per raggiungere i criteri necessari a un reattore, si possa operare in due modi differenti: o a temperature elevate, basse densit\u00e0, e relativamente alti tempi di confinamento (il caso delle macchine a \"confinamento magnetico\", come il Tokamak). In questo caso, una delle limitazioni maggiori \u00e8 ottenere dei valori di tempo di confinamento \u03c4E elevati, pur ad alte temperature. Si pu\u00f2 per\u00f2 operare anche a densit\u00e0 estremamente elevate, e tempi di confinamento piccoli (caso della fusione inerziale). In quest'ultimo caso, la necessit\u00e0 \u00e8 quella di avere a che fare con tempi \u03c4E piccoli, per limitare la quantit\u00e0 di energia liberata.\nIl prodotto triplo.\nIl significato della relazione di Lawson \u00e8 chiaro: la potenza che ottengo sar\u00e0 maggiore della potenza in ingresso nel reattore non appena il prodotto densit\u00e0 per tempo di confinamento sar\u00e0 maggiore della funzione formula_19 che compare a membro di destra dell'equazione di pareggio. \u00c8 quindi conveniente esprimere il criterio di Lawson in funzione del cosiddetto prodotto triplo di densit\u00e0, tempo di confinamento e temperatura, valutando la funzione formula_19 al minimo formula_21, ottenendo pertanto:\nQuesta relazione \u00e8 diventata negli anni una relazione fondamentale alla quale devono soddisfare i reattori a fusione: intuitivamente, indica che le particelle devono essere molte (=alta densit\u00e0), molto energetiche (=alta temperatura), e stare insieme per un tempo sufficiente (=tempo di confinamento) per dare una quantit\u00e0 di energia da fusione sufficiente. In altre parole, anche se ottenere valori significativi di uno dei tre parametri \u00e8 abbastanza semplice in laboratorio, ottenere tutti e tre contemporaneamente \u00e8 un compito difficile.\nIl criterio di ignizione.\nIl criterio di Lawson ha avuto una grandissima importanza storica, perch\u00e9 detta delle condizioni molto stringenti sullo spazio dei parametri utili per la realizzazione pratica di un reattore, al di l\u00e0 dei dettagli progettuali e dei singoli processi fisici in gioco. In realt\u00e0, questo \u00e8 vero solo in parte: infatti, con il procedere delle sperimentazioni ci si \u00e8 resi conto che il criterio di Lawson fa delle approssimazioni un po' troppo grezze sulle caratteristiche dei processi che avvengono in un reattore. Una revisione in chiave moderna di questo criterio,\nsulla base dei risultati ottenuti nei Tokamak (JET e TFTR soprattutto) si basa su queste considerazioni:\nLa nuova relazione di bilancio si scrive come:\nAncora una volta si trascura il termine di radiazione (Bremsstrahlung) formula_3, e usando le relazioni gi\u00e0 note e le stesse regole di algebra, si ottiene:\nIl criterio che si ottiene viene chiamato \"criterio di ignizione\": la corrispondente curva formula_26 \u00e8 leggermente pi\u00f9 spostata verso valori di formula_15 pi\u00f9 elevati: il minimo rimane intorno ai 20 keV, ma in corrispondenza formula_28. In termini di prodotto triplo questo si traduce in un valore del prodotto circa 2.5 volte pi\u00f9 alto:\nNella pratica, per un reattore questo significa avere una temperatura T=20 keV, densit\u00e0 1.5 \u00d7 1020\u00a0m\u22123, e tempo di confinamento \u03c4E=1 secondo. Questi sono i valori di riferimento per es. in ITER.\nConfrontando le relazioni per il criterio di Lawson e quello di ignizione, e tenendo conto che nella reazione deuterio-trizio formula_30, si ottiene che il criterio di ignizione e quello di Lawson si equivalgono se:\ncio\u00e8, se formula_32. Naturalmente questo \u00e8 solo un riferimento mentale, in quanto i due criteri partono da presupposti diversi.\nIl fattore di guadagno della fusione.\nLa condizione di ignizione, cio\u00e8 di autosostenimento della reazione, anche se appetibile dal punto di vista energetico, \u00e8 scarsamente utile dal punto di vista pratico, in quanto una reazione autosostenuta \u00e8 scarsamente controllabile dall'esterno. Studi recenti mostrano infatti che \u00e8 preferibile (oltre che necessario) mantenere una potenza di riscaldamento (in inglese, \"heating\") esterna, in modo che\n\u00c8 utile a questo punto introdurre il parametro Q, definito come il rapporto fra potenza da fusione prodotta e potenza di riscaldamento, e che talvolta viene definito \"fattore di guadagno\" della fusione:\nSiccome sappiamo che formula_35:\n\u00c8 a questo punto facile riconoscere che la condizione di ignizione corrisponde a formula_37, perch\u00e9 formula_38. Una condizione pi\u00f9 realistica \u00e8 quella in cui formula_39, cio\u00e8 l'energia immessa mantiene la reazione, e viene interamente convertita in energia nucleare: questa \u00e8 una condizione minima perch\u00e9 la reazione rimanga attiva, ed \u00e8 detta condizione di break-even.\nCome si situa la condizione di \"breakeven\" rispetto al criterio di Lawson: cio\u00e8, un plasma che mantiene una reazione di fusione \u00e8 un plasma conveniente dal punto di vista di un reattore?\n\u00c8 facile, usando le regole precedentemente illustrate per il criterio di Lawson e di ignizione, mostrare che vale la relazione generalizzata:\nQuesta relazione mostra che, in un modello realistico di reattore funzionante a confinamento magnetico, a parit\u00e0 di parametri fisici della reazione, c'\u00e8 una dipendenza critica dal fattore Q, che pu\u00f2 essere visto come l'efficienza dei sistemi di riscaldamento del reattore. Questo fatto, nelle moderne ricerche sui Tokamak (vedi per. esempio le proiezioni per ITER), ha spostato la frontiera delle ricerche fusionistiche dalla fisica del confinamento (che rimane comunque un punto fondamentale), ai problemi ingegneristici dello sviluppo di sistemi di riscaldamento sempre pi\u00f9 efficienti.\nSe noi infine ci chiediamo quale sia l'equivalenza fra la relazione generalizzata per formula_15 e il criterio di Lawson, basta fare vedere che il criterio di Lawson si pu\u00f2 riscrivere come:\nottenendo quindi la relazione di equivalenza \nDa questa relazione si ottiene ancora che la condizione di ignizione formula_37 corrisponde a formula_32; inoltre, usando il valore di Lawson formula_16 si ottiene un valore formula_47. Cio\u00e8, per avere un'utilit\u00e0 pratica, un reattore deve avere un fattore Q ben al di sopra del breakeven fisico, formula_39. Questo, nel grafico di formula_15, si traduce nel fatto che la curva del breakeven sta al di sotto di quella del criterio di Lawson."}
{"id": "579014", "revid": "1318658", "url": "https://it.wikipedia.org/wiki?curid=579014", "title": "Parco nazionale delle Dolomiti Bellunesi", "text": "Il Parco nazionale delle Dolomiti Bellunesi \u00e8 un parco nazionale situato in provincia di Belluno, nel Veneto settentrionale, istituito nel 1988, incluso nella sezione \"Pale di San Martino - San Lucano - Dolomiti Bellunesi - Vette Feltrine\" del sito delle Dolomiti, dichiarato patrimonio mondiale dell'umanit\u00e0 dall'UNESCO nel 2009.\nStoria.\nNel 1988 viene prevista l'istituzione del Parco nazionale delle Dolomiti Bellunesi, la quale si concretizza nel 1990 con il provvedimento istitutivo del Ministero dell'Ambiente, il quale individua le seguenti finalit\u00e0 del parco nazionale:\nNel 1993 viene nominato l'ente Parco gestore. Inizialmente la superficie del parco era di 15.030,22 ettari, successivamente ampliati a 31.512 ettari.\nCon Decreto del presidente della Repubblica 09.01.2008, pubblicato sulla Gazzetta Ufficiale n. 108 del 9 maggio 2008, il parco \u00e8 coinvolto da una nuova perimetrazione, secondo confini naturali e ben identificabili (crinali, fiumi, strade, ecc.), andando incontro alle esigenze dei comuni: a differenza dei \"vecchi\" confini del 1990, individuati su una carta in scala 1:100.000, i nuovi confini sono definiti in due carte in scala 1:25.000, accompagnate da 12 tavole di dettaglio in scala 1:10.000, per garantire una precisione che non dar\u00e0 pi\u00f9 adito a dubbi sull'effettivo andamento del confine del Parco.\nTerritorio.\nIl parco ha una superficie di 15.030,22 ettari, interamente compresa nella provincia di Belluno, tra i fiumi Cismon ad ovest e Piave ad est, esteso a nord verso il bacino del Ma\u00e8 e a sud nel basso Agordino.\nGruppi montuosi.\nIl Parco comprende i gruppi montuosi delle Alpi Feltrine (Vette di Feltre, Cimonega, Pizzocco, Brendol, Agnelezze), Monti del Sole, Schiara, Talv\u00e9na, Pramp\u00e8r e Piz di Mezzod\u00ec.\nSono presenti aree carsiche d'alta quota e rupi e pendici detritiche, habitat ideale per numerose specie di alta montagna.\nFiumi e torrenti.\nIl territorio del parco, fatta eccezione per alcune aree carsiche di alta quota, si presenta estremamente ricco di risorse idriche: sorgenti, paludi e corsi d'acqua tra i quali:\nCordevole, Mis, Caorame, Sti\u00e9n (affluente del Caorame), Falc\u00ecna (affluente del Mis), Ardo, Vescov\u00e0, Pramp\u00e8ra (affluente del Ma\u00e8) che concorrono alla ricchezza biologica del Parco.\nAlcuni di questi torrenti scorrono in forre profonde, e tutti sono soggetti a variazioni.\nComuni.\nAll'interno del parco nazionale sono inclusi 15 comuni, tutti della regione Veneto: Belluno, Cesiomaggiore, Feltre, Gosaldo, La Valle Agordina, Longarone, Pedavena, Ponte nelle Alpi, Rivamonte, San Gregorio nelle Alpi, Santa Giustina, Sedico, Sospirolo, Sovramonte, Val di Zoldo.\nAmbiente.\nFlora.\nLa flora \u00e8 composta da rododendri, cardi, stelle alpine e da altre piante montane. Vi sono boschi di latifoglie e di conifere, pascoli e prati.\nFauna.\nLa variet\u00e0 territoriale del Parco, che comprende aree di alta montagna accanto a pascoli, permette a numerose specie animali di trovare il proprio habitat all'interno dell'area.Tra le specie pi\u00f9 importanti e rappresentate vi sono:"}
{"id": "579015", "revid": "1862310", "url": "https://it.wikipedia.org/wiki?curid=579015", "title": "Parco nazionale del Golfo di Orosei e del Gennargentu", "text": "Il Parco nazionale del Golfo di Orosei e del Gennargentu \u00e8 stato un parco nazionale istituito con decreto del presidente della Repubblica del 30 marzo 1998 e pubblicato nella Gazzetta Ufficiale del 14 maggio 1998, numero 110. Era situato in Sardegna, nei territori delle province di Nuoro e Sud Sardegna. \nIl Parco Nazionale del Golfo di Orosei e del Gennargentu \u00e8 formalmente istituito ma non \u00e8 operativo (gli organi non sono mai stati costituiti e la concreta applicazione della disciplina di tutela \u00e8 stata rinviata a una nuova intesa tra Stato e Regione dalla legge 23 dicembre 2005 n. 266 - comma 573 .\nSi estendeva su una superficie di 73.935 ettari, compresa tra il golfo di Orosei ed il massiccio del Gennargentu.\nStoria.\nL'istituzione di un parco nazionale che comprendesse l'area del Gennargentu e del golfo di Orosei era prevista dall'articolo 34 della legge quadro sulle aree protette (la legge 6 dicembre 1991, numero 394). Il decreto che istituiva l'area protetta fu emanato dal presidente della Repubblica il 30 marzo del 1998.\nLe popolazioni delle aree interessate dal parco hanno manifestato la loro contrariet\u00e0 all'istituzione dell'area protetta in quanto alcuni dei comuni compresi nel suo perimetro avrebbero avuto una buona parte del loro territorio sottoposto a tutela. Inoltre i vincoli sulle attivit\u00e0 produttive apparivano incerti, cos\u00ec come l'ammontare dei finanziamenti previsti per le attivit\u00e0 compatibili con il progetto del parco. Altro punto di critica era costituito dalla scarsa rappresentanza che le popolazioni locali avrebbero avuto nel consiglio direttivo del parco, con cinque componenti su un totale di dodici, ed il mancato coinvolgimento delle stesse comunit\u00e0 nella fase decisionale che avrebbe portato alla perimetrazione del parco.\nNel 2008, con la sentenza numero 626 emessa dal Tribunale amministrativo regionale della Sardegna, \u00e8 stato dichiarato improcedibile il ricorso per l'annullamento del decreto istitutivo del parco nazionale del Golfo di Orosei e del Gennargentu, intentato da alcuni dei comuni compresi nel perimetro dell'area protetta, in quanto superato da successiva legge che recepisce e accoglie la sostanziale pretesa della parte ricorrente. Infatti, le modifiche introdotte dalla legge numero 266/2005 prevedono per l'applicazione delle misure di tutela disposte dal decreto istitutivo del parco e la ripartizione delle risorse finanziarie, non solo la stipula di una nuova intesa tra lo Stato e la regione Sardegna, ma subordina la partecipazione dei Comuni ad una loro espressa manifestazione di volont\u00e0.\nTerritorio.\nL'area naturale comprende territori molto differenti, sia dal punto di vista geologico sia dal punto di vista naturalistico.\nL'area del Gennargentu \u00e8 caratterizzata da rocce di natura scistosa originatesi nel Paleozoico, durante gli sconvolgimenti tettonici che provocarono l'orogenesi ercinica. Vi si trovano le cime montuose pi\u00f9 elevate dell'isola, che raggiungono la massima quota con i 1.834 metri di Punta La Marmora. Alcune delle vette pi\u00f9 elevate del complesso montuoso sono il Bruncu Spina (1.828 metri), Punta Florisa (1.822 metri), Punta Paolina (1.792 metri), Punta Erba Irdes (1.703 metri), il Bruncu Allasu (1.701 metri), Monte Iscudu (1.676 metri) ed il Monte Spada (1.595 metri).\nLa regione del Supramonte si sviluppa in una serie di altopiani carsici formati da rocce calcaree risalenti al Mesozoico. L'altopiano \u00e8 circondato da una serie di cime montuose la cui altitudine massima \u00e8 raggiunta dal Monte Corrasi, con i suoi 1.463 metri. Vi sono comunque numerose vette che raggiungono ed oltrepassano i 1.000 metri. Punta Solitta, con i suoi 1.206 metri, \u00e8 una di queste.\nIl clima del parco nazionale.\nIl clima dell'area del parco nazionale \u00e8 di tipo mediterraneo, con precipitazioni piovose concentrate prevalentemente nei mesi autunnali, invernali e primaverili. Le zone montane pi\u00f9 elevate sono invece caratterizzate da un clima mediterraneo freddo, che ha contribuito al mantenimento di una tipica vegetazione d'alta montagna. Le precipitazioni a carattere nevoso sono frequenti durante la stagione invernale ma la durata e lo spessore del manto di neve risultano esigue anche se, in condizioni eccezionali, possono essere raggiunti spessori superiori al metro di altezza.\nDi seguito \u00e8 riportata la tabella climatica della stazione meteorologica di Fonni relativa al periodo 1971-2000 e riportante i dati pubblicati nell'Atlante Climatico d'Italia, curato dal Servizio meteorologico dell'Aeronautica Militare.\nComuni.\nI comuni interessati dal parco si trovano in due province:\nFlora.\nNelle zone montane pi\u00f9 elevate del Gennargentu si \u00e8 conservata una flora relitta di origine terziaria che ha nei suoi pi\u00f9 tipici rappresentanti specie come il tasso (\"Taxus baccata\"), l'agrifoglio (\"Ilex aquifolium\"), il pioppo tremulo (\"Populus tremula\") ed il noce bianco (\"Juglans regia\"), che formano dei residui di foresta lungo le pendici delle montagne. Una formazione vegetale caratteristica delle valli montane del Gennargentu sono le foreste a galleria dominate dagli ontani neri (\"Alnus glutinosa\"), che vegetano lungo le rive dei torrenti vallivi. Tra le altre specie si trovano il ribes del Limbara (\"Ribes sandalioticum\"), l'elleboro di Corsica (\"Helleborus argustifolius\"), la rosa di montagna (\"Paeonia mascula\"), il ranno alpino (\"Rhamnus alpina\"), la digitale rossa (\"Digitalis purpurea\"), la genziana maggiore (\"Gentiana lutea\"), la dafne spatolata (\"Daphne oleoides\"), la scrofularia alata (\"Scrophularia umbrosa\") ed il ranunculo a foglie di platano (\"Ranunculus platanifolius\"). Nell'area si trovano anche numerose specie endemiche come l'eufrasia del Gennargentu (\"Euprhasia genargentea\"), la festuca di Moris (\"Festuca morisiana\"), il cardo microcefalo (\"Lamyropsis microcephala\"), lo spillone di Sardegna (\"Armeria sardoa\"), l'astragalo del Gennargentu (\"Astragalus genargenteus\"), la carlina sardo-corsa (\"Carlina macrocephala\"), il ranunculo a foglie di cimbalaria (\"Ranunculus cymbalarifolius\"), l'aquilegia di Sardegna (\"Aquilegia nugorensis\"), la peonia sardo-corsa (\"Paeonia corsica\"), l'euforbia irlandese (\"Euphorbia hyberna\"), l'ellera terrestre di Sardegna (\"Glechoma sardoa\"), la crespolina maggiore (\"Santolina insularis\") e la viola sardo-corsa (\"Viola corsica\"). Nelle aree culminali delle montagne dominano invece gli arbusti nani o piccole piante dal portamento prostrato come il ginepro nano (\"Juniperus nana\"), il prugnolo prostrato (\"Prunus prostrata\"), il crespino dell'Etna (\"Berberis aetnensis\") e la rosa dei Serafini (\"Rosa seraphini\").\nA quote pi\u00f9 basse si trovano boschi misti di roverella (\"Quercus pubescens\"), acero minore (\"Acer monspessulanum\"), castagno (\"Castanea sativa\") e leccio (\"Quercus ilex\") che, un tempo, coprivano le falde delle montagne fin quasi alla cima.\nGli altopiani e le alture del Supramonte sono invece dominate dalle foreste di leccio, come nel caso della lecceta di \"Sas Baddes\", inclusa entro il perimetro della foresta demaniale di Montes, una tra le ultime foreste primarie ancora presenti in Europa. Altre specie comuni sono il tasso, il ginepro (\"Juniperus\") e la fillirea (\"Phillyrea angustifolia\" e \"Phillyrea latifolia\"). Tra le rare specie vegetali endemiche vanno citate l'aquilegia di Sardegna (\"Aquilegia barbaricina\") e l'aquilegia nuragica (\"Aquilegia nuragica\"), entrambe particolarmente rare e localizzate. Questo ha portato al loro inserimento nella lista rossa IUCN delle 50 specie botaniche pi\u00f9 minacciate del bacino del Mediterraneo.\nFauna.\nLa particolare morfologia del territorio e l'effetto dovuto all'insularit\u00e0 ha permesso l'evoluzione di specie e sottospecie adattate alle condizioni ambientali caratteristiche. Sulle montagne del Gennargentu e nel Supramonte si possono ritrovare varie specie di vertebrati, alcune delle quali sono entit\u00e0 endemiche e rare.\nAnfibi e rettili.\nTra gli anfibi vi sono molte specie endemiche come l'euprotto sardo (\"Euproctus platycephalus\"), il geotritone del Supramonte (\"Speleomantes supramontis\"), il discoglosso sardo (\"Discoglossus sardus\") e la raganella sarda (\"Hyla sarda\"). Tra le specie comuni alla fauna europea vi sono il geotritone imperiale (\"Speleomantes imperialis\") ed il rospo smeraldino (\"Bufotes viridis\"). I rettili sono invece rappresentati dall'algiroide nano (\"Algyroides fitzingeri\"), dalla lucertola del Bedriaga (\"Archaeolacerta bedriagae\"), dalla lucertola tirrenica (\"Podarcis tiliguerta\"), dalla luscengola (\"Chalcides chalcides\") e dal gongilo (\"Chalcides ocellatus\"). Vi sono, inoltre, il colubro ferro di cavallo (\"Coluber hippocrepis\"), il colubro (\"Coluber viridiflavus\"), la biscia viperina (\"Natrix maura\") e la biscia dal collare (\"Natrix natrix\").\nMammiferi.\nTra i mammiferi sono presenti la crocidura rossiccia (\"Crocidura russula\"), il mustiolo (\"Suncus etruscus\"), la lepre sarda (\"Lepus capensis\"), il quercino (\"Eliomys quercinus\"), il ghiro (\"Glis glis\"), il topo selvatico (\"Apodemus sylvaticus\"), il ratto nero (\"Rattus rattus\"), il topolino domestico (\"Mus musculus\"), la volpe sarda (\"Vulpes vulpes ichnusae\"), la martora (\"Martes martes\"), la donnola (\"Mustela nivalis\"), il gatto selvatico sardo (\"Felis lybica sarda\"), il cinghiale (\"Sus scrofa meridionalis\") ed il muflone (\"Ovis musimon\"). Il cervo sardo (\"Cervus elaphus corsicanus\") ed il daino (\"Dama dama\") sono stati, invece, reintrodotti.\nLe caratteristiche geomorfologiche ed ambientali del Supramonte rendono la regione molto importante dal punto di vista della presenza di chirotteri. Uno studio ha condotto al censimento delle specie presenti nel territorio, evidenziando la presenza del rinolofo maggiore (\"Rhinolophus ferrumequinum\"), del rinolofo minore (\"Rhinolophus hipposideros\"), del rinolofo di Mehely (\"Rhinolophus mehelyi\"), del miniottero (\"Miniopterus schreibersii\"), del vespertilio maghrebino (\"Myotis punicus\"), del vespertilio di Capaccini (\"Myotis capaccinii\"), del vespertilio smarginato (\"Myotis emarginatus\"), del pipistrello nano (\"Pipistrellus pipistrellus\"), del pipistrello albolimbato (\"Pipistrellus kuhlii\"), del pipistrello di Savi (\"Hypsugo savii\"), della nottola di Leisler (\"Nyctalus leisleri\"), dell'orecchione sardo (\"Plecotus sardus\") e del molosso di Cestoni (\"Tadarida teniotis\").\nNell'area del golfo di Orosei era presente la foca monaca (\"Monachus monachus\"), che si riproduceva nelle numerose grotte presenti lungo la costa. Attualmente la specie \u00e8 considerata estinta.\nVari cetacei abitano nelle acque del parco come il balenottera comune, capodoglio, e varie balene pi\u00f9 piccole e delfini.\nUccelli.\nTra gli uccelli che, un tempo, popolavano le vette delle montagne vi erano anche il gipeto (\"Gypaetus barbatus\") e l'avvoltoio monaco (\"Aegypius monachus\"), ora estinti. In particolare, per quanto riguarda il gipeto, \u00e8 stato avviato un progetto di reintroduzione nelle aree del Supramonte, del Gennargentu e del Monte Albo. Nel 2008 i tre esemplari reintrodotti sono stati ritrovati morti, portando al fallimento il progetto di ripopolamento.\nTra i rapaci si possono avvistare l'astore (\"Accipiter gentilis\"), lo sparviere (\"Accipiter nisus\"), la poiana (\"Buteo buteo\"), l'aquila reale (\"Aquila chrysaetos\"), il gheppio (\"Falco tinnunculus\") ed il falco pellegrino (\"Falco peregrinus\"). Altri uccelli molto comuni sono la pernice sarda (\"Alectoris barbara\"), la quaglia (\"Coturnix coturnix\"), il piccione selvatico (\"Columba livia\"), il colombaccio (\"Columba palumbus\"), il cuculo (\"Cuculus canorus\"), il barbagianni (\"Tyto alba\"), l'assiolo (\"Otus scops\"), la civetta (\"Athene noctua\"), il succiacapre (\"Caprimulgus europaeus\"), il rondone (\"Apus apus\"), il rondone maggiore (\"Apus melba\"), il gruccione (\"Merops apiaster\"), l'upupa (\"Upupa epops\"), il picchio rosso maggiore (\"Picoides major\") ed il picchio rosso minore (\"Picoides minor\"). Tra i passeriformi sono comuni la tottavilla (\"Lullula arborea\"), l'allodola (\"Alauda arvensis\"), la rondine montana (\"Ptyonoprogne rupestris\"), il balestruccio (\"Delichon urbica\"), il calandro (\"Anthus campestris\"), lo spioncello (\"Anthus spinoletta\"), la ballerina gialla (\"Motacilla cinerea\"), il merlo acquaiolo (\"Cinclus cinclus\"), lo scricciolo (\"Troglodytes troglodytes\"), il pettirosso (\"Erithacus rubecola\"), l'usignolo (\"Luscinia megarhynchos\"), il saltimpalo (\"Saxicola torquata\"), il culbianco (\"Oenanthe oenanthe\"), il codirossone (\"Monticola saxatilis\"), il passero solitario (\"Monticola solitarius\"), il merlo (\"Turdus merula\"), la tordela (\"Turdus viscivorus\"), la magnanina (\"Sylvia undata\") e la magnanina sarda (\"Sylvia sarda\"), la sterpazzola di Sardegna (\"Sylvia conspicillata\") e la sterpazzolina (\"Sylvia cantillans\"), la capinera (\"Sylvia atricapilla\"), il fiorrancino (\"Regulus ignicapillus\"), il pigliamosche (\"Muscicapa striata\"), la cincia mora (\"Parus ater\"), la cinciarella (\"Parus caeruleus\"), la cinciallegra (\"Parus major\") e l'averla piccola (\"Lanius collurio\"). Tra i corvidi vanno citati la ghiandaia (\"Garrulus glandarius\"), il gracchio corallino (\"Pyrrhocorax pyrrhocorax\"), la taccola (\"Coloeus monedula\"), la cornacchia grigia (\"Corvus cornix\") ed il corvo imperiale (\"Corvus corax\"). Altri passeriformi molto comuni sono lo storno nero (\"Sturnus unicolor\"), la passera sarda (\"Passer hispaniolensis\"), la passera mattugia (\"Passer montanus\"), la passera lagia (\"Petronia petronia\"), il fringuello (\"Fringilla coelebs\"), il venturone (\"Serinus citrinella\"), il verdone (\"Carduelis chloris\"), il cardellino (\"Carduelis carduelis\"), il fanello (\"Carduelis cannabina\"), il frosone (\"Coccothraustes coccothraustes\"), lo zigolo nero (\"Emberiza cirlus\") e lo strillozzo (\"Emberiza calandra\").\nLungo le coste e nelle zone umide del golfo di Orosei nidificano, si riproducono e sono di passo numerose specie di uccelli marini ed acquatici. Nelle zone umide vi sono il falco di palude (\"Circus aeruginosus\"), il martin pescatore (\"Alcedo atthis\"), la garzetta (\"Egretta garzetta\"), il codone comune (\"Anas acuta\"), il germano reale (\"Anas platyrhynchos\"), la folaga (\"Fulica atra\"), il beccaccino (\"Gallinago gallinago\") e la beccaccia (\"Scolopax rusticola\"). Tra le falesie vivono uccelli marini come la berta maggiore (\"Calonectris diomedea\"), il marangone dal ciuffo (\"Phalacrocorax aristotelis\"), l'uccello delle tempeste europeo (\"Hydrobates pelagicus\"), il gabbiano corso (\"Ichthyaetus audouinii\"), il fraticello (\"Sternula albifrons\") e la sterna comune (\"Sterna hirundo\").\nPesci.\nTra i pesci d'acqua dolce presenti nelle acque dei fiumi e dei torrenti di montagna va citata la trota sarda, (\"Salmo cettii\"). La specie \u00e8 inserita nella lista rossa IUCN come prossima alla minaccia. Un progetto collaborativo tra l'Ente foreste della Sardegna e l'Universit\u00e0 degli Studi di Cagliari prevede il ripopolamento e la reintroduzione della specie nei corsi d'acqua dell'Isola. A questo scopo \u00e8 stato individuato quale sito per il ripopolamento il \"Rio Ermolinus\", nella foresta demaniale di Montarbu.\nPunti di interesse.\nNel territorio del Parco Nazionale si trovano alcuni monumenti naturali, istituiti dalla Regione Sardegna con diversi provvedimenti legislativi:\nOltre ai monumenti naturali l'area comprende anche le foreste demaniali di \"Montarbu\", \"Alase\", \"Uatzo\" e \"Montes\", gestite dall'Ente Foreste della Sardegna. Tra queste la foresta demaniale di Montes riveste particolare importanza in quanto presenta una tra le pi\u00f9 vaste foreste primarie di lecci ancora presenti in Europa.\nTra le attrattive del territorio vi sono la gola di Gorroppu, voragine scavata nella roccia calcarea dalle acque del \"Rio Flumineddu\" e le cui pareti si innalzano per oltre 400 metri e le grotte del Bue Marino.\nTra i siti archeologici particolarmente interessante \u00e8 il villaggio di Tiscali, situato all'interno di una dolina carsica al confine tra il Supramonte di Dorgali e il Supramonte di Oliena.\nAccessi.\nL'area del Parco Nazionale pu\u00f2 essere raggiunta percorrendo la Strada statale 128 Centrale Sarda (SS 128), la Strada statale 125 oppure la Strada statale 389. Provenendo dalla direzione di Cagliari oppure di Sassari si pu\u00f2 percorrere la Strada statale 131 fino allo svincolo che immette nella Strada statale 131 d.c.n.. Arrivati a Nuoro si pu\u00f2 seguire la Strada statale 389.\nAttivit\u00e0.\nNell'area del Parco Nazionale \u00e8 possibile praticare l'escursionismo, percorrendo alcuni dei sentieri realizzati dall'Ente Foreste della Sardegna in varie parti dell'Isola. I sentieri sono dotati di un sistema di segnali che contraddistinguono i vari itinerari. Le montagne del Gennargentu sono attraversate da una parte di questi percorsi escursionistici, lungo i quali si trovano diversi punti panoramici e fonti.\nI sentieri percorribili sono i seguenti:"}
{"id": "579021", "revid": "16066", "url": "https://it.wikipedia.org/wiki?curid=579021", "title": "Bosoni di gauge", "text": ""}
{"id": "579023", "revid": "729019", "url": "https://it.wikipedia.org/wiki?curid=579023", "title": "Jian", "text": "Jian () \u00e8 un'arma bianca manesca del tipo spada tipica della Cina. Costituisce una delle due grandi tipologie di spade cinesi e si caratterizza per la lama diritta e a doppio filo. Rientra nel novero delle quattro armi maggiori delle arti marziali cinesi nonch\u00e9 \"Signore di Tutte le Armi\" ().\nLe prime fonti cinesi relative alla spada \"jian\" datano al VII secolo a.C., durante il Periodo delle primavere e degli autunni (771-476 a.C.): uno dei primi esemplari noti \u00e8 la Spada di Goujian. Le versioni \"storiche\", a una mano, avevano lama lunga 45-80 cm. Il peso di una spada con lama di 70 cm era di 700-900 g. Esistevano anche versioni a due mani, oggi utilizzate a scopo ludico in alcune arti marziali cinesi.\nGli spadaccini professionisti erano chiamati jianke () al tempo della Dinastia Han (206 a.C.-220 d.C.).\nStoria.\nOriginariamente simile ai pugnali a doppio taglio in bronzo di varie lunghezze, i \"jian\" raggiunsero lunghezze moderne intorno al 500 a.C. Sebbene ci sia una variazione significativa in lunghezza, equilibrio e peso del \"jian\" nei diversi periodi della Storia della Cina, in un dato periodo lo scopo generale del \"jian\" \u00e8 quello di essere un'arma multiuso da taglio e spinta in grado di pugnalare e fendere, invece di specializzarsi in una forma di utilizzo. Sebbene anche le molte forme e scuole di scherma con il \"jian\" possano variare, lo scopo e l'uso generale non sono ancora persi.\nL'utilizzo del \"ji\u00e0n\" nelle offerte sacrificali agli d\u00e8i ed agli antenati divenne pratica comune in Cina a partire dal Periodo degli Stati Combattenti.\nY\u01d0n Qi\u0101nh\u00e9 elenca alcune famose spade leggendarie tra cui M\u00f2y\u00e9 () , T\u00e0i'\u0113 () e G\u0101nji\u0101ng ().\nNel libro Cronache dei Tre Regni () si riferisce che Cao Pi dopo aver bevuto smodatamente discusse dell'arte della spada con D\u00e8ng Zh\u01cen (\u9093\u5c55), discussione che si trasform\u00f2 in una dimostrazione di abilit\u00e0 con questa arma.\nD\u00e0i Z\u01d0g\u0101o \u6234\u5b50\u9ad8 racconta che c'era un grande cavaliere di Sh\u0101ngshu\u01d0 \u5546\u6c34 che si chiamava L\u01d0 Z\u01d0q\u012bng (\u674e\u5b50\u9751) che un giorno fece vedere a Y\u00e1n la propria maestria con la spada.\nDurante le dinastie Qin e Han, le prime due dinastie che unirono la Cina, i \"jian\" dell'ormai defunta dinastia Chu furono molto apprezzati. Il Regno di Chu era infatti divenuto particolarmente famoso per le sue spade dopo aver conquistato il Regno di Yue che in precedenza era stato famoso per le loro spade e che attribu\u00ec le loro tecniche di spada a una donna del sud di origini sconosciute chiamata Yuen\u00fc.\nI detentori di \"jian\" si sarebbero impegnati in tagli di prova chiamati \"shizhan\", esercitando le loro abilit\u00e0 su bersagli noti come \"caoren\" o \"uomini d'erba\". Tali bersagli erano fatti di bamb\u00f9, paglia di riso o alberelli. Sebbene simile all'arte giapponese tameshigiri, \"shizhan\" \u00e8 mai formalizzata nella misura in cui quest'ultimo arte era.\nOggi molte arti marziali cinesi come il taijiquan prevedono l'uso del \"jian\" e la competenza nelle sue tecniche \u00e8 spesso considerata da molti praticanti la pi\u00f9 alta espressione fisica del loro kung fu. Le famose \"forme\" del \"jian\" includono \"Sancai Jian\" (), \"Kunwu Jian\" (), \"Wudang Xuanmen Jian\" () e \"Taijijian\" (). La maggior parte dei \"jian\" del tai-chi e del wushu sono flessibili, usati principalmente per scopi cerimoniali o di spettacolo e non per il combattimento reale. Queste spade hanno lame estremamente sottili o un alto grado di flessibilit\u00e0 rispetto al \"jian\" storico di qualit\u00e0 del campo di battaglia, propriet\u00e0 intese ad aggiungere un fascino uditivo e visivo a un'esibizione wushu. Queste stesse propriet\u00e0 li rendono inadatti a combattimenti storicamente accurati.\nDescrizione.\nMateriale e tecnica produttiva.\nI \"jian\" erano originariamente realizzati in bronzo, poi in acciaio con l'avanzare della tecnologia del metallo. Ci sono alcuni \"jian\", forse cerimoniali, scolpiti da un unico solido pezzo di giada. Le lame \"jian\" tradizionali sono solitamente di costruzione \"sanmei\" (tre piastre) che prevedeva l'inserimento di un nucleo di acciaio duro tra due piastre di acciaio pi\u00f9 morbido. La piastra centrale sporge leggermente dai pezzi circostanti, consentendo un bordo affilato, mentre la colonna vertebrale pi\u00f9 morbida protegge il nucleo fragile. Alcune lame avevano una costruzione \"wumei\" o cinque piastre, con altre due piastre morbide utilizzate sulla cresta centrale. I \"jian\" di bronzo erano spesso realizzati in un modo in qualche modo simile: in questo caso una lega con un alto contenuto di rame sarebbe stata utilizzata per realizzare un nucleo e un dorso resilienti, mentre il bordo sarebbe stato realizzato con una lega ad alto contenuto di stagno per affilatura e saldato sul resto della lama.\nI fabbri della Cina sono spesso accreditati con le tecnologie di forgiatura che hanno viaggiato in Vietnam, Giappone e Corea per consentire ai fabbri di spada di creare armi come la katana. Queste tecnologie includono piegatura, leghe inserite e indurimento differenziale del tagliente. Mentre i giapponesi sarebbero stati pi\u00f9 influenzati dalla sciabola cinese, il d\u0101o, le prime spade giapponesi conosciute come \"ken\" sono spesso basate su \"jian\". La versione coreana del \"jian\" \u00e8 nota come \"geom\"/\"gomma\" e spesso conserva le caratteristiche del \"jian\" Ming come i pomelli traforati e le punte fortemente angolate.\nNelle scuole di arti marziali le spade di legno vengono utilizzate per l'allenamento, quindi la prima esperienza della maggior parte degli studenti di arti marziali con un \"jian\" nei tempi moderni \u00e8 con una di quelle armi. Prima che le scuole fossero un modo formale di trasmettere la conoscenza della spada, gli studenti potevano iniziare con un semplice bastone di legno quando si allenavano con il loro insegnante. In alcune sette religiose taoiste, quelle spade di legno da pratica hanno avuto uno scopo rituale esoterico. Alcuni sostengono che queste spade di legno rappresentino metaforicamente la disciplina di uno studente compiuto.\nLe versioni \"jian\" contemporanee sono spesso forgiate (modellate con calore e martello) e assemblate con metodi per lo pi\u00f9 tradizionali per l'addestramento dei praticanti di arti marziali cinesi in tutto il mondo. Questi \"jian\" variano notevolmente in termini di qualit\u00e0 e accuratezza storica. I \"jian\" contemporanei a volte sono anche falsi (invecchiati artificialmente e travisati come oggetti d'antiquariato originali), in vendita a turisti e collezionisti che non riescono a distinguerli dai veri pezzi d'antiquariato.\nLe parti del \"jian\".\nLa foggia della guardia (\"ji\u00e0ng\u00e9\") varia notevolmente da epoca ad epoca. Spesso avevano ali o lobi corti rivolti in avanti o indietro, questi ultimi a volte avevano l'aspetto di un \"asso di picche\". I primi \"jian\" avevano spesso guardie molto piccole e semplici. Dalla Dinastia Song, la guardia poteva essere zoomorfe o avere traverse e \"quillons\". Una minoranza di \"jian\" presentava le guardie a forma di disco simile a quella della sciabola cinese (\"dao\").\nL'elsa (\"ji\u00e0nb\u01d0ng \") ha manica a una mano, pi\u00f9 due o tre dita dell'altra mano, o due mani. Il \"ji\u00e0n\" a due mani di lunghezza fino a , noto come \"shuangshou jian\", esisteva ma non era cos\u00ec comune come la versione a una mano. La manica a due mani potrebbe esser stata utilizzata come leva per bloccare il braccio dell'avversario, se necessario. Le impugnature sono generalmente di legno scanalato o ricoperte di zigrino, con una minoranza avvolta con una corda.\nL'estremit\u00e0 del manico era rifinita con un pomolo (\"ji\u00e0nsh\u01d2u\"), storicamente martellato sul codolo della lama. La maggior parte dei \"jian\" del XX secolo sono assemblati con un codolo filettato su cui \u00e8 avvitato il pomolo o il suo dado.\nUna nappa (\"ji\u00e0nsu\u00ec\") poteva essere attaccata all'elsa: in Epoca Ming passa attraverso il pomello traforato e in Epoca Qing attraverso un foro nell'impugnatura stessa; nelle spade moderne la nappa \u00e8 attaccata all'estremit\u00e0 del pomo. Storicamente, la nappa fungeva da cordino per consentire miglior presa allo spadaccino, tanto che alcune \"forme\" di spada utilizzano la nappa come parte integrante del loro stile di scherma (anche in modo offensivo) mentre altre scuole non prevedono la nappa. Il movimento della nappa potrebbe essere servito a distrarre gli avversari e alcune scuole affermano inoltre che fili metallici o sottili corde di seta venivano cuciti nelle nappe per provocare danni quando spazzavano il viso dell'avversario. L'uso della nappa ora \u00e8 principalmente decorativo.\nLa lama stessa \u00e8 abitualmente divisa in tre sezioni per fare leva in diverse tecniche offensive e difensive. La punta della lama \u00e8 il \"ji\u00e0nfeng\", pensato per pugnalare, tagliare e tagli rapidi a percussione. Il \"ji\u00e0nfeng\" tipicamente curva dolcemente fino a un punto, sebbene nel periodo Ming fossero comuni punti fortemente angolati. Alcuni oggetti d'antiquariato hanno punte arrotondate, sebbene queste siano probabilmente il risultato dell'usura. La sezione centrale \u00e8 lo \"zhongren\" o il bordo centrale e viene utilizzata per una variet\u00e0 di azioni offensive e difensive: tagli di fenditura, tagli di pareggio e deviazioni. La sezione di lama pi\u00f9 vicina alla guardia \u00e8 chiamata \"ji\u00e0ngen\" o radice, ed \u00e8 usata principalmente per azioni difensive; alcuni \"jian\" di epoca tarda presentano il ricasso. Queste sezioni non sono necessariamente della stessa lunghezza: es. il \"ji\u00e0nfeng\" poteva essere lungo solo tre o quattro pollici.\nLa lama del \"jian\" generalmente presenta un sottile profilo conico (larghezza decrescente) ed una notevole conicit\u00e0 distale (spessore decrescente), con lo spessore della lama vicino alla punta che \u00e8 solo la met\u00e0 dello spessore della base. Il \"jian\" pu\u00f2 anche avere un'affilatura differenziale, con lama progressivamente pi\u00f9 affilata verso la punta, solitamente corrispondente alle tre sezioni della lama. La sezione trasversale della lama \u00e8 tipicamente lenticolare (a forma di occhio) o a \"diamante appiattito\", con una cresta centrale visibile; le antiche \"jian\" in bronzo a volte avevano sezione esagonale.\nArchitettura.\nNell'architettura cinese, \"Jian\" () \u00e8 il nome dell'intercolunnio, elemento base della costruzione: \u00e8 il vano, lo spazio delimitato da 4 colonne lignee su cui poggia il tetto a padiglione \"Tian\".\nIl \"jian\" nella mitologia cinese.\nCi sono diversi immortali taoisti associati al \"jian\". Un esempio \u00e8 L\u00fc Dongbin. Il bodhisattva Ma\u00f1ju\u015br\u012b ( Ch :\"W\u00e9nsh\u016b\" ) \u00e8 spesso raffigurato mentre impugna un \"jian\", che viene quindi definito \"spada della saggezza\". Il \"jian\" appare spesso in fiction e film \"Wuxia\" . Le spade o le tecniche usate per maneggiarle possono essere effettivamente o esplicitamente soprannaturali, e la ricerca di tali spade o tecniche pu\u00f2 essere un elemento importante della trama."}
{"id": "579024", "revid": "33689", "url": "https://it.wikipedia.org/wiki?curid=579024", "title": "Battaglia di Clontarf", "text": "La battaglia di Clontarf (\"Cath Chluain Tarbh\" in lingua gaelica) fu combattuta il 23 aprile (venerd\u00ec santo) del 1014 in Irlanda tra le forze del re supremo irlandese Brian Boru e quelle guidate dal re del Leinster, M\u00e1elmorda mac Murchada, e da Brodir dell'isola di Man (composte in gran parte da mercenari e da vichinghi di Dublino e delle isole Orcadi). Le truppe di M\u00e1elmorda mac Murchada furono sconfitte e da quel momento ci fu una forte riduzione del controllo vichingo sull'isola, dove non fecero pi\u00f9 razzie e si limitarono alle attivit\u00e0 di pesca e di commercio. Brian Boru trov\u00f2 la morte in questa battaglia, ucciso da alcuni norreni che attaccarono la sua tenda, dove egli si trovava a pregare. Dopo questo scontro, l'Irlanda torn\u00f2 a essere una terra divisa tra molti piccoli regni separati.\nLa battaglia di Clontarf, ricordata sia nelle saghe irlandesi sia nelle saghe vichinghi, \u00e8 celebrata in Irlanda come un evento formante nella coscienza nazionale e Re Brian come un eroe riuscito a liberare la madrepatria dagli invasori stranieri.\nAntefatto.\nBrian Boru (\"Brian mac Cenn\u00e9tig\") regn\u00f2 su gran parte dell'Irlanda dal 1002, anche se l'isola continuava a essere ampiamente divisa e il titolo di \"Sovrano supremo\" era pi\u00f9 che altro cerimoniale. Brian tent\u00f2 di cambiare questo stato di cose, unendo per un certo periodo l'isola sotto il suo scettro, provocando, nel 1012, la ribellione di M\u00e1elmorda mac Murchada, re del Leinster. Brian tent\u00f2 di vanificare l'azione del rivale sposando Gormlaith, sorella di M\u00e1elmorda e madre di Sigtrygg Barba di Seta, leader dei vichinghi di Dublino, a cui diede in sposa sua figlia. Alla fine per\u00f2, anche su istigazione di Gormlaith, nel 1013 M\u00e1elmorda e Sigtrygg decisero per la guerra. A loro si unirono molti clan irlandesi, nemici di Brian che, per tutta risposta, imprigion\u00f2 Gormlaith e fece una serie di raid attorno a Dublino. Gormlaith riusc\u00ec a far giungere una richiesta di aiuto a Sigurd il Forte, il conte (\"Jarl\" in norvegese) vichingo delle isole Orcadi. Costui accett\u00f2, chiamando a sua volta in aiuto Brodir dell'isola di Man. Ad entrambi, venne promesso da Sigtrygg il trono di Brian cosicch\u00e9 sia Sigurd sia Brodir pianificarono di uccidere l'altro dopo la battaglia finale, mentre Sigtrygg si impegnava a costruire delle alleanze che gli avrebbero permesso almeno di mantenere il suo potere su Dublino. Nel 1014, l'esercito di Brian giunse davanti alle mura di Dublino e pose l\u00ec l'accampamento ma sub\u00ec la defezione degli irlandesi di Meath, comandati dall'ex re supremo M\u00e1el Sechnaill mac Domnaill che rifiut\u00f2 di prendere parte alla battaglia. Lo scontro avvenne a Clontarf, villaggio a un miglio a nord di Dublino, dove i vichinghi erano sbarcati nell'intento di cogliere di sorpresa le truppe di Brian.\nGli schieramenti.\nL'esercito vichingo era composto da cinque divisioni in campo, mentre Sigtrygg e 1000 uomini restarono dentro la citt\u00e0. Il figlio di Sigtrygg era invece in campo al comando di altri 1000 dublinesi. M\u00e1elmorda comandava invece altre due divisioni di 3000 uomini del Leinster (pi\u00f9 numerosi ma peggio armati rispetto ai vichinghi). Sigurd e i suoi 1000 vichinghi delle Orcadi erano al centro, mentre gli oltre 1000 guerrieri di Brodir erano alla loro destra, sulle spiagge di Clontarf.\nL'armata di Brian era disposta in modo simile. Sulla destra (a fronteggiare il fianco sinistro nemico) c'erano 1000 mercenari stranieri, anche vichinghi. C'erano poi 1500 uomini dei clan del Connacht, guidati dai loro re, 2000 guerrieri del Munster, guidati dal figlio di Brian, Murchad, da 1400 Dal Caissans, guidati dal figlio quindicenne di Murchad, Tordhelbach, e dal fratello di Brian, Cuduiligh. Lontano dallo schieramento, come spettatori, i 1500 uomini di M\u00e1el Sechnaill.\nLa battaglia.\nLe fonti dell'epoca non ci forniscono informazioni sull'ordine dei due schieramenti ed i nomi riportati sono solo quelli dei capi caduti sul campo. Gli \"Annali di Inisfallen\" e gli \"Annali dell'Ulster\" riferiscono la morte di Brian, del figlio Murchad e del di lui figlio Toirdelbach, oltre al nipote Conaing, Domnall mac Diarmata di Corcu Baiscind (Contea di Clare), Mac Bethad mac Muiredaig di Ciarraige Luachra (Contea di Kerry), Mael Ruanaidh Ua hEidhin di U\u00ed Fiachrach Aidhne e Tadhg Ua Cellaigh di U\u00ed Maine (nel sud del Connacht).\nDopo una serie di provocazioni, i due schieramenti si scontrarono. All'inizio la situazione sembr\u00f2 volgere a favore dei vichinghi per la superiorit\u00e0 del loro armamento pesante, ben presto l'esercito di Brian riusc\u00ec a far volgere la battaglia a proprio favore, mettendo in rotta il nemico.\nCi sono molte leggende riguardo a come Brian venne ucciso, dalla morte in un eroico combattimento uomo a uomo all'essere ucciso da Brodir mentre pregava nella sua tenda a Clontarf. Dopo la sua morte, il suo corpo fu portato a Swords presso Dublino per essere vegliato e poi a Armagh per la sepoltura. La sua tomba si dice che sia nella parete nord della Cattedrale di St. Patrick, nella citt\u00e0 di Armagh.\nSecondo le fonti vichinghe, Brodir fu infine catturato e ucciso in modo brutale da Wolf il Rissoso, fratello di Brian.\nConseguenze.\nDopo questa sanguinosa battaglia (circa 6000 morti vichinghi e tra i 1600 e i 4000 irlandesi, tra cui re Brian e la maggior parte dei suoi figli), l'Irlanda si trov\u00f2 sia senza un leader sia con una potenza vichinga ormai spezzata. Ci\u00f2 port\u00f2 al rapido riemergere delle divisioni tra regni e delle lotte tra clan.\nSigtrygg, che aveva assistito alla battaglia con Gormlaith dalle mura di Dublino, riusc\u00ec a mantenere il potere sulla sua citt\u00e0 fino alla morte (1042).\nImpatto mediatico.\nFiction.\nUna rappresentazione fantasy di questa battaglia si ha ne \"Il crepuscolo dei Dio grigio\", romanzo breve scritto da Robert E. Howard agli inizi del XX secolo. Sempre lui scrisse un'altra storia d'avventura su questo episodio, dal titolo \"Lance di Clontarf\".\nAltre rappresentazioni di questa battaglia si hanno: \nDi questa battaglia si parla anche in \"\".\nMusica.\nLa descrizione di questa battaglia \u00e8 anche il motivo centrale dell'album \"Cluain Tarbh\" dei Mael M\u00f3rdha, band gaelica di doom metal."}
{"id": "579025", "revid": "2118575", "url": "https://it.wikipedia.org/wiki?curid=579025", "title": "Algebra di Clifford", "text": "In algebra lineare, un'algebra di Clifford \u00e8 una struttura algebrica che generalizza la nozione di numero complesso e di quaternione. Lo studio delle algebre di Clifford \u00e8 strettamente legato alla teoria delle forme quadratiche, e ha importanti applicazioni nella geometria e nella fisica teorica. Il loro nome deriva da quello del matematico William Kingdon Clifford che le introdusse nel 1878, partendo dallo studio di altri due oggetti algebrici analoghi, l'algebra dei quaternioni e le algebre di Grassmann.\nDefinizione.\nUn'algebra di Clifford \u00e8 un'algebra associativa, ovvero uno spazio vettoriale dotato di un'operazione associativa di prodotto tra vettori, che possiede come ulteriore struttura una forma quadratica formula_1. L'algebra di Clifford formula_2 \u00e8 definita a partire da uno spazio vettoriale formula_3come l'algebra \"pi\u00f9 generale\" generata da formula_3 che rispetta la condizione:\nSe formula_3 ha come sostegno un campo la cui caratteristica non \u00e8 pari a 2, \u00e8 possibile riscrivere la relazione sopra nei termini della forma bilineare simmetrica associata alla forma quadratica formula_1:\nIn generale, per le algebre di Clifford in caratteristica 2 non valgono molte delle propriet\u00e0 descritte nel seguito.\nUna definizione pi\u00f9 formale \u00e8 la seguente: dato uno spazio vettoriale formula_3 su un campo formula_10, un'algebra di Clifford formula_2 \u00e8 un'algebra associativa su formula_10 per la quale esiste una mappa lineare formula_13 tale che formula_14, ed inoltre, data una qualunque altra algebra su formula_10 associativa formula_16 e una mappa lineare formula_17 per cui formula_18, esiste un unico omomorfismo di algebre formula_19 per cui vale la relazione formula_20, ovvero il diagramma sotto commuta:\nPoich\u00e9 la funzione formula_21 \u00e8 iniettiva, \u00e8 usuale utilizzarla come un'immersione e considerare formula_3 come un sottospazio di formula_2.\nCostruzione.\nDati come elementi di partenza uno spazio vettoriale formula_3 e una forma quadratica formula_1, \u00e8 sempre possibile costruire l'algebra di Clifford relativa: si costruisce l'algebra tensoriale formula_26, quindi si considera l'ideale bilatero formula_27 generato dagli elementi:\nL'algebra di Clifford \u00e8 il quoziente:\nBasi e dimensione.\nData una base formula_30 dello spazio vettoriale di partenza formula_3 di dimensione formula_32, \u00e8 possibile costruire una base dell'algebra utilizzando tutti i possibili prodotti formati da vettori di base distinti:\nIl numero di possibili prodotti distinti formati da formula_34 elementi estratti dagli formula_32 elementi della base di formula_3 \u00e8 dato dal coefficiente binomiale formula_37; la dimensione dell'algebra \u00e8 allora:\nSe consideriamo una base ortonormale di formula_3 (che esiste sempre se la caratteristica \u00e8 diversa da 2) si ha per definizione:\nDalla identit\u00e0 fondamentale delle algebre di Clifford segue allora:\n\u00c8 anche possibile estendere la forma quadratica formula_1 dallo spazio formula_3 all'algebra di Clifford stessa; \u00e8 infatti sufficiente richiedere le seguenti condizioni:\nAlgebre di Clifford e algebre esterne.\nL'algebra esterna formula_47 viene costruita sullo spazio vettoriale formula_3 dotandolo di un prodotto wedge tra i vettori. Essa \u00e8 isomorfa a formula_2 come spazio vettoriale; se formula_3 non \u00e8 uno spazio vettoriale su un campo di caratteristica 2, esiste un isomorfismo canonico dato dalla corrispondenza\ndove formula_52 \u00e8 una base ortogonale per formula_3. Questo isomorfismo diventa isomorfismo di algebre solo nel caso in cui formula_54; in generale, per\u00f2, la forma quadratica dota l'algebra di Clifford di una struttura pi\u00f9 ricca di quella dell'algebra esterna. L'algebra di Clifford pu\u00f2 infatti essere vista come una quantizzazione dell'algebra esterna.\nAlgebre di Clifford su spazi reali e complessi.\nLe algebre di Clifford pi\u00f9 importanti sono quelle costruite su spazi reali e complessi a dimensione finita, e dotate di una forma quadratica anisotropa (ovvero per cui formula_55 per ogni vettore formula_56 non nullo). Tramite un cambio di coordinate \u00e8 possibile scrivere formula_1 in forma diagonale:\ndove formula_59 \u00e8 la dimensione dello spazio; la coppia formula_60 \u00e8 detta \"segnatura\" della forma quadratica; lo spazio viene scritto come formula_61, e l'algebra di Clifford corrispondente viene usualmente indicata con formula_62.\nPer quanto riguarda gli spazi reali formula_63, \u00e8 sempre possibile trovare una base formula_52 con formula_65 vettori di norma 1 e formula_66 vettori di norma -1. Le pi\u00f9 semplici algebre sono:\nLe algebre di Clifford possono quindi essere viste come una generalizzazione del concetto di numero complesso e di quaternione.\nUna forma quadratica su spazi complessi si pu\u00f2 invece ricondurre ad un'unica forma standard:\ndove formula_32 \u00e8 la dimensione dello spazio vettoriale complesso. Segue che tutte le algebre di Clifford complesse in una data dimensione sono isomorfe tra di loro, e vengono indicate con formula_79; esse corrispondono in effetti alla complessificazione della corrispondente algebra reale formula_80:\nformula_81.\nLe algebre pi\u00f9 semplici sono:\nApplicazioni fisiche.\nLa algebre di Clifford hanno numerose applicazioni in fisica teorica. Le matrici di Dirac possiedono la seguente propriet\u00e0:\ndove formula_87 \u00e8 la matrice di una forma quadratica di segnatura formula_60. A meno di un fattore 2, queste relazioni definiscono l'algebra di Clifford formula_89. Le matrici di Dirac costituiscono un isomorfismo tra l'algebra di Clifford e l'algebra delle matrici complesse.\nUsualmente vengono utilizzate matrici di segnatura (1,3) per lo spazio di Minkowski e l'algebra che ne risulta \u00e8 isomorfa a quella delle matrici complesse formula_90; esse sono utilizzate per esprimere l'equazione di Dirac, che regola il moto delle particelle fisiche a spin semi-intero."}
{"id": "579026", "revid": "697352", "url": "https://it.wikipedia.org/wiki?curid=579026", "title": "C3", "text": ""}
{"id": "579032", "revid": "1186766", "url": "https://it.wikipedia.org/wiki?curid=579032", "title": "Radice (simbolo)", "text": "La radice formula_1 \u00e8 un segno matematico; esso ha solitamente la forma di una \"V\" dotata di un allungamento verso destra nella sua parte alta, a sinistra e alla destra della quale si scrivono rispettivamente un piccolo esponente e il numero da cui estrarre la radice, il radicando. \u00c8 uso comune, in informatica, scrivere il segno di radice senza l'allungamento verso destra. Etimologicamente il suo nome si fa derivare dall'accezione di \"base\" del termine \"radice\", poich\u00e9 essa permette di trovare il numero principale, iniziale, da cui il radicando deriva; in matematica, il sostantivo \"radice\" \u00e8 spesso accompagnato dagli aggettivi \"quadrata\" o \"cubica\": ci\u00f2 dipende dal fatto che esse rendono possibile il trovare, rispettivamente, la lunghezza dei lati di un quadrato o di un cubo la cui area o il cui volume siano pari al valore numerico del radicando.\nStoria e utilizzo.\nLa radice, intesa come operazione matematica, esiste gi\u00e0 da tempo immemorabile: era infatti in uso nella scuola pitagorica, ma la utilizzavano anche, a loro tempo, gli Egizi. Il simbolo formula_1 risale per\u00f2 a tempi molto pi\u00f9 recenti: questo \u00e8 infatti, secondo la pi\u00f9 diffusa teoria di Eulero, una deformazione della lettera r minuscola, che solitamente si poneva davanti al radicando per indicare la necessit\u00e0 di eseguire l'operazione di estrazione della radice.\nCome gi\u00e0 detto, la funzione della radice consiste nel trovare quel numero che, moltiplicato per se stesso un numero di volte pari al valore dell'esponente, d\u00e0 un risultato pari al radicando. In formule:\nPer questo la radice ennesima (di indice \"n\") si pu\u00f2 considerare a buona ragione l'operazione contraria dell'elevazione a ennesima potenza; da ci\u00f2 deriva l'estrema importanza dell'esponente della radice, che si scrive in ogni caso tranne che in quello in cui esso \u00e8 pari a due. "}
{"id": "579033", "revid": "228587", "url": "https://it.wikipedia.org/wiki?curid=579033", "title": "Namasmarana", "text": "Presso la religione induista, il termine Namasmarana (dal sanscrito \"nama\", \"nome\", e \"smaranam\", \"tenere a mente\", \"rammentare\") indica la pratica spirituale di ricordare e ripetere continuamente uno o pi\u00f9 nomi di Dio. Questa ripetizione pu\u00f2 avvenire mentalmente o tramite la voce fisica. Vengono solitamente ripetuti i vari nomi delle \"murti\" induiste, oppure veri e propri mantra, come ad esempio la O\u1e43.\nIl numero di ripetizioni ha inoltre un preciso significato simbolico ed esoterico (come ad esempio il 108), e per tenerne il conto durante la recitazione spesso ci si aiuta con il Japa Mala.\nSi tratta di una forma di disciplina spirituale senza tempo in India (paragonabile, in termini occidentali, alla recita del rosario) avente lo scopo di sviluppare la devozione, o \"bhakti\", e mantenere la mente fissa e concentrata su Dio. Di fatto, il canto dei bhajan non \u00e8 altro che una forma evoluta e pi\u00f9 articolata di Namasmarana.\nTutte le scuole di pensiero induiste, in particolare lo Yoga e le correnti devozionali, danno grande importanza e risalto a questa pratica, a cui viene attribuito un profondo potere di elevazione e purificazione, a livello spirituale, mentale e fisico."}
{"id": "579039", "revid": "287204", "url": "https://it.wikipedia.org/wiki?curid=579039", "title": "Comunit\u00e0 montana della Media e Bassa Val di Vara", "text": "La Comunit\u00e0 montana della Media e Bassa Val di Vara era un comprensorio montano della Liguria, in provincia della Spezia, formato dai comuni di: Beverino, Bolano, Borghetto di Vara, Brugnato, Calice al Cornoviglio, Follo, Pignone e Ricc\u00f2 del Golfo di Spezia.\nL'ente locale aveva sede a Bolano.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana dell'Alta Val di Vara che aveva portato all'istituzione della nuova Comunit\u00e0 montana Val di Vara delegando la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "579042", "revid": "94647", "url": "https://it.wikipedia.org/wiki?curid=579042", "title": "Ordine gigante", "text": "Ordine gigante \u00e8 un termine dell'architettura. Si tratta di una disposizione particolare di colonne o pilastri, per cui questi si estendono, nella loro altezza, per pi\u00f9 di un piano, o per diversi livelli di altezza in una facciata. Viene anche chiamato \"ordine colossale\".\nDifferisce dalla disposizione classica scelta nell'architettura romana per gli edifici a pi\u00f9 piani, laddove normalmente l'altezza di una colonna corrispondeva a quella di un piano (come si pu\u00f2 osservare nel Colosseo). Nonostante il fatto che anche in et\u00e0 antica vi siano state costruzioni le cui strutture si avvicinavano all'ordine gigante, bisogna dire che questa struttura fu seriamente teorizzata e propagata nell'architettura rinascimentale.\nImportanti furono innanzitutto i contributi di Leon Battista Alberti, il quale la speriment\u00f2 intorno al 1470 per la Basilica di Sant'Andrea (Mantova), ma tra i primi esempi pi\u00f9 significativi, va ricordato soprattutto il Palazzo dei Conservatori di Michelangelo a Roma.\nDi ampio uso nell'architettura barocca ed in quella neoclassica, viene citato anche nell'architettura postmoderna."}
{"id": "579044", "revid": "2128848", "url": "https://it.wikipedia.org/wiki?curid=579044", "title": "Peugeot 207", "text": "La Peugeot 207 \u00e8 un'autovettura di tipo utilitaria prodotta dal 2006 al 2015 dalla casa francese Peugeot.\nStoria e profilo.\nGenesi del modello.\nIl progetto che avrebbe portato alla realizzazione della 207 venne avviato gi\u00e0 nel 2002: il responsabile del design era Vincent Devos.\nI primi disegni relativi al modello destinato in un primo tempo a sostituire la Peugeot 206 (anche se in seguito non sarebbe andata esattamente cos\u00ec) vennero resi noti alla stampa nell'inverno del 2003 e pubblicati a febbraio. Gi\u00e0 si intravedevano in questi disegni alcune di quelle che sarebbero state le caratteristiche estetiche principali della nuova vettura, ma si era ancora ben lontani dal modello definitivo. Ancora, la grande \"bocca\" frontale che avrebbe caratterizzato la vettura definitiva non era ben sviluppata, cos\u00ec come sarebbero stati da rivedere i gruppi ottici anteriori, dal design ancora poco incisivo ed ancora da migliorare era la linea della coda. Simile a quello della 207 definitiva era per esempio il taglio dei gruppi ottici posteriori, che comunque sarebbero stati anch'essi ritoccati.\nNel 2004 cominciarono a circolare i primi prototipi per i vari test. Nel marzo del 2005, invece, quando il progetto era in una fase pi\u00f9 avanzata, vennero pubblicate delle immagini che ritraevano una vettura simile nell'aspetto alla 206, specie nella vista laterale, ma pi\u00f9 grande come dimensioni, secondo una delle specifiche dettate dai vertici PSA prima dell'avvio del progetto. In queste immagini, la \"bocca\" della vettura era decisamente pi\u00f9 sviluppata e pi\u00f9 simile a quella definitiva, mentre posteriormente i gruppi ottici erano praticamente quelli definitivi. Dalla casa francese vennero inoltre rivelate le prime indiscrezioni riguardanti le motorizzazioni, alcune delle quali sarebbero state progettate e realizzate in collaborazione con la BMW. Dalle immagini, inoltre, si vedevano alcuni particolari stilistici che avrebbero caratterizzato la vettura finale, come per esempio gli indicatori di direzione laterali posti alla base dei montanti degli specchietti esterni.\nNel corso dello stesso anno, si arriv\u00f2 alla vettura definitiva, mentre durante lo stesso periodo traspariva molto pi\u00f9 incertezza riguardo alla presentazione: dapprima si ipotizzava la presentazione a Ginevra nel marzo del 2006, mentre poi si pens\u00f2 ad anticiparla al Salone dell'automobile di Francoforte nel settembre del 2005. Alla fine si prefer\u00ec optare per la kermesse ginevrina, ma persino la stampa specializzata, ancora alla fine del 2005, non aveva delle foto ufficiali della nuova vettura, tanto che vennero pubblicate delle immagini ricostruite al computer, che mostravano comunque una 207 pressoch\u00e9 definitiva, anche se con qualche lieve differenza.\nDebutto.\nLa stampa specializzata pot\u00e9 diffondere le immagini ufficiali della nuova vettura solo dopo la presentazione alla stampa, avvenuta il 12 gennaio 2006. La presentazione al pubblico, invece, avvenne nella cornice di Ginevra, come gi\u00e0 accennato. Dopo un progetto durato quattro anni e per il quale vennero stanziati oltre un miliardo di euro, la nuova \"207\" and\u00f2 ad affiancare la \"206\", rimasta a listino immutata fino al 2009, quando \u00e8 stata rilanciata come \"206 Plus\" con un nuovo frontale. Perci\u00f2 non si pu\u00f2 dire che la 207 avrebbe sostituito in tutto e per tutto il precedente modello. Al momento del lancio, la 207 era disponibile solamente in versione berlina, a tre e cinque porte.\nEstetica ed interni.\nTra il 2005 ed il 2006 si \u00e8 avuta una sensibile crescita delle dimensioni di alcune tra le principali utilitarie presente sul mercato europeo. L'ingresso sul mercato della Grande Punto e della terza generazione della Renault Clio \u00e8 coincisa con l'aumento degli ingombri di queste ultime, che hanno raggiunto e superato (anche se di poco) i 4 metri di lunghezza, il tutto in nome dell'abitabilit\u00e0 interna. Per contrastare il successo di Grande Punto e Clio, anche la Peugeot si adegu\u00f2 alle nuove tendenze e propose un corpo vettura molto pi\u00f9 grande, sviluppato su un pianale dal generoso interasse di 2.54\u00a0m.\nIl frontale era molto aggressivo e caratterizzato dai lunghi ed affilati gruppi ottici che si protendevano all'indietro fino a pochi centimetri dalla base del parabrezza. La caratteristica \"bocca\" frontale, poi, era differente a seconda che la vettura fosse a tre o a cinque porte. Mentre nel primo caso era pi\u00f9 grande e dotata di una grigliatura pi\u00f9 aggressiva, nella versione a cinque porte era meno ostentata, leggermente pi\u00f9 piccola (ma sempre ben evidente). In entrambi i casi erano presenti i fendinebbia (non previsti nelle versioni di base), ma sistemati diversamente.\nLe differenze fra tre e cinque porte erano visibili anche nella vista laterale, e specialmente nella zona posteriore, dove diverso era il disegno dei finestrini posteriori, pi\u00f9 arrotondati per la tre porte e tendenti al quadrangolare per la cinque porte.\nLa coda era caratterizzata dai montanti piuttosto inclinati che donavano dinamicit\u00e0 alla vista d'insieme, mentre completamente nuovi erano i gruppi ottici posteriori ai lati di un portellone pi\u00f9 bombato.\nAlcune soluzioni inedite riguardavano il nuovo disegno della plancia e della consolle centrale. Pi\u00f9 sportivi i sedili e leggermente pi\u00f9 avvolgenti. Il bagagliaio, che normalmente dispone di 275 litri di capacit\u00e0, pu\u00f2 essere ampliato abbattendo lo schienale posteriore, cos\u00ec da poter contare su 923 litri.\nDotazioni e sicurezza.\nLa 207, fin dal suo debutto comprendeva doppio airbag, airbag laterali, poggiatesta posteriori e fari anteriori direzionali, tali soluzioni hanno permesso alla 207 di ottenere 5 stelle EuroNCAP. La dotazione delle versioni di livello superiore comprendeva anche gli airbag per la testa ed i fendinebbia, mentre quelle al top potevano contare anche sul dispositivo ESP e sul controllo di trazione.\nStruttura, meccanica e motorizzazioni.\nI risultati ottenuti sul versante sicurezza erano evidenti anche nella scocca, decisamente pi\u00f9 evoluta rispetto a quella della 206, e che poteva garantire un livello pi\u00f9 elevato di protezione agli occupanti. Le carreggiate pi\u00f9 larghe, doverose anche a causa delle maggiori dimensioni del corpo vettura, garantivano una miglior tenuta di strada. L'avantreno della 207 seguiva il tradizionale schema pseudo MacPherson, mentre il retrotreno era invece nuovo, a ruote interconnesse con assale torcente ed ammortizzatore separato dalla molla.\nL'impianto frenante era a dischi su tutte le ruote sulle versioni che montavano un motore con pi\u00f9 di 90 cavalli, mentre le altre avevano dei tamburi al posteriore, con sistema antibloccaggio e ripartitore di frenata di serie su tutte le versioni; lo sterzo, messo minuziosamente a punto dai tecnici Peugeot, era a servoassistenza elettrica.\nLe motorizzazioni previste per il debutto della 207 erano cinque, due a benzina e tre a gasolio:\nTutti i motori erano accoppiati ad un cambio manuale a 5 marce.\nEvoluzione.\nLa commercializzazione della 207 venne avviata nel 2006, poco dopo la commercializzazione la gamma si estese verso il basso con l'arrivo della \"207 1.4\" dotata del 1.4 monoalbero da 73\u00a0CV. Alla fine dello stesso anno, invece, vi fu l'arrivo di una versione pi\u00f9 spinta, vale a dire la \"207 1.6 16v THP F\u00e9line\", che inaugur\u00f2 per la prima volta su una Peugeot il nuovo motore Prince da 1.6 litri progettato e sviluppato in collaborazione con BMW e dotato di sovralimentazione mediante turbocompressore. Con una potenza massima di 150\u00a0CV, la \"207 THP\" occup\u00f2 provvisoriamente la posizione di top di gamma. Sempre alla fine del 2006, la 207 venne insignita del premio di \"Auto Europa 2007\".\nIl 2007 sanc\u00ec il debutto della \"207 SW\", versione giardinetta della \"207\" proposta anche in versione simil-SUV denominata \"207 Outdoor\", e la \"207 CC\", con tetto retrattile in metallo, modello che and\u00f2 a sostituire la corrispondente versione CC basata sulla 206. Inoltre, vi furono importanti aggiornamenti alla gamma: i due bialbero aspirati a benzina da 1.4 e 1.6 litri, ancora appartenenti alla famiglia TU, vennero rispettivamente sostituiti dal 1.4 e dal 1.6 della famiglia Prince. Il primo erogava 95\u00a0CV, mentre il secondo arrivava a 120\u00a0CV. Inoltre, vi fu il debutto della vera e propria versione top di gamma, ossia la \"207 1.6 16v GTI\", equipaggiata con lo stesso motore della \"THP\", ma portato a 174\u00a0CV di potenza massima. In altri Paesi questo modello era commercializzato come \"207 RC\". La GTi era inoltre caratterizzata dagli spoiler anteriori e posteriori pi\u00f9 pronunciati, doppio tubo di scarico e spoiler sul lunotto, il tutto per conferirle un aspetto pi\u00f9 aggressivo e dinamico.\nNel 2008, il 1.4 bialbero \"ET3\" da 88\u00a0CV della famiglia TU, tolto dalla gamma l'anno precedente, venne reintrodotto per equipaggiare la versione con cambio automatico, esordiente proprio nel 2008 e denominata \"207 2Tronic\". Inoltre venne introdotta anche la versione a GPL, mossa da una versione bi-fuel del 1.4 TU3 di base da 73\u00a0CV. Invece, venne tolta di produzione la versione \"THP\" da 150\u00a0CV. Per quanto riguardava gli allestimenti, comparve il nuovo livello \"Energie Sport\".\nNel giugno del 2009 vi fu il \"restyling\": venne rivisitato il paraurti anteriore con i nuovi alloggiamenti per i fendinebbia, dal disegno simile a quelli previsti sulla pi\u00f9 grande 308. A differenza del modello pre-restyling, tutte le versioni presentano lo stesso frontale. Posteriormente, invece, i nuovi gruppi ottici presentavano plastiche con inserto di color bianco riservato alla retromarcia e agli indicatore di direzione, ma soprattutto introducevano la tecnologia a LED per la prima volta su una Peugeot di tale segmento che equipaggiavano i fari di posizione. Sempre al retrotreno \u00e8 stato introdotto inoltre un paraurti leggermente diverso. Furono proposti anche nuovi cerchi in lega di inedito disegno, mentre internamente vennero introdotti nuovi rivestimenti e materiali, nonch\u00e9 una rivisitazione dei comandi del clima. Dal punto di vista dei motori, vi \u00e8 stato l'esordio di un nuovo 1.6 HDi dai ridotti consumi ed emissioni (dati dichiarati: fino a 3.8 litri/100\u00a0km e 99 grammi di CO2) grazie ad alcuni accorgimenti tecnici e all'utilizzo di pneumatici a bassa resistenza al rotolamento. Questo motore rispondeva alla normativa Euro 5, ma in occasione del restyling anche altri motori si sono adeguati a tale direttiva, vale a dire lo storico 1.4 monoalbero da 73\u00a0CV ed il 1.6 Prince aspirato da 120\u00a0CV. All'inizio del 2010, la \"207 GTI\" \u00e8 stata tolta di produzione, e dopo pochissimi mesi \u00e8 stata introdotta la nuova versione \"THP\" con motore Prince turbo da 156\u00a0CV. Nello stesso periodo il 1.6 HDi da 90\u00a0CV (quello da 99 grammi di CO2) \u00e8 stato affiancato da una versione leggermente pi\u00f9 potente della famiglia DVC6, della potenza di 92\u00a0CV e aggiornato alle normative antinquinamento Euro V. Invece, il 1.6 HDi da 109\u00a0CV \u00e8 stato portato a 112\u00a0CV.\nNella primavera del 2012, l'arrivo della 208 ha significato la fine della \"207\", almeno in versione berlina, la quale ha cominciato a scomparire progressivamente dai listini di vari Paesi. In Italia la \"207\" berlina \u00e8 uscita di listino nel luglio 2012, ma le altre versioni sono rimaste a listino. Ci\u00f2 non signific\u00f2 tuttavia la fine per la \"207\" in versione standard, poich\u00e9 la vettura \u00e8 stata riproposta all'inizio del 2013 come \"207 Plus\", analogamente a quanto era stato fatto alcuni anni prima con la \"206 Plus\". Quest'ultima, tra l'altro, sparir\u00e0 dai listini proprio con l'avvento della \"207 Plus\".\nLa 207 Plus.\nLa 207 Plus \u00e8 nata nel 2013 come erede della 206 Plus, auto la quale terminer\u00e0 la produzione a dicembre 2012 e la commercializzazione perfino a met\u00e0 2013. Rispetto ad essa le differenze sono notevoli. Infatti, va ricordato che alla 206 era toccato nel 2009 un restyling marcato e comprensivo di frontale ridisegnato, cos\u00ec come alcune parti del posteriore e buona parte degli interni, il tutto accompagnato da una nuova gamma motori. Diversamente accadde per la 207+: non \u00e8 stata ritoccata n\u00e9 agli esterni, n\u00e9 agli interni. Revisionata la gamma allestimenti, con due nuovi livelli: Plus e Plus GPL. Inizialmente resa disponibile in una motorizzazione solamente, costituita dal 1.4 bi-fuel benzina/GPL da 73 CV e come berlina a 3 o a 5 porte. Solo a partire da marzo la gamma si allarga con la riproposizione del 1.4 a benzina e del 1.4 HDi common rail.\nGi\u00e0 nel 2014 la \"207 Plus\" scompare da alcuni listini, come ad esempio quello italiano, ma resiste ancora presso alcuni altri mercati, come quello francese, dove per\u00f2 viene proposta in un'unica motorizzazione, vale a dire il 1.4 HDi da 68 CV. Entro la fine dell'estate, per\u00f2, la 207 Plus lascer\u00e0 anche questi ultimi listini, lasciando a quel punto solo alla versione \"CC\" il compito di rappresentare ancora la 207 nella gamma Peugeot.\nLa 207 SW.\nLa \"207 SW\" debutta nella primavera del 2007, un anno dopo il lancio della berlina, rispetto alla quale risulta pi\u00f9 lunga di 12 cm. Destinata a sostituire la precedente \"206 SW\", la nuova giardinetta offre pi\u00f9 spazio sia per i passeggeri (in particolare davanti), sia nel vano bagagli, dove la capacit\u00e0 sale a 357 litri ed ampliabile fino a 1.258 litri abbattendo lo schienale posteriore. Un'altra delle caratteristiche della \"207 SW\" sta nel lunotto apribile, grazie al quale diventa possibile introdurre oggetti senza dover necessariamente aprire l'intero portellone. Esternamente, la \"207 SW\" \u00e8 caratterizzata dalla coda, ovviamente pi\u00f9 voluminosa, e dotata di un montante posteriore inclinato all'indietro, sulla falsariga di quanto gi\u00e0 fatto poco pi\u00f9 di due anni prima sulla 407 SW. I fari posteriori, anch'essi ridisegnati, sono a forma di goccia e molto avvolgenti.\nLa gamma debutta in Italia con i seguenti motori:\nLa vettura non dispone quindi delle motorizzazioni 1.6 turbo, ma manca anche il piccolo 1.4 HDi da 68\u00a0CV, giudicato inadeguato per una vettura che a vuoto parte da una massa minima di 1.196\u00a0kg. In ogni caso, per un curioso scherzo delle differenze di aerodinamica tra la berlina e la SW, \u00e8 proprio quest'ultima a spuntare prestazioni lievemente superiori nella maggior parte delle versioni (al contrario di quanto avviene di solito, e cio\u00e8 che \u00e8 la berlina ad essere leggermente pi\u00f9 prestante della versione SW), specie per quanto riguarda l'accelerazione da 0 a 100\u00a0km/h.\nVerso la fine del 2007, la gamma si arricchisce con l'arrivo della \"207 SW Outdoor\", una versione \"simil-SUV\" gi\u00e0 presentata come concept poco prima del lancio della \"SW\" normale. Rispetto a quest'ultima, la \"207 SW Outdoor\" differisce principalmente per la maggior altezza da terra e per gli scudi paraurti ed i fascioni in plastica grezza (non verniciata).\nIl restyling di met\u00e0 2009 coinvolge anche la \"207 SW\", che riceve le stesse modifiche frontali della berlina. Dal punto di vista della gamma, esordisce la versione a GPL, spinta dal 1.4 monoalbero bi-fuel gi\u00e0 introdotto sulla berlina. Inoltre, dall'inizio del 2010, il 1.6 HDi da 109\u00a0CV riceve un leggero aggiornamento e si porta a 112\u00a0CV di potenza massima. La SW esce dai listini a fine 2013, sostituita dalla Peugeot 2008: una piccola crossover.\nLa 207 CC.\nLa \"207 CC\" viene lanciata a met\u00e0 del 2007. Stilisticamente ed anche nelle proporzioni, la nuova coup\u00e9-cabriolet francese sembra riprendere in parte quanto gi\u00e0 visto nel modello precedente, ossia la \"206 CC\". Cambiano ovviamente il frontale, dotato delle pi\u00f9 moderne luci di forma allungata. La coda, invece, non \u00e8 pi\u00f9 caratterizzata dalla particolare zigrinatura e neppure dal portapacchi posteriore. Il tetto ripiegabile nel baule scompare in circa 25 secondi premendo l'apposito pulsante. Rimangono immutate caratteristiche di base come il parabrezza molto pi\u00f9 inclinato rispetto a berlina e SW, allo scopo di ridurre al minimo la dimensione longitudinale per il tetto ripiegabile e per sottolineare il carattere sportivo della vettura. Una delle caratteristiche funzionali della \"207 CC\" sta nel fatto che quando si sale o si scende dalla vettura i finestrini si abbassano automaticamente di qualche millimetro per permettere agli stessi di uscire dalla loro sede, costituita dalla guarnizione del tetto ripiegabile, soluzione analoga a molte vetture prive di cornice superiore al finestrino, come per esempio l'Alfa Romeo MiTo.\nLa \"207 CC\" viene proposta nelle motorizzazioni pi\u00f9 brillanti, ad eccezione della motorizzazione \"top\" da 174\u00a0CV. Vengono quindi previste:\nCon il restyling del 2009, la \"207 CC\" acquisisce il nuovo paraurti anteriore ed i fari posteriori a led. All'inizio del 2010, la versione \"THP\" da 150\u00a0CV sparisce dal listino, sostituita dalla nuova \"THP\" da 156\u00a0CV. Nello stesso periodo, la versione 1.6 HDi da 109\u00a0CV viene portata a 112\u00a0CV.\nDopo tali aggiornamenti non si sono avute altre novit\u00e0, se non quelle relative alla riduzione progressiva della gamma: nel dicembre del 2013 \u00e8 stata eliminata la versione THP da 156 CV, lasciando in vendita solo le versioni meno potenti. La \"207 CC\" \u00e8 stata cos\u00ec l'ultima delle varianti della gamma \"207\" ad uscire dai listini Peugeot. In molti mercati essa \u00e8 gi\u00e0 scomparsa, ma in quello francese rimane a listino fino a met\u00e0 del 2015 con il 1.6 VTi da 120 CV ed il 1.6 HDi da 115.\nCaratteristiche e versioni.\nDi seguito vengono mostrate le principali caratteristiche delle varie versioni previste per la gamma 207.\nEdizioni speciali.\nEnergie.\nAgli inizi del 2008 debutta la Peugeot 207 \"Energie\", un allestimento dedicato della 207 abbinato al 1.6 Prince di nuova concezione in quanto nasce dalla collaborazione fra PSA e BMW, un propulsore montato anche sulla Mini.\nRoland Garros.\nEssendo sponsor del Roland Garros dal 1984, Peugeot continua la tradizionale denominazione di numerose serie speciali dei propri modelli. L'ultimo a ricevere tale denominazione \u00e8 la 207 coup\u00e9-cabriolet. Limitato il numero degli esemplari a circa 50), presentava alcune personalizzazioni estetiche dedicate abbinate alle motorizzazioni 1.6 benzina VTi da 120\u00a0CV e 1.6 HDi da 110\u00a0CV con Fap.\n200 Millesime.\nIntrodotta nel 2010 in occasione del bicentenario della casa francese (che comunque nel 1810 non si occupava ancora di autovetture), viene proposta nelle motorizzazioni 1.4 8v da 73\u00a0CV (TU3), 1.4 16v da 90\u00a0CV (ET3), 1.4 HDi da 68\u00a0CV (DV4) e 1.6 HDi da 92CV (DV6). L'allestimento della \"200 Millesime\" prevede esternamente la griglia anteriore cromata, modanature laterali con profilo cromato ed il logo \"200 Millesime\". \u00c8 prevista anche per la 207 SW, che per\u00f2 non comprende la motorizzazione 1.4 8v benzina e la 1.4 HDi common rail.\nLe Mans Series.\nEdizione speciale, dedicata ai successi della Peugeot 908 HDi FAP nel campionato Le Mans Series, \u00e8 basata sul modello GTI e le differenze da questo sono veramente minime. Tecnicamente sono uguali presentando lo stesso motore THP da 175 CV e gli accorgimenti tecnici necessari per supportare tale potenza gi\u00e0 adottati dalla versione sportiva del modello. Le differenze riguardano l'allestimento e alcuni accorgimenti estetici. La dotazione \u00e8 inferiore rispetto alla GTI e viene venduta a un prezzo leggermente inferiore. Questa versione \u00e8 limitata a soli 2000 esemplari (500 in Italia) e ogni esemplare presenta nella razza verticale del volante una placchetta con il numero di serie. La \"207 Le Mans Series\" \u00e8 disponibile solo in due colori, nero ossidiana e bianco banchisa con entrambe dotate di una livrea che presenta una striscia verticale rossa che parte dal logo Peugeot sull'anteriore che si protrae fino al tetto; inoltre sono presenti dei cerchi in lega di color bianco o nero e sulle portiere \u00e8 presente un adesivo con riportato un leone stilizzato.\nLa 207 nello Sport.\nNel 2007, la Peugeot 207 ha esordito nell'IRC, campionato internazionale di rally riservato alle vetture piccole.\nNel 2008 e nel 2009, \u00e8 stata impiegata anche in vari altri campionati di rally tra cui il Campionato Italiano Rally, il Campionato Europeo e L'IRC. Nel 2008 Campioni d'Italia e d'Europa con la 207 S2000 con la coppia Rossetti-Chiarcossi. Nel 2009 mentre Mekee si \u00e8 aggiudicato l'IRC Paolo Andreucci ha vinto il CIR in coppia con Anna Andreussi. Andreucci-Andreussi si sono ripetuti poi nel 2010, 2011 e 2012 conquistando ancora il titolo Italiano."}
{"id": "579046", "revid": "195924", "url": "https://it.wikipedia.org/wiki?curid=579046", "title": "Stato dell'arte", "text": "La locuzione stato dell'arte deriva dall'espressione anglosassone \"state of the art\", ma ha un significato diverso rispetto all'originale.\nSignificati.\nL'originale inglese si riferisce al pi\u00f9 alto livello di sviluppo di un dispositivo o in un campo tecnico o scientifico, realizzato in un certo momento, con significato, quindi, analogo a \"all'avanguardia, d'avanguardia\".\nIn italiano, invece, la locuzione indica \"il punto cui sono arrivate le ricerche in una determinata disciplina\", in una prospettiva quindi di momento di ricapitolazione dei dati acquisiti e stabilizzati nei diversi ambiti di ricerca (abbastanza vicino a \"stato delle cose\")\" - quando invece si dovrebbe dire \"allo stato\". Con questo significato errato rispetto al significato inglese comincia a comparire sui dizionari di lingua a partire dal 2005. Ad oggi sono invalsi entrambi gli utilizzi.\nIn italiano esisteva gi\u00e0 in precedenza, nella contrattualistica privata, il concetto di regola dell'arte, o regola d'arte, che era desunto dal codice civile e da altre leggi, e che rappresenta l'insieme delle norme e prassi consolidate in una specifica professione. Nel 1998 la norma europea UNI CEI EN 45020 ha definito lo stato dell'arte come \"stadio dello sviluppo raggiunto in un determinato momento dalle capacit\u00e0 tecniche relative a prodotti, processi o servizi, basate su scoperte scientifiche, tecnologiche e sperimentali pertinenti\", che corrisponde al significato che era attribuito alla regola d'arte.\nNormativa sui brevetti.\nNel contesto della normativa europea sui brevetti, il termine \"stato dell'arte\" \u00e8 un concetto molto importante nel processo per stabilire l'effettiva innovazione e il passaggio inventivo, ed \u00e8 sinonimo dell'espressione \"arte prima\" (in inglese chiamata prior art o background art).\nLo stato dell'arte dovrebbe essere utilizzato per designare tutto ci\u00f2 che \u00e8 reso disponibile al pubblico tramite descrizione orale o scritta, utilizzo vero e proprio, o qualsiasi altra modalit\u00e0, prima della data di registrazione dell'applicazione Europea dei brevetti, in accordo con l'art. 54 EPC . In determinati casi, come la verifica dell'effettiva novit\u00e0 del brevetto, occorre fare riferimento anche all'art. 54(3).\nAnche l'espressione \"arte di base\" \u00e8 utilizzata in certi ambiti legali, come nella Regola 27, ed ha lo stesso significato. L'espressione \"stato dell'arte interno\" \u00e8 utilizzata per descrivere lo stato dell'arte solamente nell'ambito del possesso di applicazioni del brevetto, ma non nel dominio pubblico."}
{"id": "579048", "revid": "1632387", "url": "https://it.wikipedia.org/wiki?curid=579048", "title": "No Sleep 'til Hammersmith", "text": "No Sleep 'til Hammersmith \u00e8 il primo album live dei Mot\u00f6rhead. Le registrazioni sono prese da tre show (Leeds, 28 marzo 1981 e Newcastle, 29 e 30 marzo 1981, con l'eccezione del \"medley\" \"Iron Horse/Born to Lose\", registrato durante un concerto del 1980).\nIl disco.\nL'album, ritenuto da parte della critica e dei fan un capolavoro di esplosivit\u00e0 che dimostra la vera potenza dei Mot\u00f6rhead dal vivo, \u00e8 stato pubblicato nel periodo d'oro e pi\u00f9 fortunato della band raggiungendo anche la posizione numero 1 nelle classifiche britanniche.\nDall'album \u00e8 stato pubblicato anche il singolo \"Mot\u00f6rhead\", che raggiunse la posizione numero 6 nella classifica dei singoli. Anche se si tratta dell'album dal vivo pi\u00f9 fortunato della band, il leader Lemmy non l'ha inizialmente gradito, perch\u00e9 \u00e8 uscito senza il permesso della band che, in quel periodo, era impegnata nel primo tour negli USA.\nIl secondo album live \u00e8 indicato come il fratello minore di \"No Sleep til Hammersmith\" e s'intitola \"N\u00f6 Sleep at All\".\nI Beastie Boys si sono ispirati al titolo di questo live dei Mot\u00f6rhead per la loro canzone \"No Sleep Till Brooklyn\" dell'album \"Licensed to Ill\".\nRegistrazione.\nL'LP originale \"No Sleep 'Til Hammersmith\" include due brani tratti dall'album di debutto, la title track di \"Bomber\" del 1979, cinque canzoni tratte da \"Overkill\" sempre del 1979, e tre da \"Ace of Spades\" del 1980. Con l'eccezione di \"Iron Horse / Born To Lose\", proveniente da un concerto del 1980, \"No Sleep 'til Hammersmith\" fu registrato nei concerti di Leeds e Newcastle durante il tour \"Short Sharp Pain In The Neck\". Il nome della tourn\u00e9e era un riferimento all'infortunio sofferto da Taylor poco tempo dopo l'incisione del disco \"Ace of Spades\".\nNonostante il titolo dell'album, la band non suon\u00f2 all'Hammersmith Odeon di Londra durante questo tour, i concerti si svolsero nei seguenti luoghi:\nNel backstage dei concerti di Leeds e Newcastle alla band furono assegnati il disco d'argento e quello d'oro per le vendite di \"Ace of Spades\", un disco d'argento per \"Overkill\" e per \"Please Don't Touch\". L'acustica alla Leeds Queens Hall non era buona e gran parte dell'album originale \u00e8 tratto dal concerto di Newcastle. Il cantante e bassista Lemmy Kilmister ha dichiarato che originariamente era previsto che \"No Sleep 'til Hammersmith\" fosse un album doppio ma poich\u00e9 la band non aveva abbastanza materiale, l'idea fu scartata. All'epoca della pubblicazione dell'album, la band era nel mezzo del primo tour negli Stati Uniti, come gruppo di supporto di Ozzy Osbourne. \u00abQuando usc\u00ec \"No Sleep 'Til Hammersmith\"\u00bb, disse Lemmy a James McNair della rivista \"Mojo\" nel 2011, \u00ab ... per noi fece la differenza a livello finanziario\u00bb.\nAccoglienza.\n\"No Sleep 'til Hammersmith\" \u00e8 l'album di maggior successo dei Mot\u00f6rhead in termini di classifica, avendo raggiunto la vetta della UK Albums Chart in Gran Bretagna, sull'onda del successo dei precedenti \"St. Valentine's Day Massacre\" (EP) e \"Ace of Spades\" (album e singolo). Lemmy credeva che il successo ottenuto dal disco fosse dovuto all'aspettativa dei loro fan per un album dal vivo, dato che la band era stata costantemente in tour in passato, ma considerava \"No Sleep 'til Hammersmith\" anche \"il loro crollo\" a causa della difficolt\u00e0 di dare un seguito al suo successo. L'album \u00e8 incluso nel libro \"1001 Albums You Must Hear Before You Die\". Jason Birchmeier di AllMusic scrisse: \"I Motorhead non potevano sbagliare all'epoca, mentre stavano gettando le basi per l'avvento del movimento thrash, in un certo senso, e la loro serie vincente continua qui con \"No Sleep 'Til Hammersmith\", uno dei migliori album live metal di sempre\". Nel libro del 2011 \"Overkill: The Untold Story of Motorhead\", il biografo Joel McIver defin\u00ec l'album \"il vertice della formazione Lemmy/Clarke/Philthy\". Robert Christgau scrisse: \"La produzione energica di Vic Maile annulla il mio pregiudizio contro la registrazione dal vivo [...] E se mi facesse venire il mal di testa? A volte un mal di testa arriva come un sollievo\"."}
{"id": "579049", "revid": "599013", "url": "https://it.wikipedia.org/wiki?curid=579049", "title": "Jairzinho", "text": "Caratteristiche tecniche.\nGioc\u00f2 come trequartista o come ala destra, e faceva del dribbling e della velocit\u00e0 le sue migliori caratteristiche.\nCarriera.\nClub.\nJairzinho si form\u00f2 nelle giovanili del Botafogo e debutt\u00f2 con tale club nel 1964, appena diciannovenne, e nel 1965 eredit\u00f2 il posto di ala destra e la maglia numero sette che furono di Garrincha. Seppur meno talentuoso di questi, Jairzinho seppe far valere le sue doti: l'accelerazione e l'attitudine al gol. Dopo il 1966 cominci\u00f2 a giocare nella posizione di trequartista ed indossare la casacca col numero dieci, vincendo quello stesso anno il Torneo Rio-San Paolo. Conquist\u00f2 successivamente il Campionato Carioca per due stagioni di fila (1967 e 1968) ed anche una Ta\u00e7a Brasil (ancora nel 1968).\nDi ritorno dal Mondiale del 1970 che disput\u00f2 con la Nazionale brasiliana, dove si consacr\u00f2 come astro del calcio internazionale, Jairzinho firm\u00f2 un contratto che gli garant\u00ec uno dei compensi pi\u00f9 ricchi dell'epoca, ma ci\u00f2 nonostante nel 1974 volle lasciare il Brasile per l'Europa, passando all'Olympique Marsiglia. Qui rimase per una sola stagione, allorquando prefer\u00ec far ritorno al Paese nativo dopo essere stato accusato di aver aggredito un guardalinee. Giunto al Cruzeiro ormai trentunenne, vinse il Campionato Mineiro nel 1975 e la Coppa Libertadores nel 1976, contribuendo a questa vittoria in modo determinante con 12 gol in 12 partite. Fin\u00ec la carriera al FC Portuguesa in Ecuador, dopo vari passaggi per diversi club latinoamericani, incluso un breve ritorno al Botafogo.\nNazionale.\nCon la Nazionale olimpica vince la medaglia d'oro ai IV Giochi panamericani tenutisi a San Paolo nel 1963.\nCon la Nazionale brasiliana fu protagonista ai Mondiali del 1970, dove fu miglior marcatore della propria squadra e secondo nella classifica cannonieri generale dietro al tedesco occidentale Gerd M\u00fcller.\nSegn\u00f2 una doppietta alla prima partita e and\u00f2 in gol in tutti gli incontri che compongono il torneo (record che condivide con l'uruguayano Alcides Ghiggia), marcando la terza rete nella finale vinta per 4-1 sull'.\nChiuse con 7 realizzazioni in 6 partite, guadagnandosi il soprannome di \"Fura\u00e7\u00e3o da Copa\" (Uragano della Coppa) dai media del suo Paese, per via delle accelerazioni che lo portavano a finalizzare. Gioc\u00f2 poi il Mondiale del 1974, quando con la sua squadra arriv\u00f2 al quarto posto e segn\u00f2 due gol, offrendo per\u00f2 delle prestazioni non all'altezza di quelle del Torneo precedente.\nIn Nazionale registr\u00f2 complessivamente 102 partite e 42 gol, di cui rispettivamente 82 e 34 ufficiali. Con questa compagine Jairzinho accett\u00f2 di giocare da ala anzich\u00e9 da trequartista \u2013 suo ruolo prediletto \u2013 giacch\u00e9 le posizioni centrali del campo erano abitualmente occupate da Pel\u00e9, G\u00e9rson, Rivelino e Tost\u00e3o.\nDopo il ritiro.\nDopo aver abbandonato il calcio giocato Jairzinho intraprese una non fortunata carriera da allenatore, guidando nel 1997 i greci del Kalamata (una vittoria, 2 pareggi e 9 sconfitte) e dal 2003 al 2005 la Nazionale gabonese. \u00c8 inoltre stato \"talent scout\" ed in tale ruolo segnal\u00f2 al Cruzeiro (sua ex squadra) Ronaldo, poi due volte vincitore del Pallone d'oro e del Mondiale 2002 con la Nazionale brasiliana. Nel 2008 \u00e8 stato candidato del Partito Comunista del Brasile alla carica di \"vereador\" per il comune di Rio de Janeiro."}
{"id": "579050", "revid": "124520130", "url": "https://it.wikipedia.org/wiki?curid=579050", "title": "Storia del Piemonte", "text": "L'antica storia del Piemonte comprende una serie di eventi che interessarono il territorio della regione dal Paleolitico. Essi furono influenzati molto dai paesi confinanti: la posizione strategica ai piedi delle Alpi la rese infatti ambita da molte potenze (pi\u00f9 di tutte la Francia) come \u00abchiave d'accesso\u00bb all'Italia.\nFurono per\u00f2 i Savoia a dominare sul Piemonte a partire dal XVI secolo: da quando Emanuele Filiberto di Savoia spost\u00f2 la capitale da Chamb\u00e9ry a Torino, la dinastia prese le redini della storia piemontese mantenendo il dominio sul ducato prima e sul regno poi, fino all'unit\u00e0 d'Italia.\nLe origini.\nI primi insediamenti nella regione che oggi viene chiamata Piemonte (dal latino \"ad pedem montium\", letteralmente \u00abai piedi dei monti\u00bb) risalgono al Paleolitico (tracce della presenza umana sono state ritrovate sul Monte Fenera nei pressi di Borgosesia). Al Neolitico risalgono invece gli utensili ritrovati nei pressi di Alba, Ivrea e nella Val di Susa.\nIl territorio fu poi abitato dai Liguri, stanziatisi in gran parte dell'Italia settentrionale, e da altri popoli di stirpe celtica e celto-ligure, quali i Taurini, i Graioceli, i Bagienni, i Salassi e i Vertamocori. Una grande variet\u00e0 di popolazioni, dunque, che vivevano di agricoltura, di pastorizia ai piedi delle montagne, di pesca lungo i grandi corsi d'acqua e che possedevano nel contempo grandi abilit\u00e0 artigianali e metallurgiche. Sembra che la citt\u00e0 di Torino sia sorta in epoca romana poco lontano da un insediamento di Taurini, dai quali prende il nome.\nL'epoca romana.\nI Romani giunsero in Piemonte nel II secolo a.C., fondandovi le citt\u00e0 di Derthona nel 120 a.C. ed Eporedia nel 100 a.C. come avamposto per controllare la popolazione dei Salassi e la via delle Gallie che passava per i valichi alpini della Valle d'Aosta. Con Augusto, durante la campagna gallica, nell'anno 28 a.C. nacque la citt\u00e0 romana di \"Julia Augusta Taurinorum\", l'odierna Torino; nel 25 a.C. i Salassi venivano definitivamente sottomessi con la fondazione di Augusta Praetoria (l'odierna Aosta). La parte rimanente del Piemonte, costituita soprattutto da zone montuose, venne conquistata soltanto da Ottaviano Augusto.\nIl Piemonte venne diviso tra la Gallia Cisalpina e le province romane delle Alpes Cottiae, Alpes Maritimae ed Alpes Poenninae.\nI Romani, come in gran parte del Nord Italia, fondarono alcune delle maggiori citt\u00e0 piemontesi vicino o su preesistenti insediamenti di origine celto-ligure, come Asti, Alba, Acqui Terme, Novara, Vercelli. Altre invece non erano di gran rilievo: spesso alcuni borghi venivano creati inizialmente come campi militari trincerati (da qui la pianta quadrangolare che caratterizza il centro di queste citt\u00e0), e solo successivamente incominciavano ad ospitare civili, solitamente in numero limitato.\nNel 312, l'esercito di Costantino I, si scontr\u00f2 vittoriosamente contro le truppe di Massenzio, nell'area compresa tra Alpignano e Rivoli. L'evento viene generalmente ricordato come battaglia di Torino.\nAl termine dell'epoca romana spicca la battaglia di Pollenzo, combattuta nel 402 da Stilicone contro le truppe dei Visigoti nella pianura intorno a Bra.\nL'alto Medioevo.\nNei primi anni successivi alla caduta dell'Impero Romano d'Occidente il Piemonte pass\u00f2 sotto il controllo delle popolazioni germaniche: entrato prima nel dominio di Odoacre, fu poi conquistato dagli Ostrogoti e, nella parte occidentale, dai Burgundi. A met\u00e0 del VI secolo l'Italia venne riconquistata dai Bizantini, per poi cadere nelle mani dei Longobardi nel 568. Alcuni dei nuovi padroni longobardi stanziatisi in Italia settentrionale salirono a capo del nuovo regno con capitale a Pavia: tra essi, significativa per il Piemonte \u00e8 la figura di Agilulfo, tra i primi duchi di Torino.\nA questo periodo risalgono la suddivisione del territorio in ducati, quali quelli longobardi di Torino, Asti, Ivrea e San Giulio, la fondazione di numerosi importanti monasteri da monaci provenienti dall'abbazia di Bobbio (come l'abbazia della Novalesa, quelli di San Dalmazzo di Pedona, Villar San Costanzo, Pagno) e la redazione di alcune importanti norme giuridiche e amministrative. Grazie alle fondazioni monastiche vennero ripresi i commerci, creando le basi per lo sviluppo dell'agricoltura, con la diffusione di vigneti, castagneti, mulini e frantoi, si aprirono nuovamente le vie commerciali e di comunicazione: olio, sale, legname, carne, ecc.\nLa posizione strategica del Piemonte era ben chiara nel Medioevo, quando Carlo Magno comprese la necessit\u00e0 d'impossessarsi della regione per conquistare il regno longobardo di Desiderio. La battaglia che si svolse presso la Chiusa di San Michele fu decisiva per il re franco: sconfitti i longobardi, egli penetr\u00f2 in profondit\u00e0 nel territorio piemontese, raggiungendo Torino e marciando a tappe forzate verso Pavia.\nLe invasioni saracene.\nUn lungo periodo di pace fu interrotto a partire dal IX secolo, con le incursioni di pirati Saraceni provenienti dalle coste liguri, che segnarono profondamente la storia della regione.\nI predoni, che provenivano principalmente dall\u2019attuale Algeria orientale e avevano posto la loro base principale a Frassineto (in Provenza, sopra Saint-Tropez), ben presto arrivarono a saccheggiare anche Asti e Susa, terrorizzando la popolazione e rendendo insicuri i commerci via terra lungo i valichi alpini. Tra il 912 e il 920 venne anche saccheggiata l'abbazia di Novalesa, che sorgeva presso il Moncenisio, e Oulx fu quasi rasa al suolo. I monaci di Novalesa, dopo il saccheggio, si rifugiarono a Torino.\nLa suddivisione in marche.\nEntrato a far parte integrante dell'Impero Carolingio, il Piemonte venne prima diviso in tre regioni amministrative franche, dai confini incerti, e in seguito venne unificato nella grande Marca di Ivrea, retta dagli Anscarici. Era questa una potente famiglia feudale, di origine franca, che aveva avuto il suo capostipite in Anscario I. Divenuta troppo potente per gli equilibri locali, nel 926 la Marca di Ivrea fu smembrata dal re d'Italia Ugo di Provenza. Ne nacquero tre nuove marche, che prendevano il nome dai loro fondatori:\nLe nuove famiglie posero la loro sede in importanti citt\u00e0, anche fuori dal Piemonte (come Savona, primo capoluogo degli Aleramici).\nAl tempo la distinzione tra Piemonte e Liguria non esisteva ancora. Del resto il nome Piemonte indicava soltanto una zona compresa tra il Tanaro e le Alpi Cozie. L'acquisizione del significato attuale avverr\u00e0 soltanto nel XV secolo.\nGrandi signori feudali delle marche piemontesi furono Arduino d'Ivrea e Olderico Manfredi II, marchese di Torino, che tentarono senza successo di estendere i loro domini con la forza. Dopo Arduino d'Ivrea la marca Arduinica venne sciolta, alla figlia di Olderico, Adelaide di Susa rimasero Torino e Susa, in cui la marchesa si insedi\u00f2. Con il matrimonio contratto con Oddone di Savoia, Adelaide un\u00ec i territori piemontesi del padre Olderico con quelli in Savoia che la dinastia del marito possedeva sin dai tempi di Umberto I Biancamano. Con questo matrimonio la casa Savoia inizi\u00f2 la prima timida espansione in Piemonte.\nI Comuni.\nNel XII secolo si assiste ad una vera rinascita della regione: numerosi borghi prendono nuova vita con l'avvento dei liberi comuni. Tra i pi\u00f9 potenti si possono citare Alba, Asti, Chieri, Ivrea, Mondov\u00ec, Novara, Torino, Tortona, Savigliano e Vercelli.\n Nel 1162, quando Milano fu saccheggiata dalle milizie del Barbarossa, molti comuni piemontesi entrarono anch'essi nella grande Lega Lombarda che aveva come scopo la sconfitta dell'imperatore tedesco.\nLa prima citt\u00e0 ad entrare nella Lega fu Ivrea. Molte altre seguirono il suo esempio negli anni successivi, tutte mosse anche dal desiderio di allargare i loro domini comunali a spese dei vassalli di Federico I, come il marchese Guglielmo V del Monferrato, che infatti dovettero cedere dinanzi alla forte alleanza dei comuni.\nIn onore al papa Alessandro III, che tanto si era operato contro la minaccia ghibellina, i comuni lombardi fondarono, in un punto strategico tra i fiumi Tanaro e Bormida una nuova citt\u00e0 costruita a dispetto dell'imperatore tedesco: Alessandria.\nNel 1174 Federico I discese per la quinta volta in Italia. Dopo aver saccheggiato Susa, piomb\u00f2 nella Pianura Padana assediando Alessandria. La citt\u00e0 sostenne un lunghissimo assedio, ma riusc\u00ec a far desistere gli invasori che da l\u00ec a poco sarebbero stati sconfitti a Legnano.\nLa dura sconfitta non mut\u00f2 per\u00f2 l'assetto politico che si era venuto a creare in Piemonte: da una parte le citt\u00e0 appartenenti alla Lega, come Ivrea, Novara, Vercelli ed Alessandria, dall'altra quelle che sostenevano l'Impero, rette da vassalli di Federico: Chieri, Casale Monferrato, Torino e Tortona in particolare. Le lotte tra queste citt\u00e0 continuarono a lungo, specie per le mire espansionistiche dei potentati aleramici del Monferrato e Saluzzo.\nIl Monferrato, Saluzzo e i marchesati aleramici.\n La nascita dei marchesati, che segnarono profondamente la storia piemontese, si deve ad Aleramo del Monferrato, che la leggenda vuole abbia sposato la figlia dell'imperatore Ottone I di Sassonia. Aleramo avrebbe ricevuto in dono da Ottone tanta terra quanta egli sarebbe riuscito a percorrere a cavallo in tre giorni: quella zona era il Monferrato, ed Aleramo venne insignito del titolo di Marchese nel 967.\nIn realt\u00e0 il dominio aleramico era molto pi\u00f9 vasto del Monferrato: si estendeva dal fiume Po alla Liguria centro-occidentale, avendo come principale centro di potere Savona.\nAleramo era figlio di un grande signore feudale della zona, Guglielmo, di cui si conosce assai poco. Molto pi\u00f9 noto \u00e8 Bonifacio del Vasto, nipote di Aleramo e signore di Savona, che possedeva un'estensione terriera enorme (non solo in Piemonte ma anche in altre parti d'Italia, specialmente in Toscana) e che divise i suoi domini tra i suoi figli generando in questo modo i principali potentati del Piemonte. Tra essi, i pi\u00f9 rilevanti erano il Monferrato e Saluzzo.\nIn Monferrato, i marchesi Guglielmo V il Vecchio, Corrado, Bonifacio e altri estesero notevolmente il potere del loro Stato consolidando la dinastia e puntando a conquistare tutto il Piemonte meridionale.\nGuglielmo V e Corrado parteciparono alla Terza Crociata, e Corrado divenne erede al trono del Regno di Gerusalemme. Le morti improvvise di Guglielmo V e Corrado determinarono come successore il marchese Bonifacio I del Monferrato, che divenne re di Tessalonica. In questo regno, che ebbe una vita effimera, Bonifacio mor\u00ec combattendo i Bulgari nel 1207.\nLa corte piemontese di Bonifacio, comunque, rimase intatta. Guglielmo VI e Bonifacio II fecero ruotare intorno a Chivasso una corte aristocratica incentrata sulle epiche gesta cortesi dei loro predecessori, impegnati nelle Crociate.\nL'apice del potere avvenne forse sotto il regno di Guglielmo VII (1253 - 1296), che divenne anche capitano di Genova e Milano. Catturato dagli alessandrini, venne ucciso, e il figlio Giovanni I (1296 - 1305) mor\u00ec senza eredi. A mantenere il controllo del Monferrato arriv\u00f2 Teodoro I, un Paleologo di Bisanzio, imparentato con gli Aleramici.\nRispetto a quando avvenne nel resto dell'Italia settentrionale, in Piemonte si svilupparono in modo preponderante le signorie territoriali, come quella dei conti di Castello, che nel 1291 vendettero Sempione e Gondo al vescovo di S\u00econ Boniface de Challant.\nA Saluzzo, invece, il potere marchionale fu meno evidente. Manfredo I, il primo marchese, era il primogenito di Bonifacio del Vasto e ottenne gli strategici territori di Saluzzo e poche altre terre. I suoi successori non godettero mai di grande potere. La guerra civile che contrappose Manfredo V a Federico I rischi\u00f2 addirittura di distruggere l'indipendenza del marchesato.\nSuperata la guerra civile e abbandonata l'idea di estendere la propria egemonia su tutto il Piemonte, Saluzzo divenne un borgo florido durante i regni di Ludovico I e Ludovico II.\nTra le altre signorie aleramiche sorte in Piemonte meridionale, sono da segnalarsi anche i piccoli marchesati di Ceva e di Incisa.\nL'emergere dei Savoia.\n I primi Savoia, come gi\u00e0 accennato, non erano piemontesi come i conti di San Martino e Valperga di Masino discendenti del Re Arduino d'Ivrea. Il cuore del loro potere era la Moriana, al di l\u00e0 del Moncenisio, e solo con il matrimonio tra Oddone e Adelaide di Susa ricevettero in dote i territori padani.\nLa loro signoria era incentrata sul controllo dei valichi alpini. I territori sabaudi, distribuiti sulle montagne, erano delimitati da confini vaghi, difficili a controllare. Fu Umberto III di Savoia, salito al potere a soli 12 anni dopo la partenza del padre Amedeo III di Savoia per le Crociate, a definirsi per la prima volta \"Conte di Moriana, di Savoia e Marchese d'Italia\".\nI rapporti dei primi Savoia con l'Impero seguirono la sorte degli altri potentati piemontesi. Da quando Umberto III decise di staccarsi dall'influenza borgognona per creare uno Stato orientato all'Italia, i Savoia dapprima cercarono di tenersi lontani dall'influenza imperiale, poi dovettero scendere a patti con essa, diventando fieri vassalli. In seguito, per\u00f2, sempre seguendo la convenienza del momento, Umberto III si schier\u00f2 apertamente contro l'impero, scatenando la reazione di Enrico VI che discese in Italia e saccheggi\u00f2 Avigliana e Rivalta.\nGli anni successivi furono segnati dalle lotte tra Umberto III e il potere vescovile, specie quello di Torino, favorito dai successivi imperatori a scapito dei Savoia, mentre il figlio Tommaso I, cerc\u00f2 di attuare una politica riconciliatrice nei confronti dell'Impero. Con i governi di Tommaso I e del successore Amedeo IV il potere della casata rimase stabile.\nNel 1254, alla morte di Amedeo IV, iniziarono sanguinose lotte interne tra i numerosi figli del conte. Dopo alcuni anni, il territorio dei Savoia venne riunificato dal valoroso Pietro II, definito dai contemporanei \"il piccolo Carlo Magno\", che riusc\u00ec a ristabilire l'ordine lasciando la successione al fratello Filippo I, senza altri pretendenti al trono.\nDopo le difficolt\u00e0 seguite alla morte di Amedeo V di Savoia, lo Stato sabaudo riacquist\u00f2 potere grazie alle imprese militari di Amedeo VI e Amedeo VII, ricordati come \"il Conte Verde\" e il \"Conte Rosso\". Amedeo VII, in particolare, riusc\u00ec a conquistare nel 1388 uno sbocco al mare con Nizza, che rimase il principale porto sabaudo e divenne uno dei capisaldi del potere della Casa in Piemonte.\nDa segnalarsi, inoltre, il ramo della famiglia Savoia-Acaia, che ricevette il titolo nel 1301, al matrimonio di Filippo d'Acaia con Isabella, ultima erede della dinastia dell'omonimo principato greco, e fino al 1418 mantenne la signoria su una vasta area intorno a Pinerolo (la capitale) e Fossano.\nIl XV secolo.\nDurante il XV secolo si assiste ad un consolidamento del potere signorile a scapito delle citt\u00e0 comunali (gi\u00e0 decadute nel secolo precedente) e soprattutto dei vescovi. Il potere vescovile aveva svolto una funzione di collante tra le varie citt\u00e0, ma dagli inizi del Quattrocento, con l'avanzata dei Savoia e il consolidamento delle altre signorie di Monferrato e Saluzzo, venne messo sempre pi\u00f9 in disparte.\nIl XV \u00e8 anche il secolo in cui il Piemonte forma i suoi confini geografici attuali: i territori dell'attuale regione, infatti, sono pressoch\u00e9 quelli che possedevano i tre stati dell'epoca. Nella prima met\u00e0 del Trecento, infatti, i Visconti avevano conquistato Asti e Cherasco. I Savoia in quei tempi si appoggiavano ai milanesi per poter conquistare il Monferrato, passato sotto i Paleologi di Bisanzio e precipitato nella miseria in seguito al termine repentino della dinastia aleramica. \nTeodoro I del Monferrato, attraverso la madre Violante, moglie di Andronico, imperatore bizantino, aveva ereditato il feudo dallo zio Giovanni, morto prematuramente, ed era riuscito a tenerlo sotto controllo durante il proprio governo. Ma i suoi giovani successori non seppero fare altrettanto e, dopo l'esperienza disastrosa di Ottone III e la guerra scoppiata sotto uno dei suoi successori, Giovanni Giacomo, lo Stato monferrino non seppe pi\u00f9 riprendersi. Nel 1432 Giovanni Giacomo fu costretto a firmare una pace molto vantaggiosa per i Savoia, cedendo loro gran parte delle sue terre e dichiarandosi loro vassallo.\nParentesi nel degrado del marchesato monferrino fu il governo di Teodoro II, divenuto per qualche tempo anche padrone di Genova, la cui potenza si basava sul capitano di ventura Facino Cane, che al termine delle guerre venne ricompensato con Alessandria, Novara e Tortona. Vercelli venne occupata dai monferrini e pass\u00f2 nel 1427 ai Savoia.\nDisgregatisi i domini viscontei, Amedeo VIII di Savoia si prodig\u00f2 per conquistarli ed annetterli al proprio feudo. Ottenuto nel 1416 il titolo ducale, concesse al figlio Ludovico il primo titolo di Principe del Piemonte della dinastia. Amedeo, dal canto suo, sal\u00ec al soglio pontificio come antipapa, con il nome di Felice V. Amedeo concesse anche il primo sistema di statuti (\"Statuta Sabaudiae\") nel 1430.\nMentre i marchesi di Monferrato iniziavano il loro lento declino, i Saluzzesi conoscevano nel XV secolo il massimo loro splendore. I marchesi Ludovico I e Ludovico II aprirono la loro piccola capitale alle arti. Ludovico I, che spesso apparve come paciere nelle beghe piemontesi, diede al marchesato grande splendore, che inizi\u00f2 gi\u00e0 ad incrinarsi dopo le spedizioni militari del figlio Ludovico II. In seguito alla morte di Ludovico II, anche per Saluzzo inizi\u00f2 un lento declino.\nIl XVI secolo.\nNel XVI secolo l'unit\u00e0 territoriale del Piemonte fu di nuovo spezzata. Gi\u00e0 dal 1494 esso veniva attraversato dalle truppe di Carlo VIII di Francia durante una campagna, quella italiana, che avrebbe stravolto la situazione politica della penisola.\nAnche i Savoia, fino a quel momento gli unici feudatari a detenere ancora un potere consistente, nella fase a cavallo tra XVI e XVII secolo caddero in una condizione di debolezza. Dopo la morte di Amedeo VIII il potere era passato al figlio Ludovico e poi al nipote Amedeo IX. Questi, seppur ricordato come un uomo di grande spiritualit\u00e0 tanto da essere dichiarato beato, era malfermo in salute e mor\u00ec dopo un breve governo. I suoi successori si dimostrarono poco propensi alle conquiste territoriali, governando spesso per pochi anni.\nData la debolezza dei principali potentati piemontesi, la discesa di Carlo VIII prima e di Luigi XII dopo segn\u00f2 un periodo di crisi. Durante le guerre italiane tra spagnoli e francesi, questi ultimi occupano la Savoia e la stessa capitale del ducato, Chamb\u00e9ry. I territori vennero poi recuperati da Emanuele Filiberto che, insignito da Filippo II del titolo di Governatore dei Paesi Bassi, sconfisse duramente i francesi a San Quintino nel 1559 (al comando dell'esercito spagnolo) e con la Pace di Cateau-Cambr\u00e9sis ottenne la restituzione del Ducato di Savoia. Da quel momento attu\u00f2 una serie di riforme atte ad accentrare e organizzare intorno a s\u00e9 il Piemonte. Abol\u00ec molti degli antichi privilegi fiscali, cos\u00ec come la servit\u00f9 della gleba, rafforz\u00f2 i confini e l'esercito, portandolo ad alti livelli e partecipando con la sua flotta alla vittoria cristiana di Lepanto del 1571, cerc\u00f2 (impresa, questa, non riuscitagli) di annettere al Piemonte il Marchesato del Monferrato e quello di Saluzzo. Emanuele Filiberto, cosa assai pi\u00f9 importante, comprese che il futuro di Casa Savoia non era da cercarsi nella zona francese, ormai unita sotto una potente monarchia, ma in Italia: spost\u00f2 pertanto la capitale da Chamb\u00e9ry a Torino nel 1562.\nA Torino fece edificare la cittadella, della quale oggi rimane solo visibile il maschio centrale, fondamentale sistema difensivo che pi\u00f9 di una volta salv\u00f2 il Piemonte dalle invasioni nemiche. Giovanni Andrea Pauletti la ricorda in questo modo:\nNel 1533 era morto Giovanni Giorgio del Monferrato, ultimo Paleologo, e per la successione era iniziata una dura battaglia diplomatica vinta infine da Federico Gonzaga il quale, da quel momento, divenne marchese di Monferrato.\nIl Marchesato di Saluzzo, dal canto suo, aveva spontaneamente ceduto la sua indipendenza in un Consiglio, cacciando Gabriele del Vasto e facendosi annettere alla Francia nel 1549. Il territorio verr\u00e0 poi annesso al Ducato di Savoia da Carlo Emanuele I di Savoia a seguito della Pace di Lione del 1601.\nIl XVII secolo.\nCarlo Emanuele I di Savoia tent\u00f2 una decisiva politica di rafforzamento degli stati sabaudi, impadronendosi di Saluzzo, come gi\u00e0 osservato, e volendosi poi appropriare a tutti i costi il Monferrato, per la cui successione scoppi\u00f2 quel conflitto che Alessandro Manzoni contestualizza nei suoi \"Promessi Sposi\".\nCos\u00ec lo ricorda Andrea Pauletti:\nCol trattato di Cherasco del 1631 il successore Vittorio Amedeo I riusc\u00ec a conquistare una parte dei territori monferrini, ma dovette cedere ai francesi la citt\u00e0 di Pinerolo, che da sempre era stata contesa tra le due nazioni per la sua munita piazzaforte ed era stata ripetutamente presa e ripersa da entrambi i contendenti.\nI successori di Vittorio Amedeo I furono Francesco Giacinto (morto ancora bambino) e Carlo Emanuele II. Fu Carlo Emanuele a rafforzare ancor di pi\u00f9 la macchina bellica piemontese, lasciando ipotizzare gi\u00e0 un'ulteriore espansione sabauda se non fosse morto prematuramente. Lasciava il figlio ancora bambino, Vittorio Amedeo II nella reggenza della \"Madama Reale\" Maria Giovanna Battista.\nVittorio Amedeo II, preso il potere dalla madre in modo assai brusco, fu al centro delle vicende politiche che lo condussero a divenire primo re di Sardegna. Iniziati gli screzi con Luigi XIV di Francia, Vittorio Amedeo si trov\u00f2 pi\u00f9 volte a dover fronteggiare la minaccia d'oltralpe e all'inizio venne ripetutamente sconfitto nella guerra franco-piemontese del 1690-1696 (battaglie di Staffarda e della Marsaglia). Entrato allora a far parte degli alleati del Re Sole, Vittorio Amedeo rientr\u00f2 tra le file dei suoi avversari quando gli si present\u00f2 l'occasione propizia.\nDa Ducato a Regno.\nVittorio Amedeo II sub\u00ec allora la pi\u00f9 minacciosa delle invasioni francesi, sostenuta nel 1706 a rischio di subire in una disastrosa sconfitta, \nevitata con l'aiuto del principe Eugenio di Savoia con gli imperiali a difendere Torino assediata da oltre tre mesi. Risale all'assedio della cittadella di Torino sacrificio di Pietro Micca). \nLa battaglia che si svolse sotto le mura della capitale il 7 settembre fu decisiva per il Piemonte, che si vide liberato dai nemici e alla fine, col Trattato di Utrecht del 1713, ottenne la corona regia di Sicilia commutata in seguito con quella di Sardegna nel 1720.\nIl successivo re di Sardegna fu Carlo Emanuele III, che nel suo lungo regno prese parte a due sanguinose guerre tra le potenze d'Europa: la guerra di successione polacca e la guerra di successione austriaca. Ricavati alcuni vantaggi nel primo conflitto, fu decisamente meno fortunato nella seconda guerra, arrivando nuovamente a vedere i suoi Stati invasi dai francesi. Persa la battaglia di Madonna dell'Olmo del 1744, riusc\u00ec per\u00f2 ad infliggere una pesantissima sconfitta ai nemici sulle alture dell'Assietta nel 1747, recuperando la piena sovranit\u00e0 sul Piemonte.\nLa corte torinese raggiunse il massimo splendore. Il prestigio di Casa Savoia, celebrato dopo la battaglia di Torino con la costruzione della Basilica di Superga, si evidenzia con fastosi ricevimenti e feste nel Palazzo Reale, nella reggia di Venaria Reale e nella Palazzina di caccia di Stupinigi, veri capolavori dell'arte. Torino si trasforma in quegli anni divenendo una citt\u00e0 barocca, grazie all'apporto dell'architetto di corte siciliano Filippo Juvarra e di altri artisti, come Guarino Guarini, creatore, tra l'altro, della Chiesa di S. Lorenzo in Piazza Castello. Francesco d'Aguirre fu il principale riformatore del pensiero e dell\u2019istruzione del Piemonte.\nL'\"assolutismo riformatore\" di Vittorio Amedeo II e Carlo Emanuele III svilupp\u00f2 un efficiente apparato militare e burocratico, ma non fu altrettanto produttivo in campo economico e culturale: mancava una forte borghesia in grado di promuovere l'evoluzione della societ\u00e0, il commercio continuava a essere ostacolato da molti dazi interni e l'ortodossia cattolica rimaneva chiusa a ogni spinta riformatrice di stampo illuminista.\nL'epoca napoleonica.\nQuesta debolezza contribu\u00ec a far cadere il Piemonte sotto la spinta di una nuova invasione esterna: quella causata dalla Rivoluzione francese del 1789. Con la Prima campagna d'Italia, Napoleone Bonaparte sconfisse pesantemente l'esercito piemontese e l'armistizio di Cherasco, confermato poche settimane dopo dal Trattato di Parigi, comport\u00f2 l'accettazione, da parte del Re di Sardegna e duca di Savoia, dell'annessione alla Francia rivoluzionaria di Nizza, dell'alta Savoia, l'occupazione delle fortezze di Ceva, Cuneo e Tortona, la neutralit\u00e0 del Regno Sardo ed il libero passaggio dell'esercito francese nel territorio piemontese.\nNelle campagne piemontesi, intanto, stava succedendo il finimondo. Contadini che da sempre si erano schierati dalla parte della monarchia, protestando per le pessime condizioni delle campagne, soggette alle devastazioni della guerra, alle tasse sempre maggiori ed alle angherie delle cattive annate, diedero vita a vere e proprie bande armate che saccheggiarono a pi\u00f9 riprese il territorio sabaudo, proclamando effimere repubbliche e venendo respinti con ferocia dai soldati inviati dal re, ormai incapace di gestire una situazione del tutto sfuggita di mano.\nVittorio Amedeo III, isolato e abbandonato anche dai suoi pi\u00f9 fedeli sostenitori di un tempo, colpito da apoplessia, mor\u00ec settantenne nel castello di Moncalieri. Lasciava un regno allo sfascio economico, con la cassa completamente svuotata, privo di due province fondamentali, la Savoia e Nizza, e devastato dalle correnti rivoluzionarie. Carlo Emanuele, il principe di Piemonte, che gli successe con il nome di Carlo Emanuele IV, era debole ed incapace a mantenere la situazione sotto controllo.\nDal 1798 cominciarono a spuntare effimere repubbliche, molte provocate da fuoriusciti piemontesi, militari e civili, incoraggiati e sostenuti dalla Francia tramite l'ambasciatore francese a Torino, Ginguen\u00e9.\nLo scontro maggiore si ebbe il 14 aprile, fra Gravellona ed Ornavasso, ove 4.000 soldati sabaudi sconfissero, dopo sanguinosi combattimenti, i rivoltosi che avevano occupato Intra e Pallanza proclamando una repubblica indipendente. Alla battaglia, che si concluse con la cattura di un centinaio di ribelli, segu\u00ec la fucilazione dei prigionieri.\nUn'altra concentrazione di ribelli ebbe luogo nell'alto ovadese, dove le truppe sabaude furono in grado di ristabilire il controllo solo attraversando parte del territorio della Repubblica di Genova, cosa che avvenne provocando una dichiarazione di guerra al Piemonte da parte della medesima. La guerra termin\u00f2 poco dopo grazie all'interessata mediazione francese. Anche nei pressi di Alessandria fu brutalmente repressa, con il beneplacito francese, una pesante rivolta.\nMa la Francia intervenne poco dopo e molto pesantemente: accusando Carlo Emanuele IV di complicit\u00e0 con Ferdinando I delle Due Sicilie, che il 23 ottobre del 1798, in violazione del Trattato di Parigi del 1796, era entrato in guerra contro le truppe francesi di stanza a Roma, e le cui truppe, comandate dal generale austriaco Karl von Mack, si erano lanciate all'attacco della Repubblica Romana, impose a Carlo Emanuele la rinuncia al Piemonte, che sarebbe diventato francese, costringendolo a trasferirsi in Sardegna. Il 12 aprile 1801 il Piemonte fu dichiarato 27\u00aa Divisione militare francese e il 21 settembre 1802 divenne una regione francese denominata \"Au del\u00e0 des Alpes\", il suo confine orientale fu arretrato al Sesia (che segnava il confine con la neonata Repubblica Italiana). Ancora una volta il Piemonte veniva annesso alla Francia.\nIl Piemonte fu suddiviso in cinque dipartimenti:\nAi sopra elencati si aggiungeva il Dipartimento del Monte Bianco, con capitale Chamb\u00e9ry, gi\u00e0 costituito nel 1792, corrispondente in gran parte al territorio del Ducato di Savoia d'oltralpe.\nIl Dipartimento del Tanaro, costituito nel 1801 con capitale Alessandria, fu soppresso nel 1805, ripartendone il territorio tra i dipartimenti confinanti.\nLa dominazione napoleonica vide da un lato il crollo dell'industria tessile e dei commerci con l'estero, e dall'altro, l'ingresso di molti stranieri (in particolare francesi) che iniziarono ad insediarsi con le loro fabbriche e le loro attivit\u00e0.\nLa Restaurazione.\nCaduto Bonaparte nel 1815, con la Restaurazione, le vecchie dinastie spazzate via dalle truppe francesi vennero rimesse sul trono. e tra queste i Savoia. In Sardegna, dopo l'abdicazione nel 1802 di Carlo Emanuele IV di Savoia, era succeduto Vittorio Emanuele I. Questi, dunque, venne imposto sul trono a Torino dal Congresso di Vienna in qualit\u00e0 di nuovo Re di Sardegna.\nGli Stati di Terraferma del regno (Piemonte, Savoia, Monferrato, Vigevanasco e Lomellina, Nizza), nel 1819 avevano 3.439.785 abitanti, ripartiti nelle divisioni di Torino, Savoia, Genova, Alessandria, Cuneo, Novara, Nizza e ducato di Aosta. La Sardegna era suddivisa in Capo di Cagliari e Gallura e Capo di Sassari e Logudoro con circa 520.000 abitanti. Il ducato di Genova comprendeva anche l'isola Capraia ed aveva circa 500.000 abitanti.\nIl Piemonte di quegli anni era attraversato dai moti rivoluzionari. Gi\u00e0 nel 1821 gli studenti dell'Universit\u00e0 di Torino si erano scontrati con le truppe inviate dal re per fermare l'occupazione dell'istituto attuata dagli alunni. Tutta la regione era in subbuglio, difficile da controllare, anche perch\u00e9 la rivolta era segretamente appoggiata dal principe Carlo Alberto. Santorre di Santarosa, il capo dei ribelli, si era incontrato col principe di nascosto, ottenendo il suo appoggio. L'8 marzo 1821 la rivolta scoppi\u00f2 lo stesso ad Alessandria e rapidamente si estese fino a Torino, dove Vittorio Emanuele I prefer\u00ec abdicare nei confronti di Carlo Felice. Siccome questi si trovava a Modena, Carlo Alberto assunse la reggenza e proclam\u00f2 la costituzione, subito sconfessata dallo zio. Il giovane principe assicur\u00f2 che stava preparando la resistenza contro l'intervento in Piemonte degli austriaci, ma si rifugi\u00f2 prima a Novara e poi a Modena. Le forze costituzionali cercarono egualmente di tenere testa a quelle austriache, ma vennero sconfitte a Novara. Carlo Felice fece incarcerare molti patrioti e la rivolta sembr\u00f2 placata.\nVittorio Emanuele I e il suo successore Carlo Felice di Savoia erano fratelli di Carlo Emanuele IV. Vittorio Emanuele I aveva solo figlie femmine e Carlo Felice non ebbe figli. La successione a Casa Savoia, dunque, divenne un affare in cui l'Austria vedeva la possibilit\u00e0 di imporre il proprio potere anche su queste terre se mai Vittorio Emanuele I avesse scelto come suo successore il principe Francesco IV d'Asburgo-Este, imparentato con gli Asburgo. Invece, Vittorio Emanuele scelse Carlo Alberto, del ramo Savoia-Carignano, che divenne re nel 1831.\nVerso l'Unit\u00e0 d'Italia.\nIn seguito alla disfatta del 1848 nella prima guerra di indipendenza, il Piemonte cerc\u00f2 di riattivare la propria economia. Massimo d'Azeglio, presidente del consiglio, approv\u00f2 le Leggi Siccardi in seguito alle quali i privilegi di cui il clero aveva sempre goduto venivano aboliti. Il Piemonte stava cercando di rimodernarsi, e un grande passo avanti in questo processo venne dato da Camillo Benso conte di Cavour, presidente del consiglio dal 1852. Conscio del ritardo accumulato dal Regno di Sardegna rispetto agli altri paesi europei, Cavour intraprese una coraggiosa serie di riforme istituzionali, amministrative ed economiche che contemplavano, tra l'altro, la canalizzazione del Vercellese, la nascita di importanti istituzioni assistenziali, l'eliminazione di molti dazi doganali, i finanziamenti alle industrie, la creazione di ferrovie, la costruzione di navi. La societ\u00e0 piemontese si inseriva nel movimento culturale ed economico della borghesia europea, grazie anche alla presenza in Piemonte di molti esuli provenienti da ogni parte d'Italia. Per avvicinarsi alle grandi potenze anche nel campo militare, Cavour ottenne che i suoi soldati partecipassero alla guerra di Crimea. Cavour partecip\u00f2 al Congresso di Parigi figurando tra le nazioni vincitrici.\nAmmodernato lo Stato e rafforzato l'esercito, il Piemonte (con il tacito appoggio di Napoleone III) si prepar\u00f2 a riprendere i combattimenti. Ammass\u00f2 sul Ticino le truppe aspettando che l'Austria, sentendosi minacciata, attaccasse per prima, facendo s\u00ec in questo modo che i francesi entrassero in aiuto dei piemontesi. La trappola funzion\u00f2, nel 1859, gli austriaci furono respinti alla battaglia di Montebello ed alla battaglia di Magenta ma furono in seguito vittoriosi alla battaglia di Solferino e San Martino. Mentre Giuseppe Garibaldi marciava verso il Veneto fu costretto a fermarsi per il rifiuto di Napoleone III di proseguire nel conflitto. In seguito alla pace la Lombardia pass\u00f2 al Piemonte. Rapidamente altre nazioni dell'Italia Centrale vennero annesse attraverso plebisciti al nuovo Regno d'Italia. Ormai la nuova nazione comprendeva tutte le terre dal Piemonte alle Marche. La Savoia e Nizza, invece, erano state cedute, come da trattato, alla Francia quale ricompensa per il suo intervento in guerra.\nGaribaldi, intanto, nel 1860 sbarc\u00f2 a Marsala e conquist\u00f2 la Sicilia, attraversando poi con le sue mille camicie rosse lo stretto di Messina e raggiungendo la Calabria. La debole resistenza borbonica venne presto fiaccata e molte citt\u00e0 insorsero in suo favore. Partendo da Torino Vittorio Emanuele II decise di passare per le Marche e raggiungere Garibaldi a sud in quale, il 7 settembre, entr\u00f2 a Napoli.\nPoco dopo, Vittorio Emanuele incontr\u00f2 il generale nizzardo a Vairano Scalo, prendendo cos\u00ec possesso dell'intera Italia meridionale.\nDall'Unit\u00e0 d'Italia agli inizi del Novecento.\nGli anni che seguirono l'unit\u00e0 d'Italia del 1861 furono un momento di incredibile sviluppo della societ\u00e0 piemontese e cos\u00ec fu per l'Italia intera. Nel 1861 Torino divenne capitale del nuovo regno e lo fu fino a quando questa si spost\u00f2 a Firenze nel 1865.\nL'abbandono della casa regnante sabauda dalla vecchia capitale fu salutato con uno sconforto dalla popolazione, abituata a vivere in una capitale che si stava espandendo geograficamente ed economicamente. I legami con la Francia furono rafforzati da un trattato commerciale nel 1863 e dall'apertura del traforo del Fr\u00e9jus nel 1871. Ma le nuove spinte protezionistiche e la lunga depressione economica che colp\u00ec l'Europa occidentale alla fine del XIX secolo capovolsero la situazione e innescarono una recessione che accentu\u00f2 il malessere sociale e politico, soprattutto nel capoluogo.\nTorino reag\u00ec per\u00f2 con un nuovo programma di riforme liberali e di modernizzazione tecnologica, che determin\u00f2 il decollo dell'economia industriale. Divenuta la sede delle principali industrie e societ\u00e0 italiane, Torino si trasform\u00f2 in citt\u00e0 operaia, accrescendo la sua superficie e creando grandi operai. La popolazione di Torino crebbe rapidamente.\nMolte altre citt\u00e0 piemontesi accrebbero notevolmente la loro popolazione, per lo pi\u00f9 grazie ai nuovi cittadini venuti dal sud Italia in cerca di lavoro. In Piemonte l'industria forniva molti posti di lavoro. La FIAT, la principale industria piemontese e italiana, venne fondata nel 1899. Nel capoluogo piemontese fecero la loro prima comparsa anche il calcio, la moda, la radio, il telefono, la televisione.\nIn una citt\u00e0 che andava via via recuperando la propria importanza, agiva in quegli anni l'architetto Alessandro Antonelli, il quale eresse la Mole Antonelliana tra il 1863 ed il 1889, uno dei simboli pi\u00f9 importanti di Torino.\nPer alleviare le condizioni di vita spesso miserabili di troppi operai delle nuove fabbriche, si mossero i \"santi sociali\" e in particolare san Giovanni Bosco, che pose nella zona di Valdocco, a Torino, il cuore pulsante della sua opera salesiana sparsa nel mondo. Altre grandissime figure religiose del Piemonte di quegli anni, san Giuseppe Benedetto Cottolengo, il beato Fa\u00e0 di Bruno, san Giuseppe Cafasso e san Giuseppe Marello sono solo i massimi esempi di un filone di religiosit\u00e0 popolare che invest\u00ec il Piemonte di quegli anni.\nIl Piemonte forn\u00ec alla nazione anche alcuni dei pi\u00f9 importanti ministri dell'Italia unificata, come Quintino Sella e Giovanni Giolitti pi\u00f9 volte presidente del Consiglio dei ministri; il processo di \"piemontesizzazione\" impose infatti al governo nazionale politici e parlamentari in gran parte piemontesi, regolando lo Stato italiano secondo il modello sabaudo.\nPoliticamente, l'industrializzazione determin\u00f2 la crescita del partito socialista a Torino e nelle zone caratterizzate da un'ampia presenza di salariati agricoli (come l'alessandrino e il vercellese), mentre le altre province rimanevano di orientamento prevalentemente cattolico moderato.\nIl Piemonte tra le due guerre mondiali.\nAlla vigilia del primo conflitto mondiale, il Piemonte era in gran parte neutralista. Ci\u00f2 non imped\u00ec alla FIAT di fornire spesso il materiale bellico principale con cui sostenere il conflitto. Non a caso nella seconda guerra mondiale Torino verr\u00e0 bombardata a ripetizione dagli Alleati, proprio perch\u00e9 sede delle principali industrie belliche e di altro tipo.\nIn questa regione il fascismo non assunse mai dimensioni di rilievo, tranne per alcuni movimenti squadristici formatisi nelle zone del Casalese e del Novarese.\nAl contrario, durante la seconda guerra mondiale il Piemonte fu sede di attivi centri di resistenza partigiana: la Val Chisone, la Val d'Ossola, le Langhe e il Monferrato furono i pi\u00f9 attivi centri della Resistenza piemontese. L'esercito tedesco, dal canto suo, comp\u00ec rappresaglie e saccheggi nelle campagne, danneggiando anche molte citt\u00e0 come Novara ed Alessandria.\nDella resistenza nelle campagne narrano alcuni grandi scrittori piemontesi come Cesare Pavese e Beppe Fenoglio.\nIl 5 aprile 1944, nel poligono di tiro del Martinetto, avvenne la fucilazione di otto alti membri del comitato militare piemontese del CLN, tra cui il generale Perotti.\nAl termine della guerra, l'Italia dovette cedere alcuni lembi di terra piemontese (718\u00a0km\u00b2 complessivi: Tenda e Briga) alla Francia, tra cui il Forte dello Chaberton, come stabilito dai trattati di pace.\nUna regione nell'Italia repubblicana.\nIn seguito al referendum del 1946 che sanc\u00ec la nascita della Repubblica Italiana, il Piemonte divenne una regione della nuova repubblica.\nNel dopoguerra il peso dell'industria con alterne vicende nell'economia piemontese \u00e8 ancora aumentato, non soltanto con la FIAT nel ramo automobilistico ma anche con altre aziende come la Olivetti ad Ivrea, il tessile, le manifatture e l'alimentare la Ferrero ad Alba e le telecomunicazioni con il centro CSELT a Torino. Allo stesso tempo l'agricoltura \u00e8 stata attraversata da profonde trasformazioni, con l'aumento della meccanizzazione, la diffusione di nuove colture e la specializzazione in prodotti di qualit\u00e0 destinati in buona parte all'esportazione in particolare la viticoltura (Langhe, Roero, Monferrato, Astigiano e Novarese) la frutticoltura a Lagnasco, nel Saluzzese, nel Saviglianese, nel Cuneese e nel Vercellese e Novarese, il riso.\nNegli anni sessanta, con l'apertura dei trafori del Monte Bianco e del Gran San Bernardo, la regione si \u00e8 maggiormente integrata nella rete di comunicazione europea ed ha potuto da allora incrementare le esportazioni.\nA partire dagli anni ottanta ha assunto dimensioni significative, non soltanto a Torino ma in tutto il territorio regionale, la presenza di immigrati stranieri, provenienti soprattutto dall'Africa settentrionale e dall'Europa orientale: la comunit\u00e0 romena del Piemonte \u00e8 la pi\u00f9 popolosa d'Italia.\nNegli ultimi anni del XX secolo, con la scomparsa dell'Olivetti, la crisi dell'industria meccanica torinese, il ridimensionamento dell'industria ferroviaria a Savigliano e il declino delle industrie tessili del Biellese, la regione ha perso competitivit\u00e0 nel settore industriale, ed ha cercato di rimediare promuovendo il turismo, non soltanto di montagna che ha ricevuto impulso dai Giochi olimpici invernali ma anche quello culturale e gastronomico, che ha richiamato visitatori stranieri in territori di provincia un tempo tra i pi\u00f9 poveri e oggi molto ricercati, come le Langhe.\nNel 1992 sono state create le due nuove province di Biella e del Verbano-Cusio-Ossola.\nNel 2006 i XX Giochi olimpici invernali si sono svolti in Piemonte, valorizzando i patrimoni ambientali ed artistici della regione. In concomitanza con l'evento sono state inaugurate alcune opere pubbliche tra le quali la Metropolitana di Torino i cui lavori erano in progetto da cinquant'anni.\nAttualmente il Piemonte \u00e8 al centro delle dispute sul percorso della rete ferroviaria ad alta velocit\u00e0, il cui tracciato originario, che attraversava l'intera regione da est a ovest, \u00e8 stato duramente contestato dai movimenti ambientalisti e dalle comunit\u00e0 locali ed \u00e8 tuttora in discussione.\nLa Regione Piemonte contava 2.800.000 abitanti nel 1861 ed oggi ne conta 4.300.000. Ha un'estensione di 25.399\u00a0km\u00b2, che ne fa la seconda regione italiana per superficie, dopo la Sicilia."}
{"id": "579052", "revid": "640277", "url": "https://it.wikipedia.org/wiki?curid=579052", "title": "Solar Monitoring Observatory", "text": "Solar \u00e8 un \"payload\" esterno del laboratorio spaziale Columbus il cui obiettivo scientifico \u00e8 la misurazione dell'emissione solare (con un'accuratezza che non ha precedenti) per 18 mesi, con la possibilit\u00e0 di estenderne la durata a tre anni. I risultati delle misurazioni saranno utili per aumentare le conoscenze sul sole e le stelle, per comprendere l'interazione tra il vento solare e l'atmosfera terrestre e per la modellizzazione, la chimica e la climatologia atmosferica.\nSolar \u00e8 costituito da una piattaforma mobile detta \"Coarse Pointing Device\" (CPD) che punta il Sole compensando il movimento orbitale della Stazione Spaziale Internazionale, da una unit\u00e0 di controllo (CU) e da un sensore di Sole. Il puntamento \u00e8 garantito da un sistema elettronico che gestisce automaticamente la rotazione della piattaforma lungo due assi. Sulla piattaforma sono posizionati i tre strumenti che effettuano le misurazioni: Solspec, Sovim e Solaces.\nIl lancio originariamente previsto per il 2003 \u00e8 stato riprogrammato a seguito del disastro dello Space Shuttle Columbia. Il lancio \u00e8 quindi avvenuto assieme a quello del modulo Columbus nel febbraio 2008 con la missione STS-122 del programma Space Shuttle.\nSolar e la ISS.\nSolar \u00e8 integrato su un adattatore CEPA (\"Columbus External Payload Adapter\") che ne consente il montaggio in orbita sulla Zenith Position della CEPF (\"Columbus External Payload Facility\"); il trasferimento dalla \"Cargo Bay\" dello Shuttle ed il montaggio sono avvenute durante la terza attivit\u00e0 extraveicolare della missione STS-122 che l'ha portato in orbita."}
{"id": "579054", "revid": "128334", "url": "https://it.wikipedia.org/wiki?curid=579054", "title": "Pari opportunit\u00e0", "text": "Le pari opportunit\u00e0 sono un principio giuridico inteso come l'assenza di ostacoli alla partecipazione economica, politica e sociale di un qualsiasi individuo per ragioni connesse al genere, religione e convinzioni personali, razza e origine etnica, disabilit\u00e0, et\u00e0, orientamento sessuale o politico.\nLa discriminazione basata su religione o convinzioni personali, handicap, et\u00e0 o tendenze sessuali nei confronti di persone appartenenti a gruppi considerati oppressi \u00e8 proibita in tutta l'Unione europea poich\u00e9 pu\u00f2 pregiudicare il conseguimento degli obiettivi del trattato CE, in particolare il raggiungimento di un elevato livello di occupazione e di protezione sociale, il miglioramento del tenore e della qualit\u00e0 della vita, la coesione economica e sociale, la solidariet\u00e0 e la libera circolazione delle persone.\nCaratteristiche generali.\nIl principio, che si applica alle questioni di genere che vedono protagoniste le donne, si \u00e8 esteso anche ad altre forme di discriminazione, sia sessista che di altro genere. Nell'ambito delle discriminazioni, si segnala la battaglia sociale delle associazioni di genitori separati che sostengono i genitori di sesso maschile che subiscono discriminazioni quando si separano, e che ha portato alla definizione del principio di bigenitorialit\u00e0 prima e di affido condiviso in seguito.\nAltre forme di discriminazione che rientrano sotto un principio di pari dignit\u00e0 e opportunit\u00e0 riguardano i disabili e in generale ogni forma di discriminazione basata sull'et\u00e0, sull'etnia, sulla fede, che nega per principio a una categoria di persone quei diritti che sono garantiti a tutte le altre, soprattutto nel campo del lavoro e della giustizia.\nNell'Unione Europea.\nSin dalla sua creazione la Comunit\u00e0 europea ha riconosciuto il principio della parit\u00e0 di retribuzione e, su questa base, ha sviluppato un insieme coerente di leggi mirate a garantire pari diritti in materia di accesso all'occupazione, di formazione professionale, di condizioni di lavoro e, in ampia misura, in materia di protezione sociale.\nGi\u00e0 nel 1957, l'art. 119 dei Trattati istitutivi della Comunit\u00e0 europea definisce il principio di parit\u00e0 delle retribuzioni tra lavoratori di sesso maschile e femminile per uno stesso lavoro, ma tale articolo rimase tuttavia sostanzialmente relegato a un'affermazione formale.\nLa svolta arriv\u00f2 nel momento in cui, proprio dal 1975, la Comunit\u00e0 Europea, inizi\u00f2 ad emanare le prime direttive in materia di parit\u00e0 di retribuzione e di trattamento e in particolare la Direttiva 75/117/CEE del Consiglio del 10/02/1975 per il ravvicinamento delle legislazioni degli stati membri relative all'applicazione del principio della parit\u00e0 delle retribuzioni tra i lavoratori di sesso maschile e quelli di sesso femminile. Notevole importanza ebbe anche la sentenza della Corte di giustizia europea dell'8 aprile 1976 in cui si statuiva che l'art. 119 del Trattato di Roma :\"... impone indistintamente a tutti gli Stati membri di osservare, nel campo retributivo, il principio di non discriminazione tra i sessi.\" La causa, iniziata nel 1970, conosciuta come \"Defrenne vs Sabena\" fu un lungo procedimento portato avanti dalla giurista belga \u00c9liane Vogel-Polsky considerata la paladina dell'articolo 119. \nLe direttive successive del 1976 - Direttiva 76/207/CEE del Consiglio del 09/02/1976 relativa all'attuazione del principio della parit\u00e0 di trattamento fra gli uomini e le donne per quanto riguarda l'accesso al lavoro, alla formazione e alla promozione professionali e le condizioni di lavoro - del 1978 - Direttiva 79/7/CEE del Consiglio del 19/12/1978 - e del 1986 - Direttiva 86/378/CEE del Consiglio del 24/07/1986 relativa all'attuazione del principio della parit\u00e0 di trattamento tra gli uomini e le donne nel settore dei regimi professionali di sicurezza sociale e Direttiva 86/613/CEE del Consiglio dell'11/12/1986 relativa all'applicazione del principio della parit\u00e0 di trattamento fra gli uomini e le donne che esercitano un'attivit\u00e0 autonoma, ivi comprese le attivit\u00e0 nel settore agricolo, e relativa altres\u00ec alla tutela della maternit\u00e0 - ampliano ulteriormente lo schema concettuale e legislativo: al concetto di parit\u00e0 di retribuzione si affianca quello di parit\u00e0 di trattamento per quanto riguarda l'accesso al lavoro, alla formazione e alla promozione professionale e le condizioni di lavoro; la parit\u00e0 di trattamento implica l'assenza di discriminazioni dirette e indirette fondate sul sesso in riferimento soprattutto allo stato matrimoniale e familiare.\nNel 1984 con la Raccomandazione del Consiglio delle Comunit\u00e0 Europee n. 635 del 13 dicembre 1984 sulla promozione di azioni positive a favore delle donne, le azioni positive (o discriminazioni positive) diventano lo strumento operativo della politica europea per promuovere la partecipazione delle donne a tutti i livelli ed in tutti i settori dell'attivit\u00e0 lavorativa.\nLe azioni positive possono essere classificate in azioni di natura promozionale, cio\u00e8 volte al superamento di posizioni di svantaggio delle donne nel mondo del lavoro, e di natura risarcitoria, che propongono soluzioni alle discriminazioni in atto, con particolare riferimento alle retribuzioni o alla carriera. Le azioni positive hanno lo scopo di:\nCon la Raccomandazione 87/567/CEE della Commissione del 24/11/1987 sulla formazione professionale delle donne si raccomanda agli Stati membri di seguire una politica intesa a favorire la partecipazione delle donne giovani ed adulte alle azioni di formazione, specie a quelle connesse con le professioni del futuro ed a sviluppare misure specifiche, soprattutto per quanto riguarda la formazione per professioni nelle quali le donne sono sottorappresentate.\nNel 1989 \u00e8 stata adottata dal Parlamento Europeo la \"Carta Comunitaria dei diritti sociali fondamentali dei lavoratori\" con la quale viene ribadita la necessit\u00e0 di combattere ogni forma di discriminazione basata sul sesso. Infine, il trattato di Nizza all'art. 20, e la Direttiva 2000/43/CE hanno ribadito il divieto di la discriminazione per et\u00e0 nei luoghi di lavoro.\nAnni novanta del XX secolo.\nLa Risoluzione del Consiglio del 29/05/1990 sulla tutela della dignit\u00e0 degli uomini e delle donne nel mondo del lavoro, nell'affermare inaccettabile ogni comportamento a connotazione sessuale, o qualsiasi altro tipo di comportamento, basato sul sesso, compreso quello di superiori e colleghi, che offenda la dignit\u00e0 degli uomini e delle donne nel mondo del lavoro, invita gli Stati membri a promuovere l'informazione e la sensibilizzazione dei datori di lavoro e lavoratori per scoraggiare comportamenti indesiderati a connotazione sessuale, o qualsiasi altro comportamento, basato sul sesso, che offenda la dignit\u00e0 degli uomini e delle donne nel mondo del lavoro. Con questa Risoluzione e la successiva Raccomandazione 92/131/CEE della Commissione del 27/11/1991 sulla tutela della dignit\u00e0 delle donne e degli uomini sul lavoro la Commissione decide di elaborare un Codice di Condotta sulla tutela della dignit\u00e0 delle donne e degli uomini sul lavoro, che fornisca orientamenti basati su esempi e sulle prassi pi\u00f9 appropriate esistenti negli Stati membri per avviare e perseguire una politica positiva intesa a creare un ambiente di lavoro in cui uomini e donne rispettino reciprocamente l'inviolabilit\u00e0 della loro persona.\nDichiarazione del Consiglio, del 19 dicembre 1991, relativa all'applicazione della raccomandazione della Commissione sulla tutela della dignit\u00e0 delle donne e degli uomini nel mondo del lavoro, compreso il codice di condotta volto a combattere le molestie sessuali.\nDirettiva 92/85/CEE del Consiglio, del 19 ottobre 1992, concernente l'attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento (decima direttiva particolare ai sensi dell'articolo 16, paragrafo 1 della direttiva 89/391/CEE). Prevede un congedo di maternit\u00e0 di almeno 14 settimane ininterrotte ripartite prima e/o dopo il parto; il mantenimento della retribuzione e/o il versamento di una indennit\u00e0 adeguata durante il periodo di congedo; il divieto di licenziamento dall'inizio della gravidanza sino al termine del congedo; la riorganizzazione temporanea delle condizioni e dei tempi di lavoro o l'esonero da esso se rischioso per la salute della donna (la direttiva \u00e8 stata recepita in Italia solo nella parte riguardante la salute, attraverso il decreto legislativo n. 645 del novembre \u201896: in esso si individuano ulteriori rischi e fattori di nocivit\u00e0 ai quali \u00e8 vietato esporre le donne durante il periodo di gravidanza).\nTrattato di Maastricht sull'Unione europea del 1\u00ba novembre 1993. L'art.119 sancisce l'applicazione dei principio di parit\u00e0 di retribuzione tra lavoratori e lavoratrici per un medesimo lavoro, senza discriminazione fondata sul sesso, ferma restando la facolt\u00e0 data ad ogni Stato membro di mantenere o adottare misure che prevedano vantaggi specifici intesi a facilitare l'esercizio di un'attivit\u00e0 professionale da parte delle donne, ovvero a prevenire o compensare svantaggi nella loro carriera professionale.\nRisoluzione del Consiglio e dei rappresentanti dei governi degli Stati membri del 6 dicembre 1994. La risoluzione rivolge agli Stati membri l'invito a sviluppare politiche che concilino gli obblighi familiari con gli obblighi professionali e che integrino le politiche a favore delle donne nelle politiche economiche, finanziarie, sociali e del mercato del lavoro attraverso, anche, lo sviluppo di nuove azioni previste da programmi orientati verso le donne. Gli Stati membri hanno, inoltre, il compito di sostenere la Commissione nella preparazione del quarto programma d'azione comunitario a medio termine sulle pari opportunit\u00e0 tra uomini e donne per il 1996-2000 e di tenere conto delle responsabilit\u00e0 e delle competenze delle parti sociali. Invitano, pertanto, le parti sociali ad adoperarsi affinch\u00e9 nelle imprese e nei settori professionali siano favoriti l'introduzione e l'organizzazione di orari flessibili, il lavoro a tempo parziale e il reinserimento professionale. Sollecitano, inoltre, un'adeguata partecipazione alla formazione professionale nelle imprese e ai negoziati collettivi per affrontare la questione della parit\u00e0 di retribuzione e della soppressione della discriminazione fondata sul sesso. In ultimo \u201csponsorizzano\u201d la rappresentanza delle donne negli organi decisionali.\nRisoluzione del Consiglio, del 27 marzo 1995, relativa al recepimento e all'applicazione della legislazione comunitaria nel settore sociale. Afferma che l'effetto di un'equilibrata partecipazione di donne e uomini al processo decisionale e una divisione delle responsabilit\u00e0 tra donne e uomini in tutti i campi costituisce una condizione importante per la parit\u00e0 tra donne e uomini. Invita inoltre gli Stati membri a provocare mutamenti di strutture di atteggiamenti indispensabili a creare una vera parit\u00e0 di accesso degli uomini e delle donne agli incarichi decisionali nel campo politico, economico, sociale e culturale.\nRisoluzione del Consiglio e dei Rappresentanti dei governi degli Stati membri riuniti in sede di Consiglio, del 5 ottobre 1995, concernente l'immagine dell'uomo e della donna nella pubblicit\u00e0 e nei mezzi di comunicazione.\nComunicazione della Commissione n.336 del 17/07/1996 - Codice di Condotta relativo all'Applicazione del Principio di Parit\u00e0 di Retribuzione fra Donne e Uomini per un Lavoro di Pari Valore. L'obiettivo del codice \u00e8 quello di fungere da strumento di lavoro per il maggior numero possibile di operatori in questo campo di ambo i sessi che possono promuovere nei fatti il principio di parit\u00e0 retributiva tra uomini e donne per un lavoro di pari valore. La Commissione, in cooperazione e/o di concerto con le parti sociali ed altre istanze adeguate, potr\u00e0 valorizzare e/o sostenere iniziative intese a promuovere, ad esempio: o campagne di sensibilizzazione e di informazione sulla parit\u00e0 retributiva per un lavoro di pari valore, destinate in particolare ai datori di lavoro, ai lavoratori dipendenti e/o ai loro rappresentanti, nonch\u00e9 ai negoziatori dei contratti collettivi; o la formazione di esperti che possano studiare e proporre soluzioni pratiche per risolvere situazioni riguardanti la parit\u00e0 retributiva; o una maggiore partecipazione delle donne ai processi di fissazione delle retribuzioni tramite contratti collettivi; o identificazione, esame e scambio di buone prassi che possano arricchire il codice illustrando gli orientamenti operativi che egli propone, nonch\u00e9 la loro attuazione pratica.\nRaccomandazione 96/694/CE del Consiglio del 02/12/1996 riguardante la partecipazione delle donne e degli uomini al processo decisionale esprime la necessit\u00e0 di combattere la disuguale rappresentanza degli uomini e delle donne nelle istituzioni dell'UE e in ogni organo decisionale, sollecita la promozione e la sistematica raccolta e pubblicazione di dati statistici comparabili a livello nazionale ed europeo, sollecita la promozione di un equilibrio di genere in tutti i settori politici e in tutti i comitati a livello di UE e a livello nazionale e internazionale, equilibrio che dovrebbe consistere in una rappresentanza non inferiore al 40% per ciascun sesso. Il Parlamento constata in particolare che l'applicazione di quote rosa, in quanto misura transitoria, contribuisce a riequilibrare la partecipazione degli uomini e delle donne alla vita politica e auspica la formazione e l'informazione politica delle donne candidate da parte dei partiti affinch\u00e9 queste ultime possano affrontare con fiducia la vita politica.\nDirettiva 96/34/CE del Consiglio del 3 giugno 1996 concernente l'accordo quadro sul congedo parentale concluso dall'UNICE (Union des Industries de la Communaut\u00e9 europ\u00e9enne), dal CEEP (European Centre of Employers and Enterprises providing Public services) e dalla CES (Confederazione europea dei sindacati). L'accordo stabilisce prescrizioni minime volte ad agevolare la conciliazione delle responsabilit\u00e0 professionali e familiari dei genitori che lavorano e si applica a tutti i lavoratori, di ambo i sessi, aventi un contratto o un rapporto di lavoro definito dalla legge, da contratti collettivi o dalle prassi vigenti in ciascuno Stato membro. Prevede, tra le altre cose, un congedo parentale di almeno 3 mesi per figli sino a 8 anni di et\u00e0. Il congedo \u00e8 un diritto individuale del genitore (sia madre che padre) e quindi, in via di principio, non trasferibile.\nDirettiva 96/97/CE del Consiglio del 20 dicembre 1996 che modifica la direttiva 86/378/CEE relativa all'attuazione del principio della parit\u00e0 di trattamento tra uomini e donne nei regimi professionali di sicurezza sociale.\nTrattato di Amsterdam del 2 ottobre 1997 che modifica il trattato sull'Unione europea. Gli artt. 2, 3, 13, 118, 119 richiamano i generali principi di parit\u00e0 e pari opportunit\u00e0 tra uomini e donne, l'eliminazione di ogni forma di ineguaglianza e discriminazione fondata sul sesso, la razza o l'origine etnica, la religione o le convinzioni personali, gli handicap, l'et\u00e0 o le tendenze sessuali, la parit\u00e0 tra uomini e donne di opportunit\u00e0 sul mercato del lavoro e di trattamento sul lavoro, di retribuzione. Il Trattato sancisce l'impegno della Comunit\u00e0 Europea a sostenere quegli Stati che applicano il principio della parit\u00e0 della retribuzione a parit\u00e0 di lavoro. Attua, in linea di massima, le risoluzioni adottate a Pechino nel corso della Quarta Conferenza Mondiale sulle donne dell'O.N.U. in tema di empowerment e mainstreaming: l'art. 13 introduce la procedura con cui predisporre i provvedimenti opportuni per combattere le discriminazioni fondate sul sesso, rendendo cos\u00ec sistematico il principio del mainstreaming.\nRisoluzione del Parlamento europeo del 12 giugno 1997 sulla comunicazione della Commissione dal titolo \"Codice di condotta per l'applicazione della parit\u00e0 retributiva tra uomini e donne per lavoro di pari valore\". La risoluzione ribadisce come il codice possa contribuire alla creazione di sistemi di classificazione e valutazione del lavoro pi\u00f9 neutri da un punto di vista sessuale e servire da strumento per rimuovere gli elementi salariali iniqui, quali premi e prestazioni non giustificati dalle esigenze di lavoro e dalle relative mansioni; esprime soddisfazione per il fatto che il codice venga considerato come uno strumento pratico per le parti sociali e che queste abbiano contribuito alla sua stesura; sottolinea che il codice deve applicarsi a tutti i lavoratori dipendenti (compresi gli apprendisti e i lavoratori a domicilio) con contratti a tempo pieno, a tempo parziale, interinali o temporanei, a prescindere dall'anzianit\u00e0; ritiene che una campagna di informazione, formazione e sensibilizzazione, diretta tra l'altro alle parti sociali e ai loro rappresentanti, costituisca una condizione fondamentale negli sforzi per ridurre i differenziali salariali ancora esistenti\nDirettiva 97/81/CE del Consiglio del 15 dicembre 1997 relativa all'accordo quadro sul lavoro a tempo parziale concluso dall'UNICE, dal CEEP e dalla CES. Si propone di facilitare il part-time su base volontaria, eliminando gli ostacoli al suo sviluppo, migliorandone la qualit\u00e0 ed evitando discriminazioni per chi lavora a tempo parziale.\nDirettiva 97/80/CE del Consiglio del 15 dicembre 1997 riguardante l'onere della prova nei casi di discriminazione basata sul sesso. La direttiva mira a garantire un'accresciuta efficacia dei provvedimenti adottati dagli Stati membri in applicazione del principio della parit\u00e0 di trattamento, diretti a consentire a chiunque si ritenga leso dalla inosservanza nei suoi confronti di tale principio, di ottenere il riconoscimento dei propri diritti per via giudiziaria, dopo l'eventuale ricorso ad altri organi competenti. Gli Stati membri adottano i provvedimenti necessari affinch\u00e9 spetti alla parte convenuta provare l'insussistenza della violazione del principio di parit\u00e0 di trattamento ove chi si ritiene leso abbia prodotto, dinanzi ad un organo competente, elementi di fatto.\nIl nuovo millennio.\nCarta dei diritti fondamentali dell'Unione europea - Nizza 7 dicembre 2000. La Carta dei diritti fondamentali dell'Unione europea riprende in un unico testo, per la prima volta nella storia dell'Unione europea, i diritti civili, politici, economici e sociali dei cittadini europei nonch\u00e9 di tutte le persone che vivono sul territorio dell'Unione. Con l'art. 21 viene ribadito il divieto di qualsiasi forma di discriminazione. L'art. 23 \"Parit\u00e0 tra uomini e donne\" recita: \nRisoluzione del Consiglio e dei Ministri incaricati dell'occupazione e della politica sociale riuniti in sede di Consiglio del 29/06/2000 concernente la partecipazione equilibrata delle donne e degli uomini all'attivit\u00e0 professionale e alla vita familiare. Contenuti principali della risoluzione: attuazione del \"mainstreaming\", inteso come integrazione della parit\u00e0 di opportunit\u00e0 tra le donne e gli uomini nel complesso delle politiche ed azioni comunitarie; sviluppo di politiche di conciliazione fra la vita familiare e professionale che abbiano come obiettivo l'inserimento di sistemi di facilitazione della gestione delle responsabilit\u00e0 lavorative e personali della donna e dell'uomo nel tessuto sociale.\nDirettiva 2000/43/CE del Consiglio, del 29 giugno 2000, che attua il principio della parit\u00e0 di trattamento fra le persone indipendentemente dalla razza e dall'origine etnica. La direttiva mira a stabilire un quadro per la lotta alle discriminazioni fondate sulla razza o l'origine etnica, al fine di rendere effettivo negli Stati membri il principio della parit\u00e0 di trattamento. Altri temi affrontati: protezione delle vittime, disagio sociale, diffusione delle informazioni.\nDirettiva 2000/78/CE del Consiglio, del 27 novembre 2000, che stabilisce un quadro generale per la parit\u00e0 di trattamento in materia di occupazione e di condizioni di lavoro. Nello specifico la direttiva, dopo aver definito la nozione di discriminazione, individua il campo di applicazione del provvedimento, le azioni e le misure specifiche dirette ad evitare le discriminazioni sul luogo di lavoro.\nDirettiva 2002/73/CE del Parlamento europeo e del Consiglio, del 23 settembre 2002, (che modifica la direttiva 76/207/CEE del Consiglio del 9 febbraio 1976) relativa all'attuazione del principio della parit\u00e0 di trattamento tra gli uomini e le donne per quanto riguarda l'accesso al lavoro, alla formazione e alla promozione professionali e le condizioni di lavoro.\nRaccomandazione Rec(2003)3 del Comitato dei Ministri agli Stati Membri del 12/03/2003 sulla partecipazione equilibrata delle donne e degli uomini ai processi decisionali politici e pubblici. Agli Stati membri viene raccomandato di:\nDirettiva 2004/113/CE del Consiglio del 13/12/2004 che attua il principio della parit\u00e0 di trattamento tra uomini e donne per quanto riguarda l'accesso a beni e servizi e la loro fornitura.\nDirettiva 2006/54/CE del Parlamento Europeo e del Consiglio del 05/07/2006 riguardante l'attuazione del principio delle pari opportunit\u00e0 e della parit\u00e0 di trattamento fra uomini e donne in materia di occupazione e impiego (rifusione). Nei regimi professionali di sicurezza sociale \u00e8 vietata qualsiasi discriminazione diretta o indiretta fondata sul sesso, specificamente per quanto riguarda: il campo d'applicazione di tali regimi e relative condizioni d'accesso; l'obbligo di versare i contributi e il calcolo degli stessi; il calcolo delle prestazioni, comprese le maggiorazioni da corrispondere per il coniuge e per le persone a carico, nonch\u00e9 le condizioni relative alla durata e al mantenimento del diritto alle prestazioni.\nNormativa italiana.\nLa moderna normativa sulle pari opportunit\u00e0 \u00e8 anticipata, in Italia, dalla Costituzione agli artt. 3, 37, 51 e 117.\nI principi delle pari opportunit\u00e0 definiti nella normativa europea, sono stati recepiti in Italia con il D.Lgs. 215/2003, il D.Lgs. 216/2003 e la L. 67/2006.\nIl Decreto legislativo 11/04/2006 n\u00ba 198 (G.U. 31/05/2006) \u00e8 conosciuto come \"Codice delle pari opportunit\u00e0 tra uomo e donna\". Questo provvedimento pone le basi del riassetto delle disposizioni vigenti in materia di pari opportunit\u00e0 e stabilisce:\nIl Decreto individua le varie forme di discriminazione e pone il divieto a qualsiasi tipo di discriminazione:\nIndividua inoltre alcune forme di finanziamento specifiche.\nIl Decreto Legislativo n\u00ba 5 del 25/10/2010 (G.U. n\u00ba 29 del 5/02/2010) modifica il D.lgs. 198/06 \"Codice delle pari opportunit\u00e0\" e rafforza il principio della parit\u00e0 di trattamento e di opportunit\u00e0 fra donne e uomini e prevede sanzioni pi\u00f9 severe in caso di violazione di tali principi.\nLa legge 183 del 4 novembre 2010 \u201cDeleghe al Governo in materia di lavori usuranti, di riorganizzazione di enti, di congedi, aspettative e permessi, di ammortizzatori sociali, di servizi per l'impiego, di incentivi all'occupazione, di apprendistato, di occupazione femminile, nonch\u00e9 misure contro il lavoro sommerso e disposizioni in tema di lavoro pubblico e di controversie di lavoro\u201d interviene sulla disciplina delle pari opportunit\u00e0 e dell'impiego femminile.\nIn materia di impiego femminile, la legge delega il Governo:\nLa legge prevede anche che i Fondi comunitari \u2013 Fondo Sociale Europeo (FSE) e Programma Operativo Nazionale (PON) \u2013 vengano impiegati prima di tutto per incrementare l'occupazione femminile facendo in modo di supportare sia le attivit\u00e0 formative che quelle di accompagnamento e inserimento nel mondo del lavoro.\nIn particolare si insiste sulla necessit\u00e0 di rafforzare le garanzie che consentano l'effettiva parit\u00e0 di trattamento tra donne e uomini in materia di occupazione: la stessa legge ipotizza la realizzazione di sistemi di raccolta ed elaborazione dati che siano in grado di far emergere e di misurare la discriminazione di genere, anche di tipo retributivo.\nLa legge richiede poi che si definiscano chiaramente i doveri dei datori di lavoro in tema di attenzione al genere ed esprime esplicitamente l'opportunit\u00e0 di potenziare e favorire lo sviluppo dell'imprenditoria femminile.\nL'articolo 21 \u201cMisure atte a garantire pari opportunit\u00e0, benessere a chi lavora e assenza di discriminazioni nelle amministrazioni pubbliche\u201d \u00e8 interamente dedicato alle pari opportunit\u00e0 e al benessere di chi lavora nella Pubblica Amministrazione. Stabilisce che ogni Pubblica Amministrazione si doti obbligatoriamente di un \"Comitato Unico di Garanzia per le pari opportunit\u00e0, la valorizzazione del benessere di chi lavora e contro le discriminazioni\", che sostituisce e unifica i preesistenti comitati per le pari opportunit\u00e0 e i comitati contro il fenomeno del mobbing.\nLe politiche e gli organismi di parit\u00e0 in Italia.\nGli organismi di parit\u00e0.\nGli organismi di parit\u00e0 sono strumenti di osservazione, discussione e promozione di politiche di uguaglianza fra i generi (donna - uomo) e fra le diversit\u00e0 (culturali, disabilit\u00e0, orientamento sessuale, razza).\nIl Dipartimento per le Pari Opportunit\u00e0.\nNel 1995, sulla scia della \"Conferenza Mondiale sulle donne\" di Pechino, nasceva il Ministero per le pari opportunit\u00e0 a cui ha fatto seguito il Dipartimento per le pari opportunit\u00e0.\nIstituito presso la Presidenza del Consiglio dei ministri, costituisce la struttura amministrativa e funzionale per la realizzazione delle politiche di parit\u00e0 governative ed assiste il Ministro per le Pari Opportunit\u00e0. Sin dalla sua istituzione ha elaborato numerose proposte di leggi governative, sviluppato interventi di coordinamento degli organismi e rappresentato l'Italia presso le organizzazioni internazionali.\nLa Commissione Nazionale per la parit\u00e0 e le pari opportunit\u00e0 tra uomo e donna.\nIl 12 giugno 1984, in concomitanza agli altri paesi europei, veniva istituita la Commissione Nazionale per la parit\u00e0 e la pari opportunit\u00e0 tra uomo e donna presso la Presidenza del Consiglio, composta da 30 donne nominate nell'ambito delle associazioni e dei movimenti maggiormente rappresentative. Svolge un'importante azione di sensibilizzazione e di promozione per l'adeguamento della legislazione e per l'abolizione della segregazione sia orizzontale che verticale.\nIl Comitato Nazionale di Parit\u00e0.\nIl Comitato Nazionale di Parit\u00e0 fu creato nel 1983, presso il Ministero del Lavoro e della Previdenza Sociale, quale organismo consultivo a supporto dell'azione del Presidente del Consiglio, al fine di promuovere la rimozione dei comportamenti discriminatori per sesso e di ogni altro ostacolo all'uguaglianza delle donne nell'accesso al lavoro e sul lavoro e nella progressione professionale e di carriera. \u00c8 composto da donne designate dalle organizzazioni sindacali rappresentative e dalle confederazioni sindacali dei datori di lavoro.\nIl comitato per l'imprenditoria femminile, istituito presso il Ministero dell'Industria.\n\u00c8 stato creato a sostegno della legge 215/92 per promuovere l'uguaglianza sostanziale e le pari opportunit\u00e0 per uomini e donne nell'attivit\u00e0 economica e imprenditoriale fornendo lo sviluppo dell'imprenditoria femminile.\nLa consigliera o il consigliere nazionale di parit\u00e0.\nSono pubblici ufficiali nominati sia a livello nazionale (dove sono componenti del Comitato nazionale di parit\u00e0) sia a livello regionale o provinciale (inseriti in organismi istituzionali in materia di lavoro). Essi hanno funzione di promozione e controllo dell'attuazione dei principi di uguaglianza di opportunit\u00e0 e non discriminazione per donne e uomini nel lavoro, hanno l'obbligo di segnalare all'autorit\u00e0 giudiziaria i reati di cui vengono a conoscenza.\nLe commissioni di parit\u00e0.\nSono costituite a livello regionale - Commissioni Regionali di Parit\u00e0 costituite con leggi regionali - e locale - Commissioni Provinciali e Comunali - hanno formulato fin dagli anni '90 molteplici proposte e progettualit\u00e0 svolgendo un'importante funzione di rappresentanza e promozione delle politiche di genere sul territorio e ottenendo importanti risultati quali per es. la legge dell'imprenditoria femminile.\nI Comitati Pari Opportunit\u00e0.\nIstituiti sulla base dei Contratti Collettivi Nazionali del Lavoro, sono istituiti presso ogni amministrazione con i seguenti compiti:\nLa legge 183 del 4 novembre 2010 ha sostituito i comitati per le pari opportunit\u00e0 con i comitati unici di garanzia per le pari opportunit\u00e0, la valorizzazione del benessere di chi lavora e contro le discriminazioni.\nI C.U.G..\nIl \"Comitato Unico di Garanzia per le pari opportunit\u00e0, la valorizzazione del benessere di chi lavora e contro le discriminazioni\" (C.U.G.), istituito con la legge 183/2010 (art.21) - che sostituisce e unifica i preesistenti comitati per le pari opportunit\u00e0 e i comitati contro il fenomeno del mobbing - \u00e8 composto da membri designati dalle organizzazioni sindacali e dall'amministrazione, con presenza paritaria di parti sindacali e controparti datoriali e ha ruoli di consulenza, proposta e verifica ai fini del rispetto delle pari opportunit\u00e0 e della tutela dalla violenza.\nPari opportunit\u00e0 e pubblica amministrazione.\nAlla IV conferenza mondiale sulle donne tenutasi a Pechino nel settembre 1995, furono proclamati due principi guida quali l'empowerment, per perseguire le condizioni per una presenza egualitaria di genere, nelle sedi in cui si assumono decisioni rilevanti per la vita della collettivit\u00e0, promuovendo una equivalente presenza di entrambi i generi, negli organismi di nomina governativa e negli incarichi di responsabilit\u00e0 della Pubblica Amministrazione.\nIl secondo obiettivo \u00e8 il mainstreaming, cio\u00e8 l'integrazione dal punto di vista di genere nelle politiche governative da realizzare attraverso il coordinamento strutturale e permanente dell'azione dei ministeri, e verificando l'attuazione delle normative in materia di parit\u00e0.\nIl terzo, la diffusione dei dati e delle informazioni disaggregate per sesso.\nIl quarto, il recepimento, nel processo di riforma dell'istruzione, dei saperi innovativi delle donne.\nTali principi sono stati recepiti dalla Direttiva P.C.M. 27 marzo 1997 \"Azioni volte a promuovere l'attribuzione di poteri e responsabilit\u00e0 alle donne, a riconoscere e garantire libert\u00e0 di scelte e qualit\u00e0 sociale a donne e uomini\" (direttiva Prodi)\nIl D. Lgs. 165/2001, all'art. 7 \u2013 comma 1 \u2013 \"Gestione delle risorse umane\", stabilisce che le amministrazioni pubbliche garantiscono parit\u00e0 e pari opportunit\u00e0 tra uomini e donne per l'accesso ed il trattamento sul lavoro. L'art. 57 invece riserva alle donne almeno 1/3 dei componenti delle commissioni di concorso.\nAl Forum PA 2010, il convegno \u201cLe azioni per le pari opportunit\u00e0 nelle pubbliche amministrazioni\u201d vede ai primi posti, per la presenza femminile, la regione Lazio; le province di Trieste, Pistoia e Reggio Emilia; il comune di Forl\u00ecfuturo@lfemminile al FORUM PA 2010.\nSottorappresentanza delle donne in Italia.\nSituazione attuale.\nLa situazione attuale vede, sul piano numerico, la sottorappresentanza politica e nei centri decisionali della donna, dato suffragato da molte statistiche. Da tempo ci si interroga su quali siano gli strumenti pi\u00f9 idonei per perseguire e per raggiungere l'obiettivo di un'equilibrata rappresentanza fra i sessi, focalizzando l'attenzione sull'utilit\u00e0 e sulla praticabilit\u00e0 dell'azione di quote garantite, tenendo in considerazione anche il problema della legittimit\u00e0 del discriminare per uguagliare.\nL'art. 3 della Costituzione, cita i due aspetti dell'uguaglianza formale e sostanziale. Se si fa riferimento alla sola uguaglianza formale, \u00e8 difficile sostenere la legittimit\u00e0 costituzionale di qualsiasi previsione tendente ad azioni positive; se si fa riferimento, invece, al principio di uguaglianza sostanziale, sarebbe costituzionalmente lecita l'introduzione di azioni positive, limitatamente alla rimozione degli ostacoli di ordine economico e sociale.\nL'inizio degli anni '90 \u00e8 stato caratterizzato da una produzione normativa volta ad assicurare quote alla rappresentanza femminile. Questo fino alla sentenza n. 422/95 della Corte Costituzionale che contestava il principio di uguaglianza dichiarando illegittime tutte quelle norme che imponevano nella presentazione delle candidature qualsiasi forma di quote in relazione del sesso dei candidati.\nLa sentenza ha sostanzialmente respinto il meccanismo con il quale tale prima produzione normativa, si proponeva di raggiungere la meta del riequilibrio della rappresentanza femminile, costituendo per\u00f2 un punto di snodo nel processo di definizione degli strumenti giuridici diretti ad assicurare tale obiettivo.\nTra le varie proposte emerse, non necessariamente alternative:\nIl dibattito giuridico sulle quote.\nIn Italia, il dibattito in materia di riserva di quote a favore delle donne nella rappresentanza politica si \u00e8 sviluppato in ambito dottrinale a partire dagli anni '90, alimentato dall'entrata in vigore delle leggi elettorali e poi dalle pronunce della Corte Costituzionale che hanno messo in discussione la legittimit\u00e0 delle azioni positive non solo nella rappresentanza politica, ma anche in altri contesti ed ambiti sociali.\nPer essere costituzionalmente ammissibili e porsi effettivamente a servizio del pluralismo, le azioni positive devono fondarsi su un manifesto squilibrio sociale ed essere transitorie e temporanee, in quanto volte ad innescare processi di riequilibrio: di fatto le azioni positive devono mirare al proprio annientamento, onde evitare che raggiunto tale obiettivo, non costituiscano esse stesse, motivo di prevaricazione dell'altro genere o categoria/e sociale/i complementare/i a quella beneficiaria(garantendo nel tempo il pieno rispetto dei principi costituzionali)\nIniziative alternative alle quote:\nMancanza di quote nei Consigli Provinciali.\nLe elezioni al consiglio provinciale non includono le quote rosa. A seguito delle nuove elezioni del Consiglio provinciale di Salerno nel dicembre 2021, la Cav. Michelina Manzillo (OMRI)\nha denunciato una mancanza di parit\u00e0 di genere. Solo 2 consigliere su un totale di 16 sono donne. Manzillo denuncia che \u201c Questi dati sono lo specchio di una proporzione sbilanciata anche a livello nazionale, dove solo un terzo dei membri del Parlamento sono donne.\u201d\nLa riforma dell'art. 51 della Costituzione.\nDopo i rilievi mossi dalla Corte Costituzionale, all'art. 51 \u00e8 stato aggiunto un secondo comma:\nRappresenta un grosso passo avanti nell'affermazione del principio di pari opportunit\u00e0 per la prima volta espresso nella Carta Costituzionale. La norma, programmatica, consentir\u00e0 al legislatore di avere una grande scelta relativamente all'adozione di provvedimenti.\nLe iniziative a livello comunitario.\nNel 1984 \u00e8 stata creata una commissione parlamentare per i diritti delle donne. Nel 1996 le 15 \u201cministre\u201d dell'U.E. firmavano la \"Carta di Roma\" finalizzata al conseguimento di una pi\u00f9 ampia rappresentanza delle donne nei luoghi decisionali.\nLe azioni destinate alle strutture e ai sistemi con i finanziamenti del FSE (Fondo Sociale Europeo).\nSi tratta di azioni non dirette alle persone ma a strutture e sistemi al servizio di individui destinatari delle politiche del FSE (Fondo Sociale Europeo) come i sistemi di lavoro, della formazione, dell'istruzione, della loro integrazione e del loro governo.\nSono misure che combattono la disoccupazione, sviluppano le risorse umane e promuovono un'integrazione sociale nel mercato del lavoro in modo duraturo, nell'ottica dell'uguaglianza fra uomini e donne e dell'osservazione delle linee guida V.I.S.P.O. (Valutazione Impatto Strategico Pari Opportunit\u00e0). Il V.I.S.P.O., infatti, \u00e8 un modello che indica modelli informativi sulla condizione delle donne nel mercato del lavoro, standard qualitativi per valutare i programmi che applicano il meanstreaming di genere, politiche di sostegno di mainstreaming.\nQuattro sono gli ambiti d'azione delle politiche di sostegno FSE:\nL'azione di sistema ha le seguenti finalit\u00e0:\nLa programmazione delle azioni rivolte alle strutture e ai sistemi \u00e8 avvenuta in due periodi di tempo, una prima programmazione \u00e8 avvenuta per il periodo 2000-2006 e una seconda dal 2007 al 2013.\nNel primo periodo le azioni sono state classificate in aiuti alle persone, assistenza a strutture e sistemi e misure di accompagnamento. Nell'assistenza a strutture e sistemi lo scopo era quello di potenziare la formazione professionale, l'istruzione, il conseguimento delle qualifiche, la formazione di insegnanti e formatori, l'accesso dei lavoratori alla formazione professionale e all'acquisizione delle qualifiche, la funzionalit\u00e0 dei servizi di collocamento, il legame tra mondo del lavoro e istruzione/formazione/ricerca, i sistemi di previsione dei trends del mercato del lavoro.\nNell'ottica del sistema i dispositivi previsti a sostegno della qualificazione dell'offerta formativa prevedevano la certificazione di qualit\u00e0 e accreditamento dei soggetti attuatori, il trasferimento di buone prassi, l'orientamento, consulenza e formazione di formatori e operatori, certificazione delle competenze e dei crediti formativi, potenziamento delle strutture dei soggetti attuatori, nascita di reti /partenariati.\nPur non essendoci un riferimento al genere nelle azioni elencate, esse dovrebbero, tuttavia, essere fortemente collegate alle politiche di parit\u00e0 e al mainstreaming di genere, ma i rilievi che ne sono seguiti, hanno evidenziato che le tematiche di genere nel contesto del sistema tendono a svanire.\nI monitoraggi effettuati hanno identificato nella classificazione e nella valutazione di tipo quantitativo la causa del non completo raggiungimento degli obiettivi fissati dal FSE.\nPer il periodo 2007/2013 non \u00e8 stata proposta alcuna classificazione delle attivit\u00e0 ammissibili e non si \u00e8 fatto alcun esplicito riferimento ad azioni rivolte a strutture e sistemi. Nelle Regioni italiane molte azioni territoriali sono presenti anche se non classificate e sostengono il principio di pari opportunit\u00e0 tra i generi.\nGli interventi regionali rivolti a strutture e sistemi con riferimento esplicito al genere.\nSono, soprattutto, quelli per favorire scambi di esperienze e buone pratiche sulle pari opportunit\u00e0 in genere e sul mercato del lavoro con un occhio di riguardo al settore femminile. Favorire l'inclusione nelle istituzioni e nel mercato del lavoro \u00e8 stata la seconda delle finalit\u00e0 principali delle azioni adottate localmente con lo scopo di ridurre le disparit\u00e0 di genere. Alcune Regioni, inoltre, hanno focalizzato il loro intervento sull'innovazione e la produttivit\u00e0 attraverso una migliore organizzazione e qualit\u00e0 del lavoro per favorire una migliore conciliazione tra la vita famigliare e quella professionale.\nAl di l\u00e0 dei sistemi di riferimento e delle modalit\u00e0, un'analisi pi\u00f9 accurata dei progetti rileva che le azioni sono state accomunate da alcuni propositi prevalenti come il contrasto alla segregazione, il sostegno dei target svantaggiati nel mercato del lavoro, il sostegno all'occupazione femminile, l'attuazione di politiche di conciliazione, la lotta agli stereotipi, l'integrazione delle pari opportunit\u00e0, l'orientamento in chiave di genere, il contrasto alla prostituzione e la valutazione in ottica di genere.\nNell'ambito pi\u00f9 ristretto dell'offerta formativa con finalit\u00e0 di pari opportunit\u00e0 e mainstreaming, le azioni sono state di costruzione di modelli di orientamento, di contrasto alla segregazione orizzontale, predisposizione di mezzi di sostegno per conciliare vita privata e lavoro, integrazione del principio pari opportunit\u00e0 nel sistema della formazione, formazione e qualificazione di immigrati, sviluppo dell'occupazione femminile nei servizi sociali, il sostegno alle imprese femminili.\nInoltre, sono stati aumentati i servizi per la prima infanzia e i nidi, riqualificati gli operatori dei centri per l'impiego sul tema del genere, creati siti internet e portali con funzioni informative su strumenti disponibili per conciliare vita lavorativa e famigliare.\nNella provincia autonoma di Bolzano sono stati raggiunti i soggetti a rischio di esclusione sociale favorendo l'\u2019inserimento sociale e lavorativo delle donne in condizioni di svantaggio che hanno apportato il loro contributo al sistema ma hanno anche intrapreso un processo di empowerment, mentre in Piemonte, nel settore socio educativo, sono nate nuove imprese femminili.\nIn Emilia-Romagna la lotta allo stereotipo del rapporto tra donna e cultura tecnica \u00e8 stata combattuta attraverso materiali editoriali innovativi, mentre in Piemonte l'iscrizione a facolt\u00e0 tecnico scientifiche \u00e8 stata favorita attraverso l'erogazione di borse di studio. In Toscana per facilitare la flessibilit\u00e0 nel lavoro sono state introdotte forme di e-work e in Veneto sono state sperimentate metodologie di ricerca per sesso da applicare alla formazione continua.\nPari opportunit\u00e0 e scelte scolastiche.\nNel 2016 il \"Dipartimento Pari opportunit\u00e0\" ha indicato come grave motivo di preoccupazione il fatto che recenti dati mostrano che sul totale degli iscritti al 1\u00ba anno delle scuole secondarie di secondo grado negli istituti tecnici \u2013 settore tecnologico, la percentuale femminile \u00e8 pari solo al 16,3%. Se si prende poi a riferimento i corsi di laurea, nell\u2019anno accademico 2014/2015 emergono rilevanti differenze di genere tra i vari settori di studio; infatti si registra una presenza massiccia delle donne nell\u2019area Umanistica (75%), mentre tale presenza diminuisce man mano che si passa ad ambiti di carattere pi\u00f9 scientifico o tecnico raggiungendo il minimo nell\u2019area di \u201cIngegneria e Tecnologia\u201d (31%). Per contrastare questo fenomeno ha indetto un bando per realizzare 100 campi estivi, indirizzati principalmente a ragazze delle scuole medie inferiori, per avere un approccio con scienze, matematica, informatica e coding"}
{"id": "579060", "revid": "2014155", "url": "https://it.wikipedia.org/wiki?curid=579060", "title": "Luigi di Borbone-Francia (1682-1712)", "text": "Biografia.\nIl Duca di Borgogna nacque il 16 agosto 1682 alla Reggia di Versailles, ebbe come tutore F\u00e9nelon (6 agosto 1651 - 7 gennaio 1715, futuro arcivescovo di Cambrai) e crebbe come un uomo di grande cultura e devozione. Dal 1702 fu ammesso dal nonno, il re Luigi XIV, al Consiglio di Stato e fu iniziato ai segreti di stato riguardanti la religione, la diplomazia e la guerra; riport\u00f2 dei successi nelle campagne in Germania (1701), in Fiandra (1702), sul Reno (1703) e si distinse all'assedio di Brisach con il Maresciallo Vauban ma nelle prove sostenute durante la campagna di Fiandra del 1708 sub\u00ec dei rovesci, in particolare fu esiziale per l'esercito francese il suo contrasto con il Luogotenente generale Luigi Giuseppe, duca di Vend\u00f4me, detto \"Il Gran Vend\u00f4me\", a Oudenaarde ove l'11 luglio 1708 i francesi furono duramente sconfitti dalle truppe imperiali al comando congiunto di Eugenio di Savoia e di John Churchill, I duca di Marlborough.\nSotto l'influenza del cosiddetto \"Parti d\u00e9vot\" (Partito dei devoti) il Duca di Borgogna era contornato da una cerchia di persone conosciuta come la \u201cfazione di Borgogna\u201d, costituita soprattutto dal suo anziano precettore F\u00e9nelon, dal duca di Beauvillier, dal duca di Chevreuse (genero di Colbert) e dal Saint-Simon. Questi aristocratici di rango elevato erano dei riformatori che auspicavano il ritorno a una monarchia meno assolutista ove consigli e organi di potere intermedi fra il re e il popolo, costituiti da aristocratici e non pi\u00f9 da borghesi come quelli nominati da Luigi XIV, assistessero il re nell'esercizio del governo. C'era in questo l'ideale utopico di una monarchia controllata dall'aristocrazia, considerata anche rappresentativa del popolo, e decentralizzata, con larghi poteri alle province: era la politica che il Duca di Borgogna avrebbe cercato di attuare se fosse divenuto re.\nMatrimonio e figli.\nLuigi spos\u00f2, dapprima per procura a Torino il 15 settembre 1696, e di persona a Versailles il 7 dicembre 1697, Maria Adelaide di Savoia (1685 \u2013 1712), figlia di Vittorio Amedeo II di Savoia e di Anna Maria di Borbone-Orl\u00e9ans. Da lei ebbe tre figli, tutti maschi, due dei quali morirono bambini."}
{"id": "579061", "revid": "695564", "url": "https://it.wikipedia.org/wiki?curid=579061", "title": "Celtic fusion", "text": "La celtic fusion comprende la fusione di elementi di musica celtica tradizionale con la musica new age e il pop.\nIl risultato \u00e8 qualcosa che rievoca la musica celtica, specialmente nei temi e nei testi, ma con una strumentazione distintamente attuale che non d\u00e0 l'impressione n\u00e9 di un sound attuale, n\u00e9 antico."}
{"id": "579062", "revid": "45927", "url": "https://it.wikipedia.org/wiki?curid=579062", "title": "Autocad", "text": ""}
{"id": "579063", "revid": "298229", "url": "https://it.wikipedia.org/wiki?curid=579063", "title": "Alberto Cova", "text": "Nei 10000 m piani \u00e8 stato anche campione mondiale a e campione europeo ad . \u00c8 stato inoltre il primatista italiano dei 5000 metri piani dal 1982 al 1990, quando \u00e8 stato battuto da Salvatore Antibo.\nBiografia.\nGli esordi.\nMuove i suoi primi passi da atleta all'et\u00e0 di 14 anni. Si guadagna presto il soprannome di \"ragioniere\", sia per l'effettivo conseguimento del diploma in ragioneria, sia per il fisico estremamente magro, anzi filiforme, unito ad un modo pianificato e mai dispendioso di affrontare le gare.\nOttiene i primi successi nel 1977, quando diventa campione italiano juniores sui 5000 m piani, distanza che preferisce a quella doppia fino al 1980.\nIn quell'anno incontra l'allenatore che lo porter\u00e0 a vincere in Italia e nel mondo: Giorgio Rondelli della Pro Patria.\nRondelli intuisce subito che Alberto ha le qualit\u00e0 per dominare sui 10000 m piani: dopo un anno di interdizione Cova si presenta agli Europei di atletica di Atene, in Grecia, nel 1982, come \"outsider\" sulla distanza.\n\u00c8 in questa circostanza che mette in risalto per la prima volta le caratteristiche che lo porteranno in molte occasioni al successo: la capacit\u00e0 di resistere durante la gara ai cambi di ritmo, anche frequenti, imposti dagli avversari e l'incredibile velocit\u00e0 che riesce a raggiungere nei \"rush\" finali.\nI primi successi.\nAd Atene si laurea a sorpresa campione europeo proprio cos\u00ec: resiste agli attacchi dei favoriti, in particolare il temibile tedesco orientale Werner Schildhauer e il finlandese Martti Vainio, per poi bruciarli con le ultime, rapidissime falcate. Sul rettilineo finale arrivano i tre protagonisti citati: Vainio attacca, Schildhauer e Cova resistono e nei metri conclusivi il lombardo infila i rivali con uno scatto bruciante, vincendo in 27'41\"03, con soli 18 centesimi di vantaggio sul tedesco. Iscritto anche nei 5000 m, non ha fortuna, finendo squalificato dopo una serie di reciproche scorrettezze con alcuni avversari.\nIn quello stesso anno Cova si aggiudica anche l'argento ai campionati europei indoor nei 3000 m e mette in mostra anche ottime doti di corridore \"fuoripista\": giunge infatti settimo ai mondiali di corsa campestre vinti dall'etiope Mohamed Kedir.\nNel 1983 Cova compie un altro capolavoro andando a vincere i 10000 metri nella prima edizione dei Campionati del mondo di atletica leggera, ad Helsinki, in Finlandia.\nGli avversari sono gli stessi dei campionati europei: i tedeschi orientali Hansj\u00f6rg Kunze e Werner Schildhauer, il finlandese idolo di casa Martti Vainio e il veterano portoghese Carlos Lopes.\nLa gara ha un ritmo lentissimo e al suono della campana dell'ultimo giro il gruppo \u00e8 ancora compatto. \u00c8 Schildhauer ad aumentare per primo l'andatura con un poderoso scatto: il plotone si disgrega e solo il connazionale Kunze sembra avere le forze per rispondere all'attacco. Si crea un piccolo vuoto tra i due teutonici e un terzetto di inseguitori, Vainio, il tanzaniano Gidamis Shahanga e un Cova che appare molto sofferente. L'italiano ha patito il cambio di ritmo e per diversi attimi \u00e8 stato sul punto di staccarsi.\nIncredibilmente per\u00f2 negli ultimi 150 metri il vantaggio di Schildhauer si assottiglia: Kunze sembra in grado di sorpassarlo, mentre Vainio, Shahanga e Cova rientrano.\nUltima curva, Cova si allarga sulla corsia esterna e procede a velocit\u00e0 doppia: crolla Shahanga mentre Cova divorando gli ultimi metri infila nell'ordine Vainio, Kunze e Schildhauer vincendo con il tempo di 28'01\"04, con 14 centesimi di vantaggio sul tedesco Schildhauer, ancora una volta secondo, e 22 centesimi su Kunze.\nL'oro olimpico a Los Angeles.\nL'anno seguente Cova completa la sua tripletta andando a vincere i 10000\u00a0metri anche ai Giochi olimpici di Los Angeles, negli Stati Uniti, del 1984. Per il boicottaggio dei paesi del blocco comunista viene a mancare il suo eterno rivale Schildhauer; poco prima dell'inizio della manifestazione per\u00f2 il portoghese Fernando Mamede si propone come uomo da battere migliorando di quasi 9 secondi il record mondiale sui 10000\u00a0m: 27'13\"81 il suo tempo.\nIl lusitano tuttavia soffre psicologicamente l'appuntamento con i grandi eventi e anche in occasione del cimento olimpico, come altre volte precedentemente, fallisce clamorosamente la prova ritirandosi dopo pochi giri.\nDopo un perentorio attacco di Vainio a met\u00e0 gara e nonostante i ripetuti tentativi del finnico di staccare Cova, tutto si riduce a un testa a testa. Ad 800\u00a0metri dalla fine il finlandese tenta l'allungo decisivo e, come ad Helsinki, Cova sembra patire il cambio di ritmo, dando l'impressione di doversi staccare da un momento all'altro. Riesce per\u00f2 a resistere e, negli ultimi 200\u00a0metri, a passare al contrattacco. Infila prepotentemente l'atleta nordico e va a vincere, per la prima volta per distacco, con il tempo di 27'47\"54. Cova avrebbe in ogni caso conquistato l'oro, in quanto Vainio fu squalificato dopo essere stato trovato positivo al controllo antidoping. Sfortunatissimo in quella stessa prova l'altro italiano Salvatore Antibo, solo quarto a causa di una scelta sbagliata al momento di indossare le scarpe da gara: opt\u00f2 infatti per delle calzature nuove che gli procurarono sofferenze ai piedi.\nNel 1985 Cova ribadisce la sua superiorit\u00e0 sulla distanza trionfando in Coppa Europa, dove addirittura si prende il lusso di raddoppiare vincendo anche i 5000\u00a0m.\nLe ultime medaglie ed il ritiro.\nNel 1986, ai Campionati europei di Stoccarda, in Germania, la quinquennale dittatura del campione comasco termina: Cova si vede sfuggire l'alloro dei 10000 m sconfitto da Stefano Mei, giovane e potente atleta spezzino che conquista quell'anno la sua prima affermazione internazionale.\nIn finale tre atleti italiani, Stefano Mei, Alberto Cova e Salvatore Antibo, danno prova di superiorit\u00e0 attaccando insieme a 400 metri dall'arrivo e staccando tutti gli avversari, fatta eccezione per il portoghese Castro che rimane abbastanza vicino al terzetto.\n\u00c8 Mei che impone il cambio di ritmo, mentre Cova, come sempre soffrendo molto, gli rimane incollato, e Antibo e Castro si staccano di una ventina di metri.\nIl \"rush\" finale, che dovrebbe dare ragione a Cova, riserva una sorpresa: proprio quando il comasco sembra aver superato il momento critico e affianca Mei con l'intenzione di superarlo, lo spezzino allunga di nuovo, stroncando ogni resistenza del campione olimpico e vincendo in 27'56\"79.\nCova arriva secondo con il tempo di 27'57\"93 mentre Antibo conquista il bronzo fermando le lancette cronometriche sui 28'00\"25, in quella che fu la prima tripletta in una gara di corsa, da parte di un'unica nazione, in tutta la storia dei campionati europei.\nStoccarda \u00e8 l'ultima competizione ad alto livello del ragioniere di Inverigo. Sempre nel 1986 si aggiudica la prestigiosa gara di cross Cinque Mulini precedendo il connazionale Gelindo Bordin e Pat Porter; \u00e8 il primo italiano a vincerla dal 1964 e ultimo azzurro in grado di compiere questa impresa. Nel 1987, ai campionati mondiali di atletica di Roma, Cova finisce fuori dalla finale, cos\u00ec come l'anno dopo, alle Olimpiadi di Seul, in Corea del Sud, dove non riesce a qualificarsi dopo aver corso una brutta batteria.\nDopo i Giochi olimpici Cova si ritira, a soli 30 anni, dalle competizioni agonistiche, lasciando per\u00f2 la memoria delle sue imprese e un record: \u00e8 stato infatti il primo atleta nella storia dei 10000 m ad aver conquistato la medaglia d'oro ai Giochi olimpici, ai Campionati del mondo e ai Campionati europei; ventotto anni dopo vi sarebbe riuscito anche il britannico Mohamed Farah.\nUso di autoemotrasfusioni.\nDopo la vittoria sui 10000 m piani ai Campionati europei del 1982, Cova confessa al giornalista Oliviero Beha de \"La Repubblica\" di aver fatto ricorso alla pratica dell'autoemotrasfusione (allora non vietata), con benefici a suo avviso forse significativi.\nCarriera politica.\nNel 1994 \u00e8 candidato alla Camera nel collegio di Olgiate Comasco per il Polo delle Libert\u00e0 in quota Forza Italia venendo eletto col 61,9% dei voti. Nel 1996 \u00e8 ricandidato dal Polo nel collegio di Erba, ma ottiene solo il 35,6% dei voti ed \u00e8 sconfitto dal rappresentante della Lega Nord Cesare Rizzi."}
{"id": "579073", "revid": "118263294", "url": "https://it.wikipedia.org/wiki?curid=579073", "title": "Armi tradizionali cinesi", "text": "Elenco delle armi tradizionali utilizzate nelle arti marziali cinesi."}
{"id": "579074", "revid": "1296625", "url": "https://it.wikipedia.org/wiki?curid=579074", "title": "Inertanza", "text": "L'inertanza \u00e8 una misura dell'attitudine di una struttura a mettersi in vibrazione a seguito dell'applicazione di una forza. L'inertanza di un punto di una struttura \u00e8 il rapporto tra l'accelerazione risultante di quel punto e la forza ad esso applicata, per cui si ha:\ndove:\nL'inertanza \u00e8 funzione della frequenza di applicazione della forza e assume il valore massimo in corrispondenza della frequenza di risonanza, in quanto a tale frequenza l'accelerazione che il sistema subisce, a parit\u00e0 di forza di eccitazione, \u00e8 maggiore.\nPer alcuni componenti meccanici, l'inertanza formula_6 \u00e8 definita considerando l'accelerazione relativa formula_7 tra due terminali dello stesso componente. Per esempio, questo \u00e8 il caso degli inertizzatori impiegati per ridurre le vibrazioni e noti anche nell'ambito della Formula 1 con il nome di \"J-damper\".\nL'inertanza \u00e8 una delle funzioni di trasferimento utilizzate nell'ambito dell'acustica e nello studio delle vibrazioni per caratterizzare la risposta in frequenza di una struttura; si misura applicando accelerometri in corrispondenza dei punti da misurare ed eccitando (cio\u00e8 mettendo in vibrazione) la struttura mediante \"shaker\" elettromeccanici o martelletti strumentati. "}
{"id": "579077", "revid": "2075281", "url": "https://it.wikipedia.org/wiki?curid=579077", "title": "Decreto legislativo 31 marzo 1998, n. 112", "text": "Il decreto legislativo 31 marzo 1998, n. 112 (\"Conferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59\") \u00e8 una legge della Repubblica italiana. \nEsso \u00e8 stato un importante atto normativo con il quale si diede corpo ad una redistribuzione delle funzioni pubbliche nell'ambito del decentramento amministrativo in Italia e del dibattito politico sul federalismo.\nContenuto.\nLe competenze trasferite alle regioni, alle province, ai comuni, alle comunit\u00e0 montane o ad altri enti locali e, nei casi espressamente previsti, alle autonomie funzionali, riguardano funzioni e compiti amministrativi e non politici. Il decreto medesimo precisa, all'art. 1, che il trasferimento \"comprende anche le funzioni di organizzazione e le attivit\u00e0 connesse e strumentali all'esercizio delle funzioni e dei compiti conferiti, quali fra gli altri, quelli di programmazione, di vigilanza, di accesso al credito, di polizia amministrativa, nonch\u00e9 l'adozione di provvedimenti contingibili e urgenti previsti dalla legge\". In alcuni casi si tratta di competenze non statali, riassegnate ad enti diversi (ad esempio funzioni precedentemente delle province, ora delle camere di commercio).\nIn materia di rapporti internazionali e con l'Unione europea, il testo sancisce la riserva di gestione politica dello Stato, ma apre ad una parziale gestione esecutiva dei rapporti nei limiti delle rispettive competenze anche da parte degli enti minori; lo Stato riserva per s\u00e9 anche il potere di indirizzo e coordinamento, cio\u00e8 il controllo politico (politiche economiche e politiche di settore), delle funzioni distribuite, nonch\u00e9 la titolarit\u00e0 della verifica dell'effettivo esercizio funzionale, prevedendo per i casi di accertata inattivit\u00e0 che comportino inadempimento agli obblighi derivanti dall'appartenenza all'Unione Europea, o pericolo di grave pregiudizio agli interessi nazionali, d'ordinario il commissariamento e nei casi pi\u00f9 gravi un potere sostitutivo di legislazione d'urgenza affidato al governo centrale.\nInsieme con le funzioni, sono state distribuite anche le competenti partizioni di bilancio e le dotazioni di personale e strutture (per il trasferimento delle quali, ad esempio dei beni immobili, si \u00e8 applicata esenzione fiscale).\nOggetto.\nIl decreto ha disposto la distribuzione di funzioni in diverse materie; nell'ambito del settore dello sviluppo economico, si sono trasferite competenze di agricoltura e foreste (materia disciplinata dal decreto legislativo 4 giugno 1997, n. 143), artigianato, industria, energia, miniere e risorse geotermiche, ordinamento delle camere di commercio, fiere e mercati e commercio, turismo ed industria alberghiera. In materia di territorio, ambiente e infrastrutture, si sono rinviate competenze su territorio e urbanistica, protezione della natura e dell'ambiente, tutela dell'ambiente dagli inquinamenti e gestione dei rifiuti, risorse idriche e difesa del suolo, opere pubbliche, viabilit\u00e0, trasporti e protezione civile; in particolare si \u00e8 ordinato che il capo del Governo entro due anni, con proprio decreto, declassificasse tutte le strade Statali che non facessero parte della rete nazionale principale; con questo articolo sono state trasferite alle regioni e alle province circa 15.000\u00a0km di strade. In materia di urbanistica si sono anche soppresse le previgenti funzioni consultive spettanti al Consiglio superiore dei lavori pubblici su questioni di interesse urbanistico. Parimenti, \u00e8 stato soppresso il Comitato per l'edilizia residenziale pubblica (CER) presso il Ministero dei lavori pubblici.\nDi non minore rilievo sono i trasferimenti di competenze riguardanti la sanit\u00e0 pubblica, le politiche sociali, l'istruzione, i beni culturali, la polizia amministrativa. Uno dei tratti salienti \u00e8 il trasferimento della maggioranza delle strade statali dal patrimonio statale ANAS al patrimonio delle Regioni (strade regionali), ed eventualmente a quello delle Province, con lo scopo evidentemente di migliorarne la manutenzione, concedendone la propriet\u00e0 all'ente pi\u00f9 vicino, secondo il principio di sussidiariet\u00e0. Questo stesso decreto legislativo assegna al presidente del Consiglio dei ministri il compito di emettere il decreto nel quale si ordina il passaggio di propriet\u00e0 dallo Stato agli enti locali, di tutte le strade che non fanno parte della rete nazionale portante; in ogni regione sono state declassificate mediamente 20 strade statali (tranne nelle regioni a statuto speciale, nel quale non ne \u00e8 stata declassificata nessuna)."}
{"id": "579078", "revid": "1305772", "url": "https://it.wikipedia.org/wiki?curid=579078", "title": "Battaglia di Cizico", "text": ""}
{"id": "579091", "revid": "2225", "url": "https://it.wikipedia.org/wiki?curid=579091", "title": "Madadayo - il compleanno", "text": ""}
{"id": "579094", "revid": "2225", "url": "https://it.wikipedia.org/wiki?curid=579094", "title": "Kagemusha", "text": ""}
{"id": "579100", "revid": "1684799", "url": "https://it.wikipedia.org/wiki?curid=579100", "title": "El Morisco", "text": "El Morisco (il cui vero nome \u00e8 Ahmed Jamal) \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli. \u00c8 uno degli amici pi\u00f9 fidati del protagonista Tex.\nEl Morisco \u00e8 l'unico tra i personaggi secondari del fumetto di un certo rilievo a non essere stato realizzato graficamente da Galep: \u00e8 opera, infatti, di Guglielmo Letteri.\nPersonaggio.\nEl Morisco \u00e8 un egiziano, nato a Menfi, trapiantato nella cittadina messicana di Pilares, dove vive, in un'abitazione dalla facciata piuttosto sinistra, insieme a Eusebio, il suo cupo e devoto aiutante tuttofare di origine azteca.\nEl Morisco \u00e8 uno studioso esperto in varie materie sia scientifiche, che umanistiche (tra cui, solo per citarne alcune: biologia, mineralogia, storia delle civilt\u00e0 precolombiane); ha inoltre un particolare interesse per tutto ci\u00f2 che ha a che fare con l'occulto, il paranormale e la magia. In compenso non \u00e8 di nessun aiuto come uomo d'azione, a causa di un fisico piuttosto corpulento e dell'incapacit\u00e0 di maneggiare qualsiasi tipo di arma da fuoco.\nSu Tutto Tex.\n1\u00aa apparizione.\nEl Morisco, insieme al fido maggiordomo Eusebio, fa la sua prima breve apparizione nell'albo n. 77, intitolato \"Il tesoro del tempio\". Tex ed i suoi pards si recano per la prima volta dallo studioso egiziano per avere maggiori informazioni sul contrabbando di armi tra una trib\u00f9 comanche ed un messicano, tale Fidel Romulio. Della vicenda saranno protagonisti anche i discendenti aztechi guidati dalla bella Esmeralda, che allettati dall'idea di riportare in auge l'antico popolo pre-colombiano, vengono in realt\u00e0 raggirati da Romulio e dai suoi complici, intenzionati ad impadronirsi dei loro averi. El Morisco durante l'incontro fa sperimentare ad Aquila della Notte gli effetti allucinogeni del peyote. Le visioni provocate dal cactus stupefacente predicono al ranger il futuro ritorno del suo acerrimo nemico Mefisto.\n2\u00aa apparizione (\"Il Principe Tulac\" ed \"Il signore dell'abisso\").\nLa prima vera avventura che vede El Morisco protagonista \u00e8 per\u00f2 quella legata agli albi dal n. 101 al n. 103. Il primo (che porta proprio il suo nome) inizia con Tex e Kit Carson impegnati in normali indagini su un traffico di armi rubate: dopo aver assistito alla terribile morte di un losco individuo (mummificato all'istante da un dardo scagliato con una cerbottana) i due ritrovano un inquietante amuleto in ossidiana, che li spinge a chiedere consiglio a El Morisco.\nNell'albo seguente (\"Sierra Encantada\") El Morisco chiarisce il segreto delle strani morti: i corpi non sono mummificati, ma subiscono una specie di pietrificazione, dovuta a piccole pietruzze di color verde brillante. Pietre simili sono contenute in uno scomparto segreto dell'amuleto ritrovato dal ranger. Si tratta delle principali armi di cui fanno ampio uso i seguaci di Tulac, un discendente degli antichi aztechi, responsabile del traffico d'armi organizzato dal losco El Dorado e dai suoi desperados. Tulac ha come obiettivo la liberazione del Messico dalla presenza dei bianchi.\nL'avventura si conclude nel successivo episodio (\"Il signore dell'abisso\"). Tex e Carson chiedono aiuto ai Rurales: scoprono l'origine delle pietre verdi (che vengono raccolte all'interno di una tetra e profonda caverna dal raccapricciante Signore dell'abisso) e, grazie all'aiuto di Kit Willer e di Tiger Jack sopraggiunti a dar loro manforte, sventano i loschi piani di Tulac e dei suoi seguaci.\nLa stessa vicenda \u00e8 narrata, anche se con una trama leggermente diversa, nel film \"Tex e il signore degli abissi\", dove El Morisco \u00e8 interpretato da Peter Berling.\n3\u00aa apparizione (\"Mitla\").\nEl Morisco fa ritorno nella vicenda intitolata \"Diablero\" (n. 135 e segg.). Tex ha a che fare con un mostruoso lupo mannaro, che semina morte fra i popoli apaches. Lo sciamano della trib\u00f9 coinvolge nella vicenda El Morisco, che stima come studioso. Mentre questi, Eusebio ed il villaggio apache subiscono le aggressioni del Diablero, Tex e i pards giungono in loro aiuto, accompagnati da un ufficiale dell'esercito, che perde la vita nel tentativo di fermare il licantropo.\nGiunti in tempo per abbattere la malvagia creatura, ne risolvono il mistero: \u00e8 opera di una figura femminile, la diablera di origine azteca Mitla (cui \u00e8 dedicato l'albo successivo: \"La regina della notte\"), che ha il potere di comunicare con gli animali e di causare allucinazioni visive e auditive a distanza. Il licantropo era un giovane indio, Guaimas, fratello di Mitla: la sua mutazione era dovuta a una bevanda preparata dalla diablera, infusa con uno strano intruglio ricavato da un fiore che cresce solo all'interno di un tempio abbandonato.\nTolto di mezzo il fratello, i pards si mettono all'inseguimento della diabolica nemica, che muore morsa da un serpente nel tempio dove era entrata per procurarsi un altro di quei fiori dagli strani poteri.\n4\u00aa apparizione.\nPer rivedere El Morisco bisogna attendere solo pochi numeri, esattamente il 161, \"Il fiore della morte\". La storia \u00e8 ambientata in Arizona, nel sito del Meteor Crater, dove si stanno verificando strani decessi con un denominatore comune: la presenza, a fianco ai cadaveri ridotti allo stato di mummie, di sconosciute forme di vita.\nGrazie alle indagini scientifiche svolte da El Morisco, si scopre che il responsabile di queste stragi tra i pastori Hopi e gli abitanti della zona \u00e8 un riccio alieno giunto sulla Terra, trasportato dallo stesso meteorite che avrebbe creato, nei giorni antecedenti le prime morti, il Meteor Crater (ipotesi nella realt\u00e0 inverosimile). El Morisco inizialmente crede che il riccio sia un vegetale, perch\u00e9 talora presenta sulla sua sommit\u00e0 un fiore scarlatto; in seguito teorizza si tratti di una specie animale.\nEl Morisco comprende che lo strano essere \u00e8 una specie di \"vampiro\", che uccide la sua vittima con delle microscopiche spine avvelenate, succhiandone il sangue e riducendo il corpo a una mummia rinsecchita. La soluzione al temibile pericolo arriva casualmente: lo studioso scopre che il diabolico animaletto scompare letteralmente se viene a contatto con l'alcol. Le autorit\u00e0 militari, che nel frattempo avevano creato un cordone sanitario attorno alla zona, irrorano l'intero cratere con la sostanza, uccidendo i ricci e le ramificazioni da cui nascono per il disappunto del Morisco, che voleva conservare uno dei ricci come cavia per continuare i suoi esperimenti.\n5\u00aa apparizione.\nLa quinta partecipazione avviene in occasione dell'albo n. 196, \"Dakotas!\", nell'episodio intitolato \"Il fuggiasco\". I quattro pards sono a Pilares ospiti di El Morisco, quando un affannato cugino di Eusebio, Tonito, chiede rifugio nella sua casa. \u00c8 inseguito da alcuni desperados, componenti di una banda di predoni razziatori che agisce sotto l'effetto di droghe e seminano terrore lungo il Rio Grande.\nQuesta banda (come si vedr\u00e0 ne \"Gli scorridori del Rio Grande\") \u00e8 chiamata dei Locos (ossia pazzi) ed \u00e8 comandata dagli avidi fratelli De Rosales. El Morisco, analizzando una strana \"compressa\" sommunistrata agli adepti della cricca, scopre che contiene un potente alcaloide: attraverso la droga i boss dell'organizzazione soggiogano i Locos. I De Rosales hanno la loro base logistica in un inaccessibile castello nella paludosa laguna di Los Patos, vigilata anche dagli Yaqui di Quemado, che estraggono da un fiore l'intruglio allucinogeno. Dopo aver decimato i Locos a Bosque Bonito, Tex ed i pards puntano su Los Patos assieme a Tonito, El Morisco ed il maggiordomo dello studioso, Eusebio.\nGiunti sul luogo (albo \"Nel covo dei banditi\" e nelle prime pagine del successivo), Aquila della Notte convince a suon di dinamite gli Yaqui a rompere l'alleanza con i De Rosales. Sempre con la dinamite, Tex ed i pards fanno saltare in aria un piccolo cono vulcanico, situato su un isolotto contaminato da strani vapori venefici, su cui crescono i fiori della pazzia. In seguito i rangers si recano al Castillo, dove sorge il covo dei rapinatori. Dopo uno scontro a fuoco con gli assediati, l'edificio fortificato \u00e8 distrutto da un immane terremoto e vi periscono tutti i criminali che l\u00ec avevano trovato rifugio, capibanda compresi.\n6\u00aa apparizione (Rakos).\nEl Morisco fa ritorno nell'albo n. 228, intitolato \"La piramide misteriosa\". Rakos \u00e8 un antico sacerdote egizio, condannato molti secoli prima da Iside a vivere in eterno incarnando il male, per aver osato sollevare il velo che ne copriva il volto. Bandito dall'Egitto e giunto in Messico, vive in un'oscura piramide della Sierra, protetto e servito da indiani Yaqui: vulnerabile alla luce solare, dall'alba fino alle ultime luci del tramonto riposa, come morto, in un sarcofago, mentre di notte torna in vita e pu\u00f2 esercitare i suoi poteri.\nEl Morisco, anch'esso egiziano e studioso della cultura e della storia dei suoi avi, annulla un terribile sortilegio che prevede il risveglio di antiche mummie. \u00c8 ignaro che sia opera di Rakos, ma basta per farselo nemico: per vendetta, Rakos vuole la morte di El Morisco. Mette in atto il suo folle piano: la notte, con un sortilegio, trasforma delle statuette d'argilla in terribili bestie, capaci di aggredire ferocemente chiunque attraversi la loro strada. El Morisco chiama in suo aiuto Tex, Carson ed il suo fido maggiordomo Eusebio: tutti partono verso la Sierra per fermare Rakos.\nNell'albo successivo, il n. 229 intitolato \"L'orribile sortilegio\", El Morisco scopre che Rakos \u00e8 l'anagramma di \"Sokar\": \u00e8 il vero e segreto nome del sacerdote egizio, l'unica arma che pu\u00f2 distruggerlo. Consapevole del pericolo, Rakos cerca di fermare i ranger e lo scienziato, muovendo contro di loro una mandria impazzita di grossi animali africani che distrugge la casa del Morisco. Ma El Morisco, con un trucco, riesce a nascondere s\u00e9 stesso e i suoi compagni alla loro vista. Ormai il sole sta per sorgere e con esso Rakos perde il suo potere: egli stesso, rabbioso, distrugge la mandria che aveva creato.\nTex, Carson, El Morisco ed Eusebio raggiungono la piramide in cui giace Rakos. Vinta la difesa degli indiani Yaqui al servizio del sacerdote e di una strana specie di aggressivi babbuini, penetrano nella stanza del sarcofago. Chinatosi sulla mummia di Rakos, El Morisco strappa la fascia che ne copre la fronte urlando il nome di Sokar. La mummia si riduce in polvere e lo spirito di Rakos vaga per la Sierra in cerca di vendetta.\n7\u00aa apparizione (Yama).\nIl settimo incontro, seppur breve, \u00e8 significativo. El Morisco affronta uno dei nemici mortali di Tex, il diabolico Yama, figlio di Mefisto. Nel numero 267 (\"Tex contro Yama\") El Morisco e Yama ingaggiano una breve disfida di magia. Lo scontro si chiude in un sostanziale pareggio, ma il sapiente egiziano dimostra cognizioni in materia di occultismo, tali da metterlo in grado di rivaleggiare con il malvagio avversario.\nSi propone come nuovo nemico di Yama e fornisce agli amici ranger degli speciali anelli magici, che li proteggeranno dai continui attacchi dello stregone. A parte lo sciamano dei Navajos, El Morisco \u00e8 l'unico amico di Tex in grado di fornirgli un prezioso aiuto contro gli straordinari poteri malefici del tetro figuro. Proprio con uno di questi anelli Tex colpisce e sconfigge Yama.\n8\u00aa apparizione.\nNel numero 328, il curandero convoca da lui Tex e Carson, affinch\u00e9 cercassero il professore Manuel Doberado, scomparso nel deserto durante la ricerca di un vascello olandese arenatosi in un deserto. Giunti a Riito, paese dove avrebbero trovato un amico di Doberado, Quintana, il quale viene ammazzato, cos\u00ec come viene ucciso un vecchio cercatore d'oro mentre stava raccontando come arrivare alla nave.\nNel numero successivo, Tex scoprir\u00e0 che a provocare queste morti era una cerbottana che scagliava spine in grado di avvelenare il sangue e a scagliarle erano indiani Pima, soggiogati dall'Oppio. A fornirglielo era Juan Velarde, un ex collega di Doberado, a cui rivela di aver scoperto l'esistenza di una valle di cinesi, che Velarde utilizzava per guadagnarci in termini commerciali.\nNell'albo successivo, dopo aver ucciso gran parte degli indiani a guardia del vascello, i due rangers cadono in un agguato tesogli loro da Velarde, che li fa entrare nella nave per poi farla esplodere con la dinamite, venendo poi ammazzato dai uno dei suoi indiani, che lo credeva matto. Tex e Carson, dopo aver attraversato un torrente sotterraneo, riescono a portare in salvo il professore.\n9\u00aa apparizione (Gli Uomini Giaguaro e Tezcatlipoca).\nEl Morisco fa di nuovo capolino nell'albo n. 387, nell'avventura \"Ritorno a Pilares\" (che corrisponde alla storia seguente: \"Tempo di uccidere\"). Recatosi nuovamente dall'amico egiziano, Tex scopre che un gruppo di fantomatici \"Uomini Giaguaro\" hanno assaltato e dato fuoco alla sua casa. Nell'assalto, il figlio di Tex, Kit, \u00e8 stato rapito e l'amico pellerossa del ragazzo, Kinlay, \u00e8 stato ucciso.\nIl ranger comincia ad indagare su \"Il segreto del Morisco\" (che \u00e8 il titolo dell'uscita successiva), ritrovando il fido Eusebio fra le rovine della casa dello studioso. El Morisco, invece, ha trovato rifugio in una grotta e, raggiunto dal ranger, gli riepiloga gli avvenimenti accaduti, raccontandogli l'assalto dei misteriosi individui, guidati da un folle mascherato che si spaccia per il Dio azteco Tezcatlipoca. Lo sconosciuto personaggio \u00e8 entrato in possesso di un prezioso codice precolombiano e, sapendo che parte del manoscritto \u00e8 conservata nella missione di San Diego, Tex ed El Morisco si mettono alla sua ricerca, anticipando il folle ed i suoi uomini giaguaro, responsabili, tra l'altro, dello sterminio di un avamposto militare.\nLa vicenda prosegue ne \"Gli Uomini Giaguaro\". Il ranger ed i suoi amici sono ingiustamente accusati della strage dall'esercito messicano ed incarcerati a Casas Grandes, ma vengono rilasciati, dopo alterne vicende, grazie all'aiuto di un vecchio amico: Montales. Durante l'assalto alla caserma della citt\u00e0, viene catturato uno dei nemici, apparentemente una via di mezzo tra un uomo ed un felino. Dopo un cruento scontro, egli riesce a liberarsi, ferisce Montales e uccide un soldato, ma viene ucciso da un colpo di pistola. Le macchie che ne ricoprono la pelle svaniscono come per incanto, come i lineamenti ferini, lasciando trasparire il volto di un indio. Tex ed El Morisco si rimettono in marcia per la missione di San Diego.\nGiunti alla missione (di cui si parla ne \"Il dio azteco\"), Tex e compagnia fanno la conoscenza del frate responsabile, tale padre Xavier, che si scopre essere custode di incredibili segreti legati a tecnologie di possibile matrice aliena. Mentre El Morisco studia la parte ritrovata del codice azteco, tornano gli uomini giaguaro che si scontrano con i soldati di Montales. Uno dei nemici viene riconosciuto da un militare: si tratta di un suo cugino. Intanto il folle padre Xavier non \u00e8 intenzionato a svelare ulteriori segreti e decide di far saltare la missione per seppellire definitivamente prove e documenti. A Valle de Rosario, Tex e gli altri faranno conoscenza di Antonio Herrera, amico di Montales proprietario delle miniere della zona, che propone loro un'alleanza.\nIn quello che si capir\u00e0 essere \"Il villaggio dei dannati\" (albo n. 391), El Morisco \u00e8 aggredito da Tezcatlipoca e dai suoi seguaci, che vogliono sottrargli la parte mancante del codice precolombiano. Valle de Rosario \u00e8 una cittadina sinistra, con una chiesa che funge da copertura ad un passaggio sotterraneo che porta ad un tempio azteco situato nel sottosuolo: qui si trova anche una mefitica pozza che emana temibili vapori e trasforma in belve chiunque vi si immerga. Il fanatico che si spaccia per Dio azteco raduna una folla di campesinos, promettendo loro la rinascita degli antichi dei: per propiziarla vuole fare un sacrificio umano che ha per vittima il giovane Kit Willer.\nIl \"Sacrificio umano\" \u00e8 sventato da Tex, che con Montales sbaraglia facilmente gli \"Uomini Giaguaro\". I due poi si riuniscono ad Antonio Herrera. El Morisco, rimasto a Valle de Rosario, scopre il volto di colui che si cela dietro la maschera di Tezcalipoca: \u00e8 Victor Herrera, fratello di Antonio: i due sono due fanatici intenzionati a far risorgere un potente spirito nazionalistico messicano con l'ausilio di un potente esplosivo, la cui segreta collocazione \u00e8 annotata nel codice precolombiano.\nIl racconto dedicato agli uomini giaguaro \u00e8 il pi\u00f9 lungo dell'intera saga di Tex, dipanandosi per oltre cinque albi.\n10\u00aa apparizione.\nEl Morisco riappare nell'albo n. 425, nella vignetta \"Il mistero della pergamena\" (che corrisponde alla storia seguente: \"Sfida infernale\"). Tex e Carson ricevono una pergamena da consegnare ad El Morisco e scovano un prezioso indizio su un contrabbando di armi, che li indirizza alla nave \"Moctezuma\". Tentano di perquisirla, ma la nave salpa con il suo carico d'armi: il commissario portuale, complice del losco trafficante Johnny Butler, viene ucciso insieme dallo stesso Butler.\nNell'albo n. 426, intitolato \"Yucat\u00e1n!\", Tex e Carson recapitano a Pilares una pergamena scritta dal sacerdote maya Uax\u00e1n, un conoscente di El Morisco: in essa si parla di un bianco che si spaccia per la reincarnazione del Dio Kukulk\u00e1n e controlla lo Yucatan. Proprio lui \u00e8 il beneficiario del traffico di armi. A Citt\u00e0 del Messico i due pards contattano Montales ed El Morisco: essi scoprono che il capitano Raga del \"Moctezuma\" contrabbanda reperti maya in cambi di armi. Nel frattempo, nella giungla della penisola, alcuni loschi individui costringono gli indios locali a tuffarsi in un antico pozzo sacrificale, per ripescare preziosi manufatti d'oro.\nNell'albo n. 427, intitolato \"Il pozzo dei sacrifici\", si scopre la vera identit\u00e0 di colui che si spaccia per la reincarnazione del Dio Kukulk\u00e1n: \u00e8 l'archeologo Sir James Sanders. Egli ha rapito il sacerdote Uax\u00e1n ed attende il carico d'armi del \"Moctezuma\" per guidare i maya in una guerra. Tra i suoi complici c'\u00e8 il bieco Bagley, che lo asseconda per impossessarsi di tutti i manufatti d'oro che gli sfruttati nativi recuperano dal profondo pozzo dei sacrifici. Tex, Carson ed El Morisco si addentrano nella giungla per contrastare il piano e liberare Uax\u00e1n. Tex si tuffa nel pozzo dei sacrifici per salvare un indio dalle spire di un anaconda, ma viene catturato dal serpente: la lotta tra i due termina con la vittoria del ranger.\nL'avventura termina nelle prime pagine dell'albo successivo: El Morisco ipnotizza Sanders e gli indios che lo adorano come la divinit\u00e0 Kukulk\u00e1n, pone fine al contrabbando e ristabilisce l'autorit\u00e0 di Uax\u00e1n.\n11\u00aa apparizione.\nL'undicesima apparizione del Morisco nella serie regolare di Tex \u00e8 avvenuta fra il n. 452 (\"Il ritorno del Morisco\") ed il n. 454 (\"Il risveglio della mummia\").\nLo scienziato di Pilares, Tex e Kit Carson si adoperano, pur seguendo per buona parte della vicenda piste differenti, per ostacolare i \"Figli di Horus\", una setta di fanatici adoratori delle antiche divinit\u00e0 egizie, che per risvegliare la mummia del sacerdote Akhran non hanno esitato a far rapire dal comanchero Juan Raza due ragazzi messicani di madre egiziana, ritenuti diretti discendenti del sacerdote.\nDopo essersi riuniti a Durango, i tre, insieme ad Eusebio ed all'anziano ranger Jesse Hawks, giungono sul Pico del Diablo appena in tempo per evitare il sacrificio dei ragazzi ed il risveglio della mummia, grazie al pentimento di Raza e, soprattutto, alle arti magiche del Morisco, in grado di contrastare con grande efficacia i malefici del capo dei fanatici. In questa storia viene anche rivelato per la prima volta il vero nome del curandero egiziano: Ahmed Jamal.\n12\u00aa apparizione.\nLa dodicesima apparizione del Morisco nella serie regolare \u00e8 avvenuta fra il n. 649 (\"La stirpe dell'abisso\") ed il n. 651 (\"Luna insanguinata\").\nNel primo albo, viene narrata un'antica leggenda Maya, secondo la quale prima della creazione dell'umanit\u00e0 gli dei fecero diverse prove di creazione, fra le quali la macabra razza degli uomini serpente, questa destinata all'undicesimo abisso dell'inferno di Mitnal. A questo proposito, il dottor Palacio, fedele amico d'El Morisco, ucciso da misteriosi uomini in nero, lascia all'amico scienziato un diario in eredit\u00e0, intitolato \"Curandero di Pilares\"; Tex ed i suoi pards vengono richiamati dal Morisco, che, insieme al fedele Eusebio, partono verso il profondo Messico.\nNell'albo successivo, il n. 650 intitolato \"I misteri di Villa Diago\", El Morisco ed i quattro rangers giungeranno nel cuore della giungla del Durango meridionale, ove sorge la vecchia mansione della nobile famiglia Diago; questa ricca famiglia, discendente dei conquistadores spagnoli, nel corso degli anni hanno da sempre nascosto un tremendo segreto di famiglia, ovvero un patto con la stirpe dell'abisso che port\u00f2 alla segregazione di una sorta di uomini incrociati coi serpenti.\nLa storia terminer\u00e0 agli inizi dell'albo n. 651, dove Tex ed i suoi pards affronteranno e fermeranno la subumana Stirpe dell'Abisso, scendendo a fronteggiarla ove vi fu collocata all'inizio dei tempi.\n13\u00aa apparizione.\nEl Morisco ritorna per poche pagine nell'albo numero 674, intitolato \"I quattro cavalieri\", dove Tex torna a combattere contro Yama, il figlio di Mefisto.\nSu Tex Speciale.\nEl Morisco \u00e8 anche apparso in due albi di Tex Speciale (cosiddetto Texone).\n1\u00aa apparizione.\nNel n. 3, intitolato \"Il segno del serpente\", Tex, Carson ed El Morisco si trovano impegnati nella ricerca di alcuni desperados, rapinatori di miniere, rintanatisi in un antico convento messicano. Essi riescono a scacciare tutti coloro che osano avvicinarsi e possono godere di un infallibile jolly: all'imbocco del canyon, che porta al loro covo, su un pietrone su cui \u00e8 scolpito il simbolo di un serpente a due teste, strisciano dei velenosissimi crotali. Nei sotterranei del monastero, l'alchimista Sebasti\u00e1n, finanziato dai furti della banda, cerca il sistema per creare l'oro.\nGrazie al fortuito aiuto del figlio Kit e di Tiger Jack, i nostri riusciranno a sventare la pericolosa banda di Lotero, mentre Sebasti\u00e1n, dopo una breve fuga, giacer\u00e0 cadavere avvolto dai crotali. Il corpo dell'alchimista verr\u00e0 sepolto dai ranger che bruciano poi il libro che consultava per carpire il segreto dell'immortalit\u00e0.\n2\u00aa apparizione.\nNell'albo n. 27, intitolato \"La cavalcata del morto\", presso alcuni bivacchi, dei cowboys raccontano diverse terribili storie. La storia di Arturo Videla in particolare, ovvero un comanchero decapitato che girovaga presso praterie e deserti in groppa al suo stallone nero il quale ha cominciato una serie di stermini. La prima vittima \u00e8 uno dei rangers che l'aveva arrestato e condannato pi\u00f9 di vent'anni prima. El Morisco \u00e8 convinto che il macabro demonio abbia a che fare con una societ\u00e0 segreta, i \"Resurrezionisti\", che saccheggiano i cimiteri messicani al fine di far rivivere i morti. Tex ed i suoi pards giungono a Pilares al fine di aiutare lo stesso Morisco e risolvere tale mistero.\nSu Color Tex.\nEl Morisco compare anche su Color Tex, nell'albo n. 8 \"Minaccia nelle tenebre e altre storie\".\nNel primo episodio, \"Minaccia nelle tenebre\", El Morisco aiuta Tex e i suoi pard nel combattere un antico demone che tormenta il senatore Falkner. Questi rivela a Tex e ai suoi pard, che nel corso della notte oscure presenze si manifestano nella sua casa, opera di Bruce Sangston, vecchio compagno di universit\u00e0 al quale il senatore Falkner ha negato un favore. Nel corso della notte, nonostante la presenza del Morisco, Falkner rimane ucciso dal demone. Tex decide quindi di vendicarlo recandosi presso il quartiere cinese di Galveston, dove Sangston gestisce una fumeria d'oppio, qui El Morisco, affiancato da Eusebio, gli tende una trappola. Nel finale, mentre Tex e Carson si scontrano con le guardie di Sangston, questi evoca di sua mano il demone che lo divora, scomparendo proprio mentre Tex e Carson irrompono nella stanza. La storia si conclude con la spiegazione del Morsico riguardo al trucco che ha usato per ingannare Sangston."}
{"id": "579105", "revid": "133248", "url": "https://it.wikipedia.org/wiki?curid=579105", "title": "Cono di luce", "text": ""}
{"id": "579111", "revid": "14258", "url": "https://it.wikipedia.org/wiki?curid=579111", "title": "Johnny Alberto Cecotto", "text": ""}
{"id": "579113", "revid": "125261040", "url": "https://it.wikipedia.org/wiki?curid=579113", "title": "Sistema immunitario artificiale", "text": "Il metodo del sistema immunitario artificiale (in inglese artificial immune system da cui l'acronimo \"AIS\") \u00e8 un tipo di algoritmo di ottimizzazione ispirato ai principi e ai processi del sistema immunitario degli esseri viventi. In particolar modo gli algoritmi di questo genere sfruttano le caratteristiche di memoria ed esperienza per risolvere i problemi studiati. Sono accoppiati all'intelligenza artificiale e strettamente correlati con gli algoritmi genetici.\nI processi evolutivi simulati con il metodo degli AIS includono il pattern recognition, la mutazione e la selezione degli elementi da clonare.\nDescrizione dell'algoritmo.\nQuesto articolo illustra l'implementazione algoritmica di questi processi. Per i concetti di base di biologia fare riferimento ai sistemi immunitari naturali.\nPseudocodice.\nQui di seguito \u00e8 mostrato quello che pu\u00f2 essere uno pseudocodice che implementa \nil metodo dagli AIS.\nDefiniamo innanzitutto i seguenti parametri:\nQuesto pu\u00f2 essere lo pseudocodice:\n generare formula_1 genitori\n for i=1:formula_4\n se i&gt;1\n genero genitori mancanti\n for j=1:formula_3\n clonare ogni genitore\n mutare ogni clone\n valutare la/e funzione/i obiettivo di ogni clone\n valutare la funzione fitness di ogni clone\n selezionare all'interno di ogni famiglia l'elemento migliore, ovvero con la funzione fitness pi\u00f9 elevata. L'elemento_ \n migliore diventa il nuovo genitore della famiglia\n termine ciclo j\n tra tutti i genitori si eliminano quelli troppo vicini e si eliminano le soluzioni con la funzione fitness peggiore_ \n garantendo che ci sia rinnovamento di almeno formula_5.\n termine ciclo i\n\"Commenti:\"\nRiconoscimento di Pattern.\nLa rappresentazione degli Anticorpi e degli antigeni \u00e8 comunemente implementata con stringhe di attributi. Questi possono essere rappresentati come numeri binari, interi o reali, sebbene il modello originario prevedesse l'utilizzo di qualsiasi attributo numerico. La corrispondenza \u00e8 ottenuta utilizzando la distanza euclidea, la distanza di Manhattan o la distanza di Hamming.\nHypermutation.\nGli algoritmi di selezione clonale sono comunemente usati per l'ipermutazione (\"hypermutation\" in inglese) degli anticorpi. Questo permette alla stringa di attributi di migliorarsi (la qualit\u00e0 degli attributi \u00e8 misurata mediante una funzione di \"fitness\") usando esclusivamente la mutazione.\nStoria.\nIl metodo degli AIS fu introdotto a met\u00e0 degli anni '80 da Farmer, Packard and Perelson in un articolo riguardante le reti immuni (1986). Fu comunque solo dopo la met\u00e0 degli anni '90 che gli AIS iniziarono ad avere una propria area di studio. Forrest et al (con la selezione negativa) iniziarono ad approfondire gli argomenti nel 1994; e Dasgupta condusse studi approfonditi sugli algoritmi facenti uso della selezione negativa. Hunt e Cooke iniziarono dei lavori sui modelli di reti immuni nel 1995; Timmis e Neal continuarono questo lavoro e ne migliorarono alcuni aspetti. I lavori di DeCastro &amp; Von Zuben's e Nicosia &amp; Cutello's (sulla selezione clonale artificiale) si diffusero e divennero prestigiosi nel 2002. \nIl primo libro trattante gli argomenti degli AIS fu edito scritto da Dasgupta nel 1999.\nNuovi ambiti di ricerca, come la danger theory e algoritmi ispirati al sistema immunitario innato, sono ora in fase di esplorazione. Sebbene la capacit\u00e0 di questi campi di apportare miglioramenti rispetto agli algoritmi AIS gi\u00e0 esistenti \u00e8 molto dibattuta, questa stessa sfida \u00e8 uno dei principali stimoli per lo sviluppo di algoritmi \"AIS\".\nIn origine \"AIS\" veniva utilizzato per trovare astrazioni efficienti dei processi esistenti nel sistema immunitario ma, recentemente, si \u00e8 iniziato ad interessarsi alla modellistica di processi biologici mediante algoritmi immunologici."}
{"id": "579115", "revid": "1705737", "url": "https://it.wikipedia.org/wiki?curid=579115", "title": "Battaglia di Falkirk", "text": "La battaglia di Falkirk fu combattuta il 22 luglio 1298 tra gli inglesi, comandati da re Edoardo I, e i ribelli scozzesi, guidati da William Wallace. Sebbene vittorioso in questo che fu lo scontro pi\u00f9 importante delle guerre di indipendenza scozzesi, Edoardo non riusc\u00ec a portare a termine la sottomissione della Scozia, perch\u00e9 il suo esercito fu indebolito dalla tattica della terra bruciata messa in atto da Wallace prima della battaglia.\nContesto.\nMentre era impegnato a combattere in Francia, re Edoardo apprese che la sua armata del nord era stata pesantemente sconfitta dai ribelli scozzesi nella battaglia di Stirling Bridge. Conclusa una tregua con re Filippo il Bello di Francia, nel marzo 1298 veleggi\u00f2 subito in patria per organizzare un esercito con cui invadere di nuovo la Scozia. Come prima mossa, il sovrano inglese spost\u00f2 il centro di governo a York (funzione che mantenne poi per sei anni). In aprile, nella citt\u00e0 fu tenuto un consiglio di guerra per mettere a punto gli ultimi dettagli dell'invasione. Edoardo convoc\u00f2 tutti i nobili scozzesi, dichiarando poi come traditori quelli che non si erano presentati. Le truppe furono riunite a Roxburgh il 25 giugno. Si trattava di un'armata imponente: 3.000 cavalieri e 25.000 fanti, tra cui gallesi armati con arco lungo.\nIn giugno l'esercito marci\u00f2 verso il nord, ma le cose non andarono come previsto. Wallace, che era stato nominato \"Guardiano di Scozia\", ordin\u00f2 di fare terra bruciata davanti agli inglesi, cos\u00ec da togliere agli invasori ogni possibilit\u00e0 di approvvigionamento. La situazione and\u00f2 precipitando e l'esercito inglese si trov\u00f2 stretto dai morsi della fame, al punto che andava serpeggiando il germe della ribellione, soprattutto tra i gallesi. Mentre si trovava nei pressi di Edimburgo e stava per decidere l'ignominiosa ritirata, ricevette la notizia che Wallace si era attestato nel bosco di Callendar vicino a Falkirk, a sole tredici miglia di distanza, pronto a inseguire il nemico in ritirata.\nLa battaglia.\nL'esercito scozzese, di nuovo composto soprattutto da lancieri, come a Stirling, fu organizzato in quattro grandi formazioni a porcospino, conosciute come schiltron. Lo spazio tra queste quattro formazioni fu occupato dagli arcieri, armati con l'arco corto scozzese. Dietro, una piccola truppa di cavalleria leggera, composta da uomini del clan Comyn e da altri nobili.\nIl 22 luglio, la cavalleria inglese, divisa in tre battaglioni, giunse in vista dell'esercito scozzese. L'ala sinistra era comandata da Roger Bigod, V conte di Norfolk, e dai conti di Hereford e Lincoln. Quella destra era agli ordini di Anthony Bek, vescovo di Durham, mentre il re comandava il centro dello schieramento.\nLo scontro fu durissimo: la cavalleria inglese, che era andata all'attacco in maniera frettolosa, fu respinta. Intanto, per\u00f2 quella scozzese si diede alla fuga. Edoardo riusc\u00ec a riportare ordine tra le sue truppe, mentre gli schiltron, trovandosi senza alcuna copertura, furono dapprima un facile bersaglio per gli arcieri nemici e vennero poi di nuovo caricati dalla cavalleria inglese, che questa volta esegu\u00ec alla lettera gli ordini del re. Gli scozzesi furono decimati. Wallace riusc\u00ec a sopravvivere e a scappare.\nQuesta sanguinosa battaglia segn\u00f2 la fine del carisma e della credibilit\u00e0 di Wallace, anche se gli inglesi non riuscirono a portare avanti la campagna, perch\u00e9 indeboliti dalla tattica della terra bruciata che lo scozzese aveva messo in atto. Edoardo ordin\u00f2 all'esercito di ritirarsi a Carlisle nella speranza di dare respiro alla truppe. Ma molti disertarono e ci\u00f2 costrinse il sovrano inglese a far smobilitare la maggior parte del suo esercito, anche se lui rest\u00f2 sul confine scozzese fino alla fine dell'anno. Quindi se ne ritorn\u00f2 a sud senza essere riuscito a chiudere definitivamente la partita con gli scozzesi. La fase popolare della guerra agli inglesi, guidata dall'eroe Wallace, venne meno e i nobili ripresero in mano le redini del conflitto. Wallace torn\u00f2 nell'oscurit\u00e0 e nel 1305 fu catturato e giustiziato."}
{"id": "579116", "revid": "10431", "url": "https://it.wikipedia.org/wiki?curid=579116", "title": "Albinia", "text": "Albinia \u00e8 una frazione del comune italiano di Orbetello, nella provincia di Grosseto, in Toscana.\nGeografia fisica.\nAlbinia \u00e8 situata in Maremma lungo la costa tirrenica, presso la foce del fiume Albegna \u2013 da cui il toponimo \u2013 all'estremit\u00e0 settentrionale del tombolo della Giannella, che collega la terraferma con il promontorio dell'Argentario. La frazione dista circa 30\u00a0km da Grosseto e poco pi\u00f9 di 10\u00a0km dal capoluogo comunale.\nStoria.\nUn primo centro abitato, denominato \"Alminia\", \u00e8 menzionato nell'Itinerarium Maritimum, che elencava le citt\u00e0, stazioni e porti lungo il tragitto marittimo che da Roma conduceva in Provenza. \nSulla base di questa indicazione storica, nel 1977 l'archeologo D.P.S. Peacock individuo alla periferia del moderno abitato, un centro di produzione di anfore di epoca romana. A partire da questo primo ritrovamento, tra il 1977 e il 2002 furono condotte altre indagini archeologiche, realizzate da universit\u00e0 italiane e straniere, che hanno interessato il territorio tra Albinia, Forte delle Saline e la foce del fiume Albegna; queste indagini hanno permesso di testimoniare la presenza di un centro portuale alla foce, che serviva una serie di officine dedicate alla produzione di anfore, almeno fino al I secolo a.C. . \nIl moderno centro abitato di Albinia nacque negli anni del fascismo come frutto di un intervento di pianificazione territoriale che incluse la bonifica delle paludi del fiume Albegna. Il nucleo originario era costituito da una serie di abitazioni residenziali ad un piano, fatte costruire dall'ingegnere Bartolini per i propri operai, dalla stazione ferroviaria, da un'osteria, una dispensa, l'edificio del Consorzio di bonifica Osa-Albegna e l'imponente struttura del silo del Consorzio agrario provinciale. Il primo nome dato al paese fu \"Albegna\", ma confuso troppe volte con il fiume omonimo fu cambiato in \"Albinia\". Il moderno paese si svilupp\u00f2 per\u00f2 soltanto a partire dagli anni cinquanta, quando con la riforma fondiaria del 1951 il territorio fu riorganizzato in poderi e il villaggio fu popolato con numerosi immigrati da province e regioni limitrofe. Albinia fu progettata come centro servizi di una vasta area rurale, come altre frazioni sorte allo stesso modo in quegli anni (Rispescia, Borgo Carige, Marsiliana) e nel 1957 venne consacrata la chiesa parrocchiale. Negli anni la popolazione si \u00e8 moltiplicata, tanto che oggi, con i suoi circa abitanti, \u00e8 la frazione pi\u00f9 popolosa del comune di Orbetello.\nIl 12 novembre 2012, a seguito delle forti precipitazioni che hanno provocato l'esondazione del fiume Albegna, l'intero abitato \u00e8 stato sommerso da acqua e fango, risultando uno dei centri maggiormente colpiti dall'alluvione che si verific\u00f2 in varie zone della Maremma grossetana, con ingenti danni alle attivit\u00e0 economiche locali.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Albinia. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nCultura.\nNella frazione \u00e8 situato il Museo della cultura contadina, piccolo museo etnografico che ha come scopo quello di documentare la storia del territorio e la societ\u00e0 rurale della Maremma a sud di Grosseto, dagli inizi del XX secolo agli interventi di bonifica e alla riforma fondiaria. \u00c8 inserito nella rete museale provinciale \"Musei di Maremma\".\nInfrastrutture e trasporti.\nStrade.\nIl centro abitato di Albinia \u00e8 collegato sia a nord con Grosseto che a sud con Roma, essendo infatti servito da uno svincolo sulla strada statale 1 Via Aurelia. Inoltre, \u00e8 collegato anche con l'entroterra, in quanto punto di partenza della strada regionale 74 Maremmana, che porta verso il Lazio e l'Umbria.\nFerrovie.\nNella frazione \u00e8 situata la stazione di Albinia, scalo di medie dimensioni lungo la tratta Grosseto-Roma della Ferrovia Tirrenica.\nSport.\nHa sede nella frazione l'Unione Sportiva Albinia, societ\u00e0 calcistica fondata nel 1957, che milita nel campionato di Promozione. Disputa le partite casalinghe al campo sportivo comunale \"Giampiero Combi\"."}
{"id": "579128", "revid": "1711941", "url": "https://it.wikipedia.org/wiki?curid=579128", "title": "Beregond", "text": ""}
{"id": "579130", "revid": "24443", "url": "https://it.wikipedia.org/wiki?curid=579130", "title": "Alta via della Valle d'Aosta n. 1", "text": "L'Alta via della Valle d'Aosta n. 1 (in francese: \"Haute route n. 1 de la Vall\u00e9e d'Aoste\"), detta anche Alta via dei Giganti (\"Haute route des G\u00e9ants\") \u00e8 un'alta via il cui tracciato parte e termina nel territorio della Valle d'Aosta, ma si sviluppa in parte anche nel Biellese, al cospetto dei massicci pi\u00f9 elevati delle Alpi: Monte Rosa, Cervino e Monte Bianco. \n\u00c8 la seconda e ultima parte del tracciato del tor des G\u00e9ants e viene interamente percorsa da Donnas a Courmayeur, attraversando tutte le vallate laterali della sinistra orografica (settentrionale) della Valle d'Aosta; nell'ordine: valle del Lys, val d'Ayas, Valtournenche, vallone di Saint-Barth\u00e9lemy, Valpelline, valle del Gran San Bernardo, val Ferret."}
{"id": "579132", "revid": "697352", "url": "https://it.wikipedia.org/wiki?curid=579132", "title": "C5", "text": ""}
{"id": "579134", "revid": "110157", "url": "https://it.wikipedia.org/wiki?curid=579134", "title": "Chiesa della Vergine del Santissimo Rosario", "text": "La Chiesa del Santissimo Rosario si trova a Montemesola (TA) in via Roma ed \u00e8 dedicata alla Beata Vergine del Rosario Patrona del paese e titolare della confraternita omonima fondata nel 1683.\nStoria.\nGrazie all'interessamento del priore Vito Intern\u00f2, dei confratelli Nunzio Castrignano, Michele Bucci e Lellio Ramires, la costruzione della chiesa inizi\u00f2 il 2 febbraio 1824 sul luogo gi\u00e0 sede dell\u2019antica chiesa degli albanesi di rito bizantino dedicata allo Spirito Santo. Iniziata con un fondo cassa di 209 ducati. Cost\u00f2 complessivamente ducati e 90 grani.\nIl 7 marzo 1824 don Cosimo Tripaldi, parroco del paese, benedisse ufficialmente la posa della prima pietra e grazie all'aiuto dei numerosi confratelli la costruzione fu ultimata in sei anni.\nFu aperta al culto il 9 ottobre 1830 benedetta dal parroco don Cosimo Tripaldi con l'assistenza del canonico Ciro Orlando cerimoniere dell'arcivescovo Giuseppe Antonio De Fulgure, e dai sacerdoti secolari Sante Annicchiarico, Ciro D'Al\u00f2 e Orazio Motolese da Grottaglie. Nel 1848 ebbe il suo campanile dotato di tre campane, una delle quali donata dal marchese Pasquale Chyurlia. Venne restaurata ed abbellita nel 1924 dal rettore Michele Punzi."}
{"id": "579146", "revid": "1632387", "url": "https://it.wikipedia.org/wiki?curid=579146", "title": "Coppa dei Campioni 1962-1963", "text": "La Coppa dei Campioni 1962-1963, ottava edizione del torneo, vede la partecipazione di 30 squadre, tra cui per la prima volta i campioni dell\u2019Albania. Il torneo venne vinto dal Milan, che sconfisse in finale i portoghesi del Benfica, vincitori delle ultime due edizioni e divenne la prima squadra italiana a vincere il trofeo.\nRisultati.\nPrimo turno.\nStade de Reims "}
{"id": "579150", "revid": "767487", "url": "https://it.wikipedia.org/wiki?curid=579150", "title": "L'appartamento del 13\u00ba piano", "text": "L'appartamento del 13\u00ba piano (\"La semana del asesino\", 1972) \u00e8 un film diretto da Eloy de la Iglesia, che \u00e8 anche coautore della sceneggiatura. Il titolo in inglese \u00e8 \"The Cannibal man\", ma va ricordato che non \u00e8 un film sui cannibali.\nTrama.\nMarcos, giovane impiegato di un mattatoio, uccide per errore un tassista guardone. La sua fidanzata cerca di convincerlo a costituirsi ma lui, in preda ad un raptus, la strangola durante una lite.\nPer poter coprire questi due omicidi Marcos sar\u00e0 costretto ad ammazzare anche il fratello, la sua fidanzata e l'anziano padre.\nNel frattempo stringer\u00e0 una sincera amicizia con Nestor, un ricco e raffinato omosessuale che abita in un moderno condominio proprio di fronte alla fatiscente casa di Marcos."}
{"id": "579151", "revid": "13648", "url": "https://it.wikipedia.org/wiki?curid=579151", "title": "Intersezione tra solidi", "text": ""}
{"id": "579152", "revid": "13648", "url": "https://it.wikipedia.org/wiki?curid=579152", "title": "Incidenza tra solidi", "text": ""}
{"id": "579154", "revid": "20654", "url": "https://it.wikipedia.org/wiki?curid=579154", "title": "Carmelitani dell'Antica Osservanza", "text": ""}
{"id": "579159", "revid": "228587", "url": "https://it.wikipedia.org/wiki?curid=579159", "title": "Segnale (informatica)", "text": "Un segnale, in informatica, \u00e8 un impulso asincrono trasmesso da un processo ad un altro, ed \u00e8 uno degli strumenti di comunicazione tra processi. Tipicamente nessun dato viene trasmesso assieme al segnale, contrariamente a quanto accade, in generale, per gli \"eventi\" nella programmazione ad eventi.\nNei sistemi operativi Unix, Unix-like ed in genere quelli che seguono le specifiche POSIX, esiste una metodologia uniforme di utilizzare i segnali, come l'utilizzo della chiamata di sistema codice_1 per mandare segnali, oppure l'uso di codice_2 e codice_3 per la definizione delle funzioni per la gestione dei segnali. In tali sistemi, oltre che da altri processi, i segnali sono inviati anche direttamente dal kernel per notificare il verificarsi di condizioni anomale (ad es. SIGSEGV, SIGBUS o anche SIGURG)\nLa Single UNIX Specification specifica i seguenti segnali per codice_4:\nCondizioni.\nLe seguenti condizioni possono generare un segnale:\nI segnali potrebbero, a volte, causare l'interruzione di una chiamata di sistema in corso."}
{"id": "579164", "revid": "22475", "url": "https://it.wikipedia.org/wiki?curid=579164", "title": "Ruscello", "text": "In idrografia, ruscello \u00e8 il nome generico di un piccolo corso d'acqua sorgiva.\nEtimologia.\nIl termine \"ruscello\" trae origine dal latino volgare \"ri(v)uscellus\", diminutivo non attestato di \"rivus\" (\"corso d'acqua\", da cui anche \"rivo\", \"rio\"), sostantivo latino derivante a sua volta da una presunta radice indoeuropea \"rei\" (\"scorrere\").\nDescrizione.\nPur avendo una portata alquanto incostante, i ruscelli presentano un letto sempre piuttosto ristretto, distinguendosi sotto questo aspetto dai torrenti; tuttavia anche i ruscelli, in virt\u00f9 delle pendenze spesso notevoli, possono provocare significativi fenomeni erosivi i quali prendono appunto il nome di ruscellamenti. Un modesto corso d'acqua lento e placido \u00e8 detto invece \"rio\" (o talvolta \"rivo\"), mentre di origine prettamente artificiale \u00e8 la \"roggia\".\nSeppur caratterizzati da corsi brevi e da scarse portate d'acqua, in molte aree i ruscelli possono formare un fitto reticolo idrografico, tanto da contribuire in modo spesso determinante alla formazione di torrenti e fiumi.\nInoltre, il ruscello d\u00e0 origine con le sue rive ad un particolare ambiente naturale che vede la crescita di una tipica vegetazione riparia e lo sviluppo di una fauna peculiare, caratterizzata da specie specifiche quali, ad esempio, la lampreda di ruscello ed il ghiozzo di ruscello."}
{"id": "579169", "revid": "1318658", "url": "https://it.wikipedia.org/wiki?curid=579169", "title": "Baita Cernello", "text": "La baita Cernello \u00e8 un rifugio situato nel comune di Valgoglio (BG), in Alta Val Seriana, nelle Alpi Orobie, a 1.956\u00a0m. Sorge sulle rive del Lago Cernello.\nStoria.\nNegli anni cinquanta, durante la ristrutturazione della vicina diga Cernello, l'Enel, societ\u00e0 committente, aveva necessit\u00e0 di infrastrutture adeguate per l'accoglienza di operai e macchinari. Vennero cos\u00ec costruiti fabbricati appositi e tra loro la baita Cernello. Dopo tale intervento il CAI di Bergamo si interess\u00f2 al fabbricato della Baita Cernello, facendo pressioni all'ENEL per ottenerne la concessione. Sino agli anni settanta la baita Cernello venne utilizzata dai pastori come ricovero durante la transumanza delle loro mandrie e il 24 settembre 1978 venne finalmente inaugurata e aperta al pubblico.\nCaratteristiche e informazioni.\nIl rifugio \u00e8 di propriet\u00e0 dell'ENEL ed \u00e8 in concessione alla sottosezione di Alzano Lombardo del CAI di Bergamo. \u00c8 aperto in modo continuativo in luglio e in agosto. Non \u00e8 custodito ed \u00e8 autogestito, quindi per accedervi \u00e8 necessario dotarsi di viveri e bevande e ritirare le chiavi e presso la sezione del CAI di Alzano Lombardo.\nSalendo alla baita Cernello si scopre un luogo selvaggio e sconosciuto: passare una notte in autogestione in questo luogo rappresenta un'esperienza senza dubbio raccomandabile.\nIn zona c'\u00e8 la possibilit\u00e0 di effettuare un giro ad anello tra i numerosi bacini artificiali e non (Lago Nero, lago Sucotto, lago Cernello, lago Campelli e lago di Aviasco) che costellano l'altopiano roccioso alle spalle di Valgoglio.\nTraversate.\nIl rifugio \u00e8 raggiungibile anche:"}
{"id": "579172", "revid": "12290", "url": "https://it.wikipedia.org/wiki?curid=579172", "title": "Lois &amp; Clark", "text": ""}
{"id": "579174", "revid": "12290", "url": "https://it.wikipedia.org/wiki?curid=579174", "title": "Lois e Clark - Le nuove avventure di Superman", "text": ""}
{"id": "579180", "revid": "599013", "url": "https://it.wikipedia.org/wiki?curid=579180", "title": "Ottante", "text": ""}
{"id": "579182", "revid": "4516755", "url": "https://it.wikipedia.org/wiki?curid=579182", "title": "Lista dei partiti socialisti", "text": ""}
{"id": "579183", "revid": "1983214", "url": "https://it.wikipedia.org/wiki?curid=579183", "title": "Moriarty", "text": ""}
{"id": "579184", "revid": "697352", "url": "https://it.wikipedia.org/wiki?curid=579184", "title": "C7", "text": ""}
{"id": "579187", "revid": "124113510", "url": "https://it.wikipedia.org/wiki?curid=579187", "title": "Coppa dei Campioni 1963-1964", "text": "La Coppa dei Campioni 1963-1964, nona edizione del torneo, vede la partecipazione di 31 squadre, tra cui per la prima volta i campioni di Cipro. Il torneo venne vinto dall', che sconfisse in finale il . L'Internazionale fu la seconda squadra italiana a conquistare la Coppa, dopo il nell'edizione precedente."}
{"id": "579190", "revid": "1305772", "url": "https://it.wikipedia.org/wiki?curid=579190", "title": "C8", "text": ""}
{"id": "579192", "revid": "697352", "url": "https://it.wikipedia.org/wiki?curid=579192", "title": "C9", "text": ""}
{"id": "579193", "revid": "729019", "url": "https://it.wikipedia.org/wiki?curid=579193", "title": "Avro 679 Manchester", "text": "LAvro 679 Manchester era un bombardiere bimotore della RAF durante la seconda guerra mondiale. Il velivolo, a causa di diversi problemi, non si dimostr\u00f2 un grande successo. Da questo aeroplano verr\u00e0 in seguito sviluppato uno dei pi\u00f9 famosi bombardieri alleati del conflitto: l'Avro Lancaster.\nStoria del progetto.\nLo sviluppo dell'Avro Manchester inizia con la specifica P.13/36 emessa dall'Air Ministry, il Ministero dell'Aria britannico. Questa richiesta era volta alla ricerca di un bombardiere che sostituisse gli Armstrong Whitworth Whitley e gli Handley Page Hampden. Sebbene questi velivoli fossero i bombardieri pi\u00f9 moderni che la RAF potesse schierare erano ormai, per molti aspetti, stati superati dai recenti progressi nell'aerodinamica, nella progettazione e dei motori.\nEra pertanto necessario acquisire un nuovo e pi\u00f9 avanzato bombardiere medio. La richiesta per un progetto di massima venne inviata dal Ministero a molte ditte inglesi. Alla fine vennero giudicati come i progetti pi\u00f9 promettenti quelli della Avro, che present\u00f2 il suo Type 679, e l'H.P. 56 della Handley Page. Nel 1937 vennero ordinati due prototipi per ogni modello.\nIl motore intorno al quale si dovevano realizzare i due velivoli era il nuovo Rolls-Royce Vulture dalla particolare configurazione ad X. In pratica il Vulture nasceva dall'unione di due motori a V Peregrine. Questo motore prometteva di sviluppare il doppio della potenza del Rolls-Royce Merlin.\nMentre procedevano i lavori per la realizzazione dei due prototipi divenne evidente che non ci sarebbe stata una quantit\u00e0 di motori sufficiente per equipaggiare tutti e due i velivoli. Venne pertanto deciso di fermare i lavori sull'H.P. 56, nella sua versione bimotore, e di concentrare tutti gli sforzi sul Type 679 della Avro. La Handely Page continu\u00f2 a lavorare sull'H.P. 57, un quadrimotore, che sarebbe poi divenuto l'Handley Page Halifax.\nCon questa decisione la ditta Avro aveva campo libero e nel 1938 il Ministero indic\u00f2 in questo progetto il programma principale volto alla produzione di un bombardiere capace di trasportare 5400 kg (11.900 lb). La velocit\u00e0 massima in volo livellato doveva essere di 531 km/h (330 miglia orarie) e il peso massimo al decollo di 17.000\u00a0kg (37.478\u00a0lb).\nIl Type 679 si presentava come un velivolo costruito secondo le pi\u00f9 moderne tecnologie disponibili all'epoca. Era dotato di un rivestimento metallico lavorante e di rivetti annegati. La fusoliera di sezione rettangolare con angoli arrotondati per diminuire la resistenza aerodinamica ed era in pratica una semi-scocca. La cabina di pilotaggio era dotata di vetri anti-proiettile. Il velivolo era anche dotato di un sistema di riscaldamento, ottenuto prelevando l'aria dai radiatori dell'olio. Sotto la fusoliera era stato realizzato un ampio vano bombe i cui portelli erano azionati con un circuito idraulico. Lo stesso circuito comandava il movimento del carrello, dotato di ruotino di coda retrattile, i flaps e il sistema di chiusura delle prese d'aria dei motori e dei radiatori.\nL'ala del velivolo era caratterizzata da una sezione centrale rettangolare a corda fissa che ospitava le gondole dei motori e i vani del carrello principale. Alle estremit\u00e0 di queste si trovavano due sezioni dotate di un leggero angolo di diedro. Su queste sezioni erano posti gli alettoni, anch'essi rivestiti in metallo. I flaps erano posizionati sulla sezione centrale. In questo modo venivano migliorate le qualit\u00e0 di atterraggio e decollo del velivolo.\nL'armamento difensivo era concentrato in tre torrette, tutte dotate di due mitragliatrici Browning da 7,7 mm. La torretta anteriore era una Frazer-Nash F.N. 5, quella ventrale una Frazer-Nash F.N. 21A e quella posteriore una Frazer-Nash F.N.4A. Il timone di coda era del tipo a doppia deriva, con le due derive alloggiate alla fine di due piani di coda orizzontali che a loro volta partivano all'altezza della postazione difensiva posteriore.\nIl volo del primo prototipo avvenne nel giugno del 1939. Durante le prove si riscontr\u00f2 una insufficiente stabilit\u00e0 direzionale per cui venne aggiunta, sopra la parte finale della fusoliera, una \"pinna\" che ovviasse a questo difetto.\nIl secondo prototipo vol\u00f2 nel maggio del 1940. Questo differiva dal primo prototipo per l'abolizione della torretta ventrale, sostituita da una torretta dorsale di tipo Frazer-Nash F.N. 7, dalla \"pinna\" pi\u00f9 grande e dall'adozione della tela, al posto del metallo, quale rivestimento delle superfici di controllo. Anche l'apertura alare era stata ingrandita e adesso era di 27,46 m (90 ft) invece degli originali 25,04 (82\u00a0ft). In questo modo si incrementavano le prestazioni e la maneggevolezza del velivolo diminuendo il suo carico alare. Il secondo prototipo raggiunse una quota operativa di 7.400 m.\nNel luglio del 1939 il Ministero aveva stipulato un contratto per la produzione di 200 esemplari del bombardiere al quale venne data la designazione di Manchester Mk. I. Si decise di adottare, sugli esemplari di produzione, una torretta posteriore Frazer-Nash F.N. 20 armata con 4 mitragliatrici da 7,7\u00a0mm.\nI primi 20 esemplari furono completati allo standard del secondo prototipo, cio\u00e8 con la pinna posteriore. Nei successivi esemplari, denominati Manchester Mk. IA, la pinna venne eliminata grazie ad una modifica dei timoni, le derive erano state ingrandite ed i piani di coda orizzontali allungati, che elimin\u00f2 il problema della stabilit\u00e0.\nIl Manchester entr\u00f2 in servizio nel novembre del 1940 con il No. 207 Squadron del Royal Air Force Bomber Command. La prima sortita operativa venne effettuata nel febbraio del 1941. Ai piloti il Manchester piaceva per le sue qualit\u00e0 di volo ma si evidenzi\u00f2 un grosso problema legato all'affidabilit\u00e0 dei motori.\nOltre a questo i Vulture non sviluppavano tutta la potenza promessa. Questo problema faceva s\u00ec che il velivolo non potesse rimanere in volo con un solo motore efficiente e furono molti i velivoli che andarono persi per questa causa. Si era pensato di risolvere questo problema adottando, su quello che sarebbe dovuto diventare il Manchester Mk. II, i motori Napier-Sabre, con la disposizione dei cilindri ad H, oppure i Bristol Centaurus. Questi propulsori avrebbero potuto trasformare il Manchester ma alla fine non se ne fece nulla.\nVenne infatti deciso di sviluppare la versione quadrimotore del velivolo datata dei Rolls-Royce Merlin. Inizialmente designato Manchester Mk. III questo velivolo sarebbe divenuto famoso con la designazione di Avro Lancaster\nImpiego operativo.\nIl Manchester equipaggi\u00f2 gli Squadron 49, 50, 57, 61, 83, 97, 106, 207, 408, 420 del RAF Bomber Command e lo Squadron 144 del RAF Coastal Command. La produzione totale si ferm\u00f2 ai 200 esemplari ordinati pi\u00f9 i due prototipi. Il bombardiere effettu\u00f2 1269 sortite di guerra con un tasso di perdite del 40 per cento. Durante l'addestramento la percentuale delle perdite fu del 25 per cento. L'ultima missione venne effettuata nel giugno\ndel 1942.\nNella missione su Colonia del 30 maggio 1942 il Flight Officer Leslie Thomas Manser, che volava sul Manchester L7301 del No. 50 Squadron RAF, \u00e8 stato insignito della Victoria Cross."}
{"id": "579194", "revid": "486946", "url": "https://it.wikipedia.org/wiki?curid=579194", "title": "Momento di dipolo", "text": ""}
{"id": "579203", "revid": "1305772", "url": "https://it.wikipedia.org/wiki?curid=579203", "title": "D0", "text": ""}
{"id": "579206", "revid": "11959", "url": "https://it.wikipedia.org/wiki?curid=579206", "title": "Luigi Rapuzzi", "text": ""}
{"id": "579213", "revid": "1507870", "url": "https://it.wikipedia.org/wiki?curid=579213", "title": "Rifugio Fratelli Calvi", "text": "Il rifugio Fratelli Calvi \u00e8 un rifugio situato nel comune di Carona (BG), in Val Brembana, nelle Alpi Orobie, a 2.015\u00a0m s.l.m.\nStoria.\nIl rifugio \u00e8 stato costruito dalla Sezione del CAI di Bergamo ed inaugurato nel 1935. \u00c8 dedicato alla memoria dei quattro fratelli Calvi, originari di Piazza Brembana. Due di essi, Attilio e Santino perirono da eroi durante la Prima guerra mondiale, mentre gli altri due, Giannino e Natale, subito dopo: Giannino mor\u00ec malato di influenza spagnola in ospedale a Padova nel 1919 mentre Natale, nel 1920 precipit\u00f2 dalla parete nord dell'Adamello, durante un'ascensione solitaria.\nNel tempo il rifugio Calvi \u00e8 stato oggetto di diverse modifiche e ristrutturazioni finch\u00e9, nei primi anni ottanta, abbattuto il vecchio fabbricato, al suo posto venne costruito un moderno edificio dotato di ogni comfort.\nCaratteristiche e informazioni.\nIl rifugio \u00e8 di propriet\u00e0 della sezione di Bergamo del CAI ed \u00e8 aperto in modo continuativo da giugno a settembre. Da maggio a giugno e da settembre a novembre solo nei giorni festivi e prefestivi. Ha una capienza di 85 posti letto.\nIl rifugio si trova nel centro di una delle conche pi\u00f9 belle dell'arco Orobico, nella quale sono posti i laghi Fregabolgia e Rotondo, a cui fanno capo tutte le maggiori elevazioni della Val Brembana. Tra queste spicca senz'altro la cuspide del Pizzo del Diavolo di Tenda, che costituisce sicuramente la montagna pi\u00f9 rappresentativa della zona.\nIl rifugio \u00e8 un'ottima base per salite escursionistiche e alpinistiche facili ma anche molto difficili, nonch\u00e9 per svariati itinerari di scialpinismo.\nAccessi.\nDall'abitato di Carona, passando per il borgo di Pagliari, segnavia n. 210 percorribile in 2.5 ore. D'inverno o in condizioni di neve \u00e8 possibile raggiungere il rifugio seguendo la carrozzabile (strada dell'Enel) che da Carona porta al Lago di Fregabolgia e da l\u00ec al Calvi.\nTraversate.\nIl rifugio \u00e8 raggiungibile anche:\nIl rifugio \u00e8 meta della 3\u00aa tappa del Sentiero delle Orobie Orientali, che parte Rifugio Laghi Gemelli e segue il segnavia n. 213 percorribile in 4 h. Da qui si prosegue alla volta del Rifugio Baroni al Brunone (4\u00aa tappa) tramite il sentiero n. 225 in 5,30 h.\nIl rifugio \u00e8 anche la meta della 7\u00aa e ultima tappa del Sentiero delle Orobie occidentali, da Foppolo, segnavia numeri 205 e 208 percorribile in 4 h, oppure (variante) dal Rifugio Fratelli Longo, segnavia n. 246 percorribile in 3 h."}
{"id": "579214", "revid": "1507870", "url": "https://it.wikipedia.org/wiki?curid=579214", "title": "Rifugio Calvi", "text": ""}
{"id": "579221", "revid": "86343", "url": "https://it.wikipedia.org/wiki?curid=579221", "title": "Sestante (disambigua)", "text": ""}
{"id": "579224", "revid": "2043251", "url": "https://it.wikipedia.org/wiki?curid=579224", "title": "Ordine dei carmelitani scalzi", "text": "I Carmelitani scalzi (in latino \"Ordo Fratrum Discalceatorum Beatae Mariae Virginis de Monte Carmelo\") sono un istituto religioso maschile di diritto pontificio. I frati di questo ordine mendicante pospongono al loro nome la sigla O.C.D.\nL'ordine deriva dalla riforma scalza introdotta nel 1562 nel monastero femminile di San Giuseppe d'Avila da santa Teresa di Ges\u00f9 ed estesa al ramo maschile dell'ordine carmelitano a opera di san Giovanni della Croce con la fondazione del conventino di Duruelo nel 1568.\nGli scalzi furono riconosciuti prima come provincia (1580) e poi come congregazione (1587) all'interno dell'ordine carmelitano, dal quale si separarono definitivamente nel 1593.\nDopo la separazione dal ramo \"calzato\" i religiosi si divisero in due congregazioni autonome (di San Giuseppe in Spagna e di Sant'Elia in Italia), riunite da papa Pio IX nel 1875.\nL'abito dei frati \u00e8 di colore bruno ed \u00e8 costituito da veste talare stretta alla vita da una cintura, scapolare e cappuccio; nelle occasioni solenni si aggiungono cappa e cappuccio bianchi.\nI carmelitani scalzi sono innanzitutto dediti alla vita contemplativa e, secondariamente, alle attivit\u00e0 pastorali (direzione spirituale, predicazione) e al lavoro missionario.\nStoria.\nOrigini.\nTeresa di Ges\u00f9, gi\u00e0 religiosa carmelitana nel monastero dell'Incarnazione di Avila (in Spagna), elabor\u00f2 con alcune compagne il progetto di un nuovo monastero riformato, sul tipo di quelli delle clarisse \"scalze\" che seguivano lo spirito di Pietro d'Alc\u00e1ntara. Trovata una sede, la adatt\u00f2 e, ottenuto il permesso della Penitenzieria Apostolica, il 24 agosto 1562 la eresse in monastero (secondo la regola senza mitigazioni del 1247, senza rendite) con il titolo di San Giuseppe: nel 1563 Teresa fu eletta priora e fiss\u00f2 le prime norme di vita.\nMatur\u00f2 poi l'idea di istituire una famiglia di religiosi dello stesso stile per la direzione spirituale delle monache e, per mezzo del vescovo d'Avila \u00c1lvaro de Mendoza, sottopose il progetto al priore generale dei carmelitani. Nel 1567 Teresa ricevette la visita del priore generale Giovanni Battista Rossi, che apprezz\u00f2 e incoraggi\u00f2 la sua opera, invitandola a fondare altri monasteri; dopo un iniziale rifiuto, il generale concesse anche il permesso di erigere due conventi maschili di \"carmelitani contemplativi\" posti sotto l'obbedienza del provinciale di Castiglia.\nNell'autunno 1567 Teresa incontr\u00f2 Giovanni di San Mattia, giovane carmelitano del convento di Medina del Campo, studente di teologia e filosofia a Salamanca e da poco sacerdote, che stava meditando di passare ai certosini. Teresa lo convinse a diventare la pietra fondamentale della riforma che intendeva realizzare tra i frati dell'ordine.\nPer iniziarlo al nuovo stile di vita, Teresa volle con s\u00e9 Giovanni alla fondazione del monastero delle scalze di Valladolid. Dopo averlo rivestito per primo dell'abito da lei ideato per i suoi frati, lo invit\u00f2 a preparare il primo conventino a Duruelo.\nFondazione.\nLa vita comune ebbe inizio il 28 novembre 1568 con Giovanni, che prese il nome di Giovanni della Croce, Antonio di Ges\u00f9, gi\u00e0 priore del convento di Medina del Campo, e il fratello laico Giuseppe di Cristo.\nTeresa diede ai suoi frati quella che lei definiva la \"Regola primitiva\" dell'ordine carmelitano, cio\u00e8 quella emanata da papa Innocenzo IV con la bolla \"Quem honorem conditoris\" del 1\u00ba ottobre 1247, senza le successive mitigazioni relative al silenzio, al raccoglimento e all'astinenza approvate dai papi Eugenio IV, Pio II e Sisto IV. I frati univano alla vita di preghiera un fervente apostolato tra gli abitanti dei vicini villaggi.\nIl 13 luglio 1569 fu fondato a Pastrana il secondo convento dei carmelitani scalzi, nel quale abbracciarono la vita religiosa i primi italiani: Ambrogio Azzaro (Mariano di San Benedetto) e Giovanni Narducci (Giovanni della Miseria). La comunit\u00e0 di Duruelo nel 1570 si trasfer\u00ec a Mancera de Abajo; lo stesso anno, a causa del fiorire delle vocazioni, fu inaugurato ad Alcal\u00e1 de Henares il primo collegio della riforma e Giovanni della Croce ne fu il primo rettore. A queste prime tre comunit\u00e0, si aggiunsero presto i conventi di Altomira (1571) e di Roda (1572).\nConflitti tra \"scalzi\" e \"calzati\".\nA partire dal 1572 si aprirono numerose case in Andalusia (San Juan del Puerto, Granada, La Pe\u00f1uela...) non autorizzate dal priore generale; inoltre nel 1574 fu eletto superiore provinciale di Andalusia Girolamo della Madre di Dio Graci\u00e1n, che aveva professato tra gli scalzi di Pastrana. Ci\u00f2 cre\u00f2 un attrito tra gli scalzi e il resto dell'ordine.\nIl capitolo generale dei carmelitani celebrato a Piacenza nel 1575 condann\u00f2 gli scalzi come \"disobbedienti, contumaci e ribelli\" e impose loro di lasciare i conventi andalusi fondati senza il consenso del priore generale. Il nunzio apostolico in Spagna, Nicol\u00f2 Ormaneto, favorevole agli scalzi, rese inefficaci le decisioni del capitolo generale, ma ci\u00f2 serv\u00ec solo a inasprire il conflitto con i \"calzati\", tanto che nel 1577 Giovanni della Croce fu arrestato ad Avila e incarcerato a Toledo: riusc\u00ec a fuggire dal carcere conventuale solo nove mesi dopo.\nGli scalzi, inoltre, convocarono illegittimamente un capitolo ad Almod\u00f3var del Campo ed elessero un loro provinciale: il nuovo nunzio apostolico Filippo Sega, meno favorevole agli scalzi rispetto al suo predecessore, reag\u00ec destituendo il provinciale, abrogando gli atti del capitolo e scomunicando i partecipanti. I conventi degli scalzi vennero sottomessi a due carmelitani della comune osservanza: Juan Guti\u00e9rrez e Diego de C\u00e1rdenas.\nMa nel 1579 il nunzio Sega, su pressione di un consiglio di quattro assistenti nominati da Filippo II, revoc\u00f2 i poteri a Guti\u00e9rrez e de C\u00e1rdenas e nomin\u00f2 per le comunit\u00e0 della riforma scalza un vicario generale nella persona di Angelo de Salazar, gi\u00e0 provinciale di Castiglia al tempo della fondazione del monastero di San Giuseppe.\nA istanza di Filippo II, con il breve \"Pia consideratione\" di papa Gregorio XIII del 22 giugno 1580, gli scalzi furono separati dai carmelitani \"calzati\" ed eretti in provincia. Il capitolo degli scalzi celebrato ad Alcal\u00e1 il 3 marzo 1581 rese esecutivo il breve papale ed elabor\u00f2 un primo corpo completo di costituzioni.\nIl primo provinciale fu Gerolamo della Madre di Dio Graci\u00e1n: sotto il suo provincialato, gli scalzi fondarono il loro primo convento fuori dal territorio spagnolo, a Genova (1584); il 10 aprile 1584 fu aperta la prima missione in Congo e l'11 luglio 1585 un gruppo di frati part\u00ec per il Messico.\nOrdine indipendente.\nIl successore di Graci\u00e1n, Nicol\u00f2 di Ges\u00f9 Maria Doria, fu eletto il 10 maggio 1585. Egli mise un freno all'attivit\u00e0 missionaria degli scalzi e agli sviluppi fuori della Spagna, concentrandosi sul consolidamento della riforma: organizz\u00f2 le case esistenti in distretti o province, ottenne un procuratore generale per gli scalzi a Roma (breve \"Quae a praedecessoribus\" di papa Sisto V del 20 settembre 1586), fece abbandonare agli scalzi il rito gerosolimitano in favore di quello romano e, con il breve \"Cum de statu\" del 10 luglio 1587, ottenne l'erezione degli scalzi in congregazione con un proprio vicario generale. Nel 1588 Doria fu eletto vicario generale e form\u00f2 un governo collegiale di sei consiglieri generali (la consulta), orientato a un controllo minuto di tutta la congregazione.\nNel 1593 Doria ottenne dal capitolo generale dell'ordine riunito a Cremona la completa separazione giuridica degli scalzi dal tronco principale dei carmelitani e papa Clemente VIII ratific\u00f2 il voto del capitolo con la bolla \"Pastoralis officii\" del 20 dicembre 1593.\nNicol\u00f2 di Ges\u00f9 Maria Doria, nominato preposito generale fino alla celebrazione di un nuovo capitolo generale, mor\u00ec pochi mesi dopo: nel 1594 fu eletto il primo vero generale dell'ordine, Elia di San Martino.\nCongregazioni di Spagna e Italia.\nNonostante gi\u00e0 da tempo si facesse strada il progetto di fondazioni a Roma e Napoli, l'erezione di conventi scalzi in Italia incontrava l'opposizione di Filippo II e dei superiori dell'ordine: da un lato perch\u00e9 si temeva che la diffusione dell'ordine fuori dalla Spagna avrebbe potuto nuocere all'ideale di orazione e penitenza che erano norma di vita per i frati, dall'altro perch\u00e9 si temeva la direzione e il potere di visita sulle case spagnole da parte di Roma.\nIl 20 marzo 1597, con la bolla \"Sacrarum Religionum\", papa Clemente VIII concesse agli scalzi l'erezione di un convento a Roma, in Santa Maria della Scala. Subito dopo, il papa sottrasse i due conventi italiani (Genova e Roma) alla giurisdizione dei superiori spagnoli e li sottomise immediatamente alla Santa Sede: il 13 novembre 1600, con il breve \"In apostolicae dignitatis\", eresse i conventi italiani in congregazione indipendente.\nNon ci sarebbe stata nessuna intercomunione tra i conventi spagnoli e quelli italiani. I carmelitani scalzi vennero, cos\u00ec, a essere costituiti da due congregazioni distinte, con governi e legislazioni proprie: la congregazione spagnola di San Giuseppe e la congregazione italiana di Sant'Elia; alle prime due si aggiunse, nel 1773, quella portoghese di San Filippo, che ebbe per\u00f2 vita effimera.\nLa congregazione spagnola si caratterizz\u00f2 per il ritiro, il raccoglimento e l'osservanza regolare. L'attivit\u00e0 missionaria avviata in Congo fu presto abbandonata e ai religiosi in Messico fu proibito anche l'insegnamento del catechismo agli indigeni: tale atteggiamento, anche se non consent\u00ec l'irradiazione apostolica, favor\u00ec gli studi e l'attivit\u00e0 letteraria.\nDalla separazione della provincia portoghese (costituita nel 1588) dalla congregazione spagnola, ebbe origine la congregazione del Portogallo, eretta da papa Clemente XIV con il breve \"Paterna sedis\" del 28 aprile 1773. L'attivit\u00e0 apostolica della congregazione portoghese fu notevole: si ebbero anche fondazioni nei possedimenti africani di Mozambico e Angola e, soprattutto, in Brasile. Fu soppressa nel 1834.\nCon l'atto di erezione, papa Clemente VIII diede alla congregazione italiana il potere di fondare case in tutto il mondo, a eccezione della Spagna e dei suoi possedimenti. La congregazione italiana si dot\u00f2 di costituzioni proprie organizzando una forma di vita ben distinta da quella vigente in Spagna.\nI carmelitani scalzi della congregazione italiana conobbero una grande e rapida diffusione: nel 1614 i membri erano gi\u00e0 pi\u00f9 di 300 sparsi in tutta Europa e si procedette alla divisione della congregazione in province (3 in Italia e una rispettivamente in Francia, Polonia e Belgio-Germania); nel 1650 i frati professi erano 2.326, con 149 conventi organizzati in 14 province e circa 100 missionari sparsi in Persia, India, Arabia, Siria, Libano, Inghilterra e Paesi Bassi (per la formazione dei missionari esistevano tre seminari a Roma, Lovanio e Malta).\nSoppressioni del Sette-Ottocento.\nLe circostanze politiche e sociali della seconda met\u00e0 del Settecento e dell'inizio dell'Ottocento causarono gravi perdite a tutte le congregazioni dell'ordine.\nIn Francia i disordini iniziarono nel 1766, quando la \"Commission des r\u00e9guliers\" impose delle nuove costituzioni ai carmelitani scalzi. Dopo lo scoppio della Rivoluzione, fu prima sospesa l'emissione dei voti e nel 1790 furono dissolti tutti gli ordini non dediti all'insegnamento o alle opere di carit\u00e0: molti frati furono ghigliottinati, o fucilati, o deportati in Guyana.\nNel 1767 il governo veneto pose limiti all'ammissione di nuovi religiosi e limit\u00f2 il numero di frati per convento; le soppressioni vere e proprie in Italia, iniziate nel 1797 con la Repubblica cisalpina, si estesero presto al resto della penisola e culminarono nelle leggi eversive del 1866.\nQuasi tutti i conventi austriaci furono soppressi da Giuseppe II nel 1782 e nel 1783 inizi\u00f2 la soppressione in Polonia e Lituania. Molti conventi tedeschi andarono persi nel 1802 e nel 1810 furono soppresse le case in Belgio.\nIn Spagna Napoleone nel 1808 ordin\u00f2 la chiusura di un terzo dei conventi e il fratello Giuseppe continu\u00f2 la sua politica avversa agli ordini religiosi; la guerra d'indipendenza contro la Francia produsse un ulteriore indebolimento della congregazione spagnola. La timida ripresa che si ebbe dopo il 1824 fu stroncata dalle leggi del 1835, che proibirono di accettare novizi e decretarono la chiusura dei conventi con meno di 12 frati, e dalla soppressione generale del 9 marzo 1836: qualche piccola comunit\u00e0 sopravvisse clandestinamente e molti carmelitani scalzi si trasferirono in Italia o in Francia.\nI 14 conventi portoghesi furono soppressi con il decreto legge emesso da Joaquim Ant\u00f3nio de Aguiar del 28 maggio 1834 e i frati secolarizzati e dispersi.\nUnificazione e ripresa.\nQuando la situazione politica lo rese possibile, i frati ripresero ovunque la vita comune. Si ebbero per\u00f2 difficolt\u00e0 in Spagna dove, per effetto del breve di Clemente VIII del 1600, ai religiosi della congregazione italiana era proibito fare fondazioni.\nI religiosi spagnoli, per superare il problema, si rivolsero al vescovo di Urgell e al cardinale Donnet di Bordeaux per chiedere alla Santa Sede l'unione delle congregazioni di Spagna e Italia. Papa Pio IX affid\u00f2 lo studio della questione al procuratore generale della congregazione d'Italia, Girolamo dell'Immacolata Gotti, che sottoline\u00f2 la validit\u00e0 della proposta e fece dei suggerimenti per superare le eventuali difficolt\u00e0.\nPio IX, mediante il breve \"Lectissimas Christi turmas\" del 12 febbraio 1875, decret\u00f2 la fusione delle congregazioni d'Italia e di Spagna in un unico ordine, soggetto all'autorit\u00e0 di un preposito generale residente a Roma, ed estese a tutto l'ordine le costituzioni gi\u00e0 in vigore per la congregazione italiana.\nGrazie all'unione, la ripresa dell'ordine fu rapida. Furono fondati conventi nei Paesi Bassi e negli Stati Uniti d'America ad opera degli scalzi della Baviera, cacciati dalla Germania nel 1876 per il \"Kulturkampf\"; i frati spagnoli si aprirono all'attivit\u00e0 missionaria, che prima dell'unione era loro preclusa, e fecero fondazioni a Cuba, in Argentina, in Cile, in Per\u00f9, in Uruguay e in Brasile.\nNel Novecento l'attivit\u00e0 missionaria dei carmelitani scalzi ebbe un nuovo impulso: nel 1918 fu affidata loro la prefettura apostolica di Urab\u00e1, in Colombia; nel 1937 la prefettura apostolica di San Miguel de Sucumb\u00edos, in Ecuador; nel 1945 la prefettura apostolica di Esmeraldas, ancora in Colombia; nel 1952 i frati espulsi dalla Cina presero a lavorare nella prefettura apostolica di Nagoya, in Giappone; nel 1953 fu loro affidata la prefettura apostolica di Kuwait; nel 1954 la prefettura apostolica di Tumaco, sempre in Colombia.\nMissioni.\nSin dal principio la congregazione italiana di Sant'Elia si caratterizz\u00f2 per l'impegno missionario: i primi missionari partirono per la Persia nel 1604 e nel 1607 si stabilirono a Esfahan (da Esfahan i carmelitani scalzi partirono per fondare stazioni missionarie di Hormuz, Sindh, Shiraz, Bassora, Jolfa, Mascate e altrove); nel 1627 fu fondata una missione ad Aleppo, che ebbe presto succursali a Tripoli e sul Monte Libano.\nNel 1631 il missionario Prospero dello Spirito Santo penetr\u00f2 in Palestina e riusc\u00ec a recuperare all'ordine il convento del Monte Carmelo ed a fondare residenze ad Haifa e a San Giovanni d'Acri.\nNel 1642 i carmelitani scalzi di Persia fondarono un convento a Goa, dove fecero il noviziato i missionari Dionigi della Nativit\u00e0 e Redento della Croce, i primi martiri dell'ordine. Da Goa i religiosi scesero nel Kerala per lavorare presso i malabaresi: inizialmente la missione fall\u00ec, ma nel 1656 papa Alessandro VII affid\u00f2 ai carmelitani scalzi la Serra del Malabar e nel 1659 invi\u00f2 il primo missionario-vescovo dell'ordine, Giuseppe di Santa Maria Sebastiani. Nel 1696 ai carmelitani scalzi fu affidato il governo del vicariato apostolico del Gran Mogol, nell'India del Nord, che ressero fino al 1854, e nel 1721 il vicariato apostolico di Babilonia. I missionari dell'ordine penetrarono anche in Cina.\nOltre che nelle missioni \"ad gentes\", sin dalle origini i carmelitani scalzi della congregazione di Sant'Elia lavorarono presso i cristiani non cattolici: nel 1615 ebbe inizio la missione in Inghilterra, durata fino al 1850; nel 1625 in Irlanda, dove i frati subirono gravi perdite per le persecuzioni dei puritani; nel 1648 nei Paesi Bassi, durata fino al 1853. Furono importanti centri missionari anche Nauplia e Patrasso, per l'apostolato presso i greco-ortodossi, e, in Polonia, Berdycz\u00f3w, G\u0142\u0119bokie e Wi\u015bniowiec, presso i ruteni.\nTerz'ordine.\nIl terz'ordine regolare \u00e8 costituito dai membri delle congregazioni religiose aggregate all'ordine. Per ottenere l'aggregazione all'ordine, una congregazione deve accettarne una parte tipica dell'abito (lo scapolare) e la regola, ma deve essere soprattutto animata dallo spirito del Carmelo (accentuazione della vita di orazione, nota mariana).\nTra le congregazioni aggregate si ricordano (tra parentesi, la data di aggregazione): quelle maschili dei Carmelitani della Beata Vergine Maria Immacolata (1860) e dei Servi del Paraclito (1956); quelle delle suore carmelitane maricole (1672), teresiane di Veroli (1761), della Provvidenza (1825), della Madre del Carmelo (1866), del Carmelo Apostolico (1868), di Lussemburgo (1886), latine di Trivandrum (1892), di Santa Teresa di Firenze (1903), del Divin Cuore (1904), missionarie di Santa Teresa (1905), missionarie (1906), di Santa Teresa di Torino (1907), di San Giuseppe di Saint-Martin (1908), della Carit\u00e0 (1911), di San Giuseppe di Barcellona (1915), povere bonaerensi di San Giuseppe (1918), Ancelle di Maria Immacolata (1919), di San Giuseppe del Salvador (1920), del Sacro Cuore (1920), missionarie teresiane (1930), del Bambino Ges\u00f9 (1936), Piccole Suore di Santa Teresa del Bambin Ges\u00f9 (1936), teresiane di San Giuseppe (1941), teresiane di Verapoly (1956); l'istituto secolare di Nostra Signora della Vita (1947).\nI membri del terz'ordine secolare, riformato dopo il Concilio Vaticano II, emettono la promessa di tendere alla perfezione evangelica e di vivere secondo l'orientamento spirituale del carisma teresiano. La promessa \u00e8 emessa dopo due anni di formazione e dopo tre anni di vita nel terz'ordine i membri hanno la facolt\u00e0 di emettere i voti di castit\u00e0 e obbedienza.\nAbito.\nL'abito dei frati carmelitani scalzi \u00e8 essenzialmente lo stesso dei religiosi dell'antica osservanza, ma pi\u00f9 povero. Il primo fu confezionato da Teresa di Ges\u00f9 e dalle sue monache per Giovanni della Croce nell'estate del 1568.\nLa forma dell'abito fu delineata definitivamente nel capitolo di Alcal\u00e1 de Henares nel 1581: in sargia o tessuto rozzo, del colore bruno-grigio della lana non tinta, costituito da una tunica lunga fino alle caviglie con le maniche strette, cappuccio corto e stretto, scapolare pi\u00f9 corto di un palmo rispetto alla tunica, cappa bianca di un palmo pi\u00f9 corta dello scapolare; la cintura, in origine larga due dita e pelosa, fu presto sostituita da una cinghia di cuoio nero con fibbia di ferro o osso; i piedi dovevano essere scalzi (calze e scarpe erano ammesse solo in caso di viaggio o malattia), ma si potevano indossare le \"alpargatas\", calzature con suola di corda e tomaia di canapa (nel 1605 in Italia furono sostituite da sandali di cuoio).\nCon le costituzioni del 1928 si aggiunsero alcuni dettagli: crocifisso da portare sul lato sinistro del petto, sotto allo scapolare; cintura lunga terminante a una ventina centimetri da terra; corona del rosario alla cintura.\nNel 1986 la legislazione relativa all'abito \u00e8 stata notevolmente semplificata: di colore bruno, costituito da veste talare, cintura, scapolare, cappuccio e, nelle occasioni solenni, cappa e cappuccio bianchi.\nAttivit\u00e0 e diffusione.\nL'ordine dei carmelitani scalzi accentua fortemente il primato della vita contemplativa sull'azione apostolica. Oltre che alla preghiera e alla meditazione, i carmelitani scalzi si dedicano alla predicazione, all'amministrazione del sacramento della penitenza, alla guida di corsi di spiritualit\u00e0, all'organizzazione di esercizi e ritiri spirituali. Il ministero parrocchiale \u00e8, di norma, escluso dalle forme di apostolato consentiti ai frati, ma \u00e8 accettato in base alle esigenze delle Chiese locali. I carmelitani scalzi si dedicano anche all'attivit\u00e0 missionaria e al lavoro ecumenico.\nIl principale centro di studi dell'ordine \u00e8 il collegio internazionale \"Teresianum\" (gi\u00e0 dei Santi Teresa di Ges\u00f9 e Giovanni della Croce), fondato il 16 luglio 1935, con facolt\u00e0 teologica (decorata con il titolo di \"pontificia\" nel 1963) e istituto di spiritualit\u00e0 (riconosciuto nel 1964). Al \"Teresianum\" sono aggregati anche lo \"Studium Notre-Dame de Vie\" di Venasque e l\"'Institute of Theology at Jyotir Bhavan\" del Kerala.\nLa sede generalizia \u00e8 in corso d'Italia a Roma. Il governo centrale \u00e8 costituito da un preposito generale (che porta anche i titoli di priore del convento del Monte Carmelo e di gran cancelliere del \"Teresianum\") e da quattro consiglieri (o definitori) che costituiscono il definitorio generale: preposito e definitori sono eletti con un mandato di sei anni dal capitolo generale, costituito dai padri provinciali e da un religioso eletto da ogni capitolo provinciale. Il capitolo provinciale \u00e8 triennale ed elegge sia il provinciale con i suoi consiglieri che i priori dei singoli conventi.\nOrgano ufficiale per gli atti dell'ordine \u00e8 la rivista \"Acta Ord. Carmel. Discalceatorum\", fondata nel 1956.\nI carmelitani scalzi sono presenti in Africa (Burkina Faso, Burundi, Camerun, Repubblica Centrafricana, Repubblica del Congo, Repubblica Democratica del Congo, Costa d'Avorio, Egitto, Kenya, Madagascar, Malawi, Mauritius, Nigeria, Reunion, Ruanda, Senegal, Seychelles, Sudafrica, Tanzania, Togo, Uganda), nelle Americhe (Argentina, Bolivia, Brasile, Canada, Cile, Colombia, Costa Rica, Cuba, Ecuador, El Salvador, Guatemala, Honduras, Messico, Nicaragua, Panama, Paraguay, Per\u00f9, Porto Rico, Repubblica Dominicana, Stati Uniti, Uruguay, Venezuela), in Asia (Corea del Sud, Filippine, Giappone, India, Indonesia, Iraq, Israele, Libano, Singapore, Taiwan, Thailandia, Vietnam), in Europa (Albania, Austria, Belgio, Bielorussia, Bosnia ed Erzegovina, Bulgaria, Repubblica Ceca, Croazia, Francia, Germania, Irlanda, Italia, Lettonia, Malta, Monaco, Paesi Bassi, Polonia, Portogallo, Regno Unito, Romania, Russia, Serbia, Slovacchia, Spagna, Svezia, Svizzera, Ucraina, Ungheria) e in Australia.\nAlla fine del 2011, l'ordine contava 619 case e 3.994 religiosi, di cui 2.837 sacerdoti."}
{"id": "579226", "revid": "15756", "url": "https://it.wikipedia.org/wiki?curid=579226", "title": "Magliano (Carmiano)", "text": "Magliano (\"Magghianu\", pi\u00f9 frequentemente \"Majanu\" in dialetto salentino), detta anche Magliano di Lecce, \u00e8 l'unica frazione di Carmiano in provincia di Lecce, sita a circa 2\u00a0km a sud-est del capoluogo comunale.\nOrigini del nome.\nL'origine ed il significato del nome di Magliano deriva, come altri attuali toponimi di paesi e fondi rurali, dal nome del centurione romano (Manlio) che aveva avuto assegnato il territorio all'epoca della colonizzazione romana del salento nel II secolo a.C.\nStoria.\nL'araldo cittadino \u00e8 rappresentato da uno scudo sul quale \u00e8 raffigurato un ramoscello di ciliegio, presente in vaste zone del territorio all'epoca della fondazione, e cinque maglie o anelli di catena. Le cinque maglie della catena, da cui si deduce la derivazione del nome \"Magliano\", rappresentano i cinque casali esistenti nell'XI secolo, quando i Normanni decisero di istituire gli stemmi.\nMagliano \u00e8 situato nel centro della \"Valle della Cupa\" una vallata quasi tutta pianeggiante di origine carsica, che presenta terreni fertili destinati a vigneto e seminativo, facilit\u00e0 d'accesso alla falda acquifera, presenza di banchi argillosi e abbondanza di calcarenite (\"tufo\"). Il paese era fino a qualche decennio fa un borgo prettamente agricolo, nelle cui campagne le famiglie signorili leccesi passavano le estati, in ricche residenze immerse nel verde. Nel territorio vi sono ancora casini e palazzetti, molti dei quali nuovamente abitati.\nMonumenti e luoghi d'interesse.\nChiesa vecchia della Madonna Assunta.\nL'edificio, viene descritto per la prima volta nella visita pastorale del 1640. La fabbrica era di modeste dimensione, ad unica navata con copertura a volta. Nel 1754 fu ampliata con l'aggiunta di altri vani, per assumere poi l'attuale forma quasi regolare di croce latina nella met\u00e0 dell'Ottocento. L'ultima modifica risale al 1957-1958, quando il parroco don Antonio Leopoldo, ad un anno dalla sua nomina, la resa pi\u00f9 spaziosa con la riduzione del numero degli altari a tre e la costruzione del salone parrocchiale, della sagrestia e dell'archivio.\nNulla rimane dell'originaria struttura, fatta eccezione del campanile realizzato con conci di calcarenite (\"tufo\"). L'interno ospita alcuni altari, di cui i pi\u00f9 rilevanti artisticamente sono quelli del transetto costruiti, in pietra leccese, della Madonna del Rosario e del Sacro Cuore di Ges\u00f9.\nLa chiesa ha perso la funzione di parrocchiale dopo la costruzione della nuova chiesa Maria Santissima Assunta, ultimata nel 2000.\nCappella Madonna del Carmine.\nLa cappella \u00e8 una costruzione del 1880 dedicata sin dall'origine alla Madonna del Carmine. L'interno, ad aula unica, presenta un solo altare sul quale \u00e8 posizionata la statua della Vergine del Carmelo. Inoltre sono presenti le statue di San Francesco d'Assisi e di Sant'Antonio abate, quest'ultima realizzata in pietra leccese colorata. Sul semplice prospetto fu impiantato nel 1891 un orologio pubblico.\nNell'area circostante il luogo di culto, il 17 gennaio giorno della festivit\u00e0 di Sant'Antonio abate, \u00e8 tradizione accendere un fal\u00f2.\nChiesa della Madonna del Bosco.\nSorge fuori dall'abitato di Magliano, nella localit\u00e0 anticamente denominata \"Contrada Bosco\". La prima costruzione, sorta nel luogo dove fu rinvenuta da una contadino, un'antica immagine della Madonna col Bambino, affresco della Scuola basiliana, risale alla met\u00e0 del Seicento e viene descritta nella visita pastorale di mons. Pappacoda del 1648 in cui si riporta che \u00e8 sita in luogo campestre sulla strada che \"da Carmiano conduce a Lecce\". Nel 1870 un fortissimo uragano fece crollare completamente la chiesetta, risparmiando solo la famosa immagine e l'altare barocco in pietra leccese. I maglianesi, solidali con il parroco di allora don Luigi Paladini, ricostruirono nello stesso anno una seconda cappella nel medesimo posto permettendo di continuare la tradizione di fede ultracentenaria verso la Madonna. Nel 1967 l'edificio cominci\u00f2 a presentare gravi lesioni per cui fu demolito e ricostruito, grazie alla generosit\u00e0 dei fedeli, sullo stesso posto, su progetto del concittadino ing. Eugenio Cagnazzo (05.02.1920-02.09.2007), che ne diresse i lavori. L'8 settembre 1967, alla presenza di tutto il popolo di Magliano del parroco don Antonio Leopoldo, del vescovo mons. Francesco Minerva, del progettista ing. Eugenio Cagnazzo, in un'atmosfera di sentita fede e di grande entusiasmo, fu inaugurata e benedetta la nuova chiesa. La costruzione delle dimensioni di m 13,80x6 risulta di struttura architettonica molto lineare,con una porta centrale, una trifora sul prospetto e due bifore ai lati dell'altare barocco, in alto.\nFrantoio semi-ipogeo.\nFu edificato fra la seconda met\u00e0 del XVIII e i primi anni del XIX secolo, ed \u00e8 realizzato in conci di pietra calcarenitica (\"tufo\") con copertura a botte. Si compone di un grande ambiente rettangolare centrale ai cui lati si addossano altri vani minori. Attualmente \u00e8 in fase di ristrutturazione.\nFesteggiamenti.\nIn onore dei santi patroni di Magliano, Madonna dell'otto settembre e San Vito Martire si celebrano nei giorni 7-8-9 settembre suggesstivi festaggiamneti. Ancora oggi come tre secoli fa i Maglianesi, con immutato amore e fede, la sera del 7 settembre, al canto del Rosario, portano in processione la statua della Madonna dalla Chiesa parrocchiale alla bella cappella della Nativit\u00e0 in localit\u00e0 bosco, ove verr\u00e0 esposta per tutta la notte e il giorno successivo. Nel corso della notte i fedeli compresi i villeggianti e i forestieri fanno la \"guardia\" nella cappella che per la circostanza non si chiude, vegliando e pregando. Nel corso della serata si svolge la \"Sagra della Friseddha N'Capunata\" che si svolge dal 1986 (edizione n\u00b0 nel ) su iniziativa del parrocco di allora don Vito Miglietta. Si tratta di una sagra gratuita dove si distribuisce la friseddha, tipico pane d'orzo della penisola salentina in abbinamento con olio e pomodoro. L'indomani mattina 8 settembre si celebrano nella mattinata le SS Messe con grande affluenza di popolo. Nel pomeriggio dello stesso giorno, dopo la tradizionale cuccagna, una devota processione riporta la statua della Madonna al paese, riccamente addobbato con luminarie. Nella giornata del 9 settembre si svolge la festa civile in paese con l'esibizione di un importante complesso bandistico.\nIl 17 gennaio, con l'istituzione della piccola focara in onore di Sant'Antonio Abate si svolge inoltre la Sagra della Puccia.\nSport.\nPallavolo femminile.\nL'A.S.D. Cupa Volley, con sede sociale nella frazione di Magliano, milita in serie D (per il secondo anno consecutivo), girone D, per la stagione 2015-2016 ed \u00e8 attiva anche nel settore giovanile.\nAltri progetti.\nLa storia del paese, del territorio e delle tradizioni popolari sono raccolte in un volume dal titolo \" Magliano, storia, territorio ,tradizioni in centro della Valle della Cupa\" ed. del Grifo Lecce, scritto dal concittadino dott. Raffaele Cagnazzo che nella robusta tradizione dei medici salentini colti, ci propone la ricomposizione della memoria documentale che narra di come Magliano ha costituito la propria identit\u00e0."}
{"id": "579234", "revid": "289247", "url": "https://it.wikipedia.org/wiki?curid=579234", "title": "AT-105", "text": ""}
{"id": "579239", "revid": "919135", "url": "https://it.wikipedia.org/wiki?curid=579239", "title": "Negazione logica (simbolo)", "text": "La negazione logica, chiamata anche semplicemente negazione, non o not, \u00e8 un simbolo scientifico di tipo matematico. Essa viene utilizzata in diversi campi di questa disciplina, ma la sezione che la utilizza maggiormente \u00e8 senz'altro la logica matematica: qui la \u00ac viene spesso adoperata insieme ad altri simboli, come l'et e il vel. Essa consiste graficamente in un segmento orizzontale, alla cui estremit\u00e0 destra \u00e8 unito un secondo tratto, brevissimo, verticale e discendente, formante con il primo un angolo retto. L'etimologia del \"non\" \u00e8 delle pi\u00f9 semplici: servendo, infatti, per negare qualcosa in matematica, il nome \"negazione\" [dal latino \"negatio, onis\", l\"'atto del negare\"] \u00e8 pi\u00f9 che appropriato.\nUtilizzo.\nIl \"not\" viene utilizzato in matematica allo scopo di negare un'affermazione: se formula_1 \u00e8 la proposizione da contraddire, la scrittura dovr\u00e0 essere formula_2; per quanto riguarda le tabelle di verit\u00e0, dunque, la negazione \u00e8 l'operatore pi\u00f9 semplice ed intuitivo: se la proposizione formula_1 \u00e8 vera, allora formula_2 \u00e8 falsa, e viceversa. Due negazioni affermano, per cui: formula_5\nNotazione.\nLa negazione di una proposizione \"p\" \u00e8 simboleggiata in vari modi a seconda dei contesti di discussione e campi di applicazione. Riportiamo le seguenti varianti:\n\u00c8 indifferente quale sia la notazione o il simbolo usato, comunque la negazione \u00ac\"p\" si pu\u00f2 leggere come \"non \"p\"\".\nCodice Alt.\nSui sistemi Windows si ottiene il simbolo \u00ac con ALT+170 del tastierino numerico oppure ALT+0172"}
{"id": "579240", "revid": "1566286", "url": "https://it.wikipedia.org/wiki?curid=579240", "title": "Lino Ventura", "text": "Biografia.\nVentura nacque a Parma il 14 luglio del 1919, ma emigr\u00f2 con i genitori, Giovanni Ventura e Luisa Borrini, in Francia nel 1927, quando aveva otto anni. Cresciuto a Parigi, svolse vari mestieri e divent\u00f2 lottatore sportivo professionista, laureandosi campione d'Europa di lotta greco-romana nel 1950 con lo pseudonimo Angelo Borrini (dal cognome della madre). Abbandonata la carriera sportiva per un infortunio, fu notato dal regista Jacques Becker, che stava cercando interpreti per parti di malavitoso da inserire nel cast della pellicola \"Grisb\u00ec\" (1953), con Jean Gabin protagonista; il successo del film apr\u00ec a Ventura una nuova carriera, quella dell'attore cinematografico.\nNegli anni successivi si ciment\u00f2 come valido caratterista del cinema francese, comparendo in pellicole quali \"Ascensore per il patibolo\" (1958) di Louis Malle e specializzandosi in personaggi di duro dal cuore tenero, dal volto stanco e vissuto, spesso in grado di suscitare la simpatia dello spettatore malgrado le caratteristiche del villain. Nel 1960 ottenne uno dei suoi primi ruoli da protagonista nel \"noir\" \"Asfalto che scotta\" di Claude Sautet che gli procur\u00f2 le lodi della critica per l'intensa interpretazione del malavitoso Abel Davos. Nel 1961 affianc\u00f2 Claudia Cardinale in \"I leoni scatenati\". Divenuto attore protagonista, Ventura si rivel\u00f2 un grande talento e, fino alla morte, fu una delle stelle pi\u00f9 amate dal pubblico francese per la sua tecnica di recitazione sobria ed efficace e per la sua maschera inconfondibile, caratterizzata da una vena di malinconia.\nIntervallando la sua produzione artistica con interpretazioni in ruoli da criminale in fuga e da laconico difensore della legge, Ventura viene ricordato per alcune ottime pellicole d'autore: \"Il clan dei siciliani\" (1969) di Henri Verneuil, \"Tutte le ore feriscono... l'ultima uccide!\" (1966) e \"L'armata degli eroi\" (1969), entrambi di Jean-Pierre Melville, e \"Guardato a vista\" (1981) di Claude Miller; tra le poche pellicole girate in Italia, significative sono le sue prove in \"Cadaveri eccellenti\" (1976) di Francesco Rosi, in cui interpret\u00f2 magistralmente il serio e taciturno ispettore Amerigo Rogas, alle prese con l'omicidio di quattro magistrati, e \"Cento giorni a Palermo\" (1984) di Giuseppe Ferrara, nel quale interpret\u00f2 il generale Carlo Alberto dalla Chiesa.\nNonostante avesse trascorso quasi tutta la vita in Francia e parlasse l'italiano con un lieve accento francese, Ventura non volle mai diventare cittadino francese, e quindi non rinunci\u00f2 mai alla cittadinanza italiana. Padre di quattro figli, fra cui Linda, una bambina affetta da autismo, l'attore fu molto impegnato nella tutela dei bambini disabili: nel 1966 fond\u00f2 con la moglie Odette l'associazione \"Perce-Neige\", a tutt'oggi attiva nell'assistenza ai bambini e alle loro famiglie.\nMor\u00ec improvvisamente nel 1987, a 68 anni, per una crisi cardiaca, mentre stava per iniziare a lavorare alla pellicola \"I giorni del commissario Ambrosio\" di Sergio Corbucci, nel quale avrebbe dovuto ricoprire il ruolo dell'eponimo protagonista, interpretato poi da Ugo Tognazzi.\nDoppiatori.\nIn \"Cadaveri eccellenti\" e \"Asfalto che scotta\" Ventura recita con la sua voce anche in italiano."}
{"id": "579243", "revid": "28026", "url": "https://it.wikipedia.org/wiki?curid=579243", "title": "Rifugio Benigni", "text": ""}
{"id": "579253", "revid": "287204", "url": "https://it.wikipedia.org/wiki?curid=579253", "title": "Domini patrocinati", "text": ""}
{"id": "579254", "revid": "16066", "url": "https://it.wikipedia.org/wiki?curid=579254", "title": "Dominio patrocinato", "text": ""}
{"id": "579257", "revid": "767487", "url": "https://it.wikipedia.org/wiki?curid=579257", "title": "Oesterreichischer Alpenverein", "text": "L'\u00d6sterreichischer Alpenverein (OeAV) \u00e8 la principale associazione alpinistica austriaca.\nL'associazione conta pi\u00f9 di 300.000 iscritti ed ha sede ad Innsbruck.\nStoria.\nL'OeAV fu fondato nel 1862 da Paul Grohmann assieme a Friedrich Simony e Edmund von Mojsisovics. Fu, ed \u00e8 pertanto la pi\u00f9 antica associazione alpinistica del mondo dopo l'Alpine Club inglese.\nNel 1873 le associazioni alpinistiche tedesca (Deutscher Alpenverein, in sigla DAV), austriaca e boema si fusero in un unico soggetto, il Deutscher und \u00d6sterreichischer Alpenverein, in cui rimasero unite sino al 1938.\nNel periodo tra le due guerre, il OeAV assunse un orientamento chiaramente antisemita. Nel 1924, seguendo l'esempio di alcune sezioni minori, Eduard Pichl, presidente della principale sezione del OeAV (la \"Sektion Austria\"), fece introdurre nello statuto il cosiddetto \"Arierparagraph\", clausola che precludeva ai \"non ariani\" di far parte dell'associazione.\nMolti soci espulsi dalla Sezione Austria, tra i quali lo psichiatra Viktor Frankl, il regista Fred Zinnemann e il musicista Joseph Braunstein fondarono quindi la Sezione \"Donauland\", che per\u00f2 venne successivamente radiata dalla OeAV.\nNel 1938, dopo l'Anschluss, l'OeAV venne inquadrato come \"Sezione alpinismo\" nella Federazione nazionalsocialista per l'educazione fisica, organizzazione disciolta dopo la fine della guerra.\nL'OeAV venne rifondata nell'immediato dopoguerra. Fino al 1952, anno in cui fu ricostituito anche il Deutscher Alpenverein, fu il club alpino austriaco ad amministrare fiduciariamente il patrimonio e le strutture della disciolta associazione tedesca.\nL'Oesterreichische Alpenverein \u00e8 oggi, secondo statuto, un'associazione apolitica.\nOrganizzazione.\nIl OeAV si compone di circa 200 sezioni, costituite in associazioni. \nAccanto alle sezioni territoriali, a Vienna e Graz sono attive anche delle sezioni universitarie. Vi sono inoltre sezioni che operano fuori dai confini austriaci, in Inghilterra e nelle Fiandre. Esiste poi una sezione \"Reichenberg\", fondata dai tedeschi etnici espulsi dalla Repubblica Ceca dopo la guerra.\nFanno parte del OeAV, infine, la sezione transfrontaliera K\u00f6ssen-Reit im Winkl (il cui ambito si estende anche ad una parte delle Alpi bavaresi) e la sezione sovraregionale \"Weitwanderer\" (Trekking - alta via).\nAttivit\u00e0.\nIl Club alpino austriaco gestisce circa 270 tra rifugi e bivacchi.\nPubblica opere sulla montagna e carte territoriali e turistiche.\nCura attivit\u00e0 culturali (tra cui raccolte museali e biblioteche), nonch\u00e9 attivit\u00e0 formative per gli iscritti."}
{"id": "579260", "revid": "663182", "url": "https://it.wikipedia.org/wiki?curid=579260", "title": "Casting", "text": ""}
{"id": "579262", "revid": "1305772", "url": "https://it.wikipedia.org/wiki?curid=579262", "title": "Terry Chimes", "text": "\u00c8 stato il batterista originale dei Clash. Suon\u00f2 con loro dal luglio 1976 al novembre 1976 e dal febbraio 1977 all'aprile 1977 ed infine dal maggio 1982 al maggio 1983. Fece anche una corta tourn\u00e9e con i Black Sabbath dal novembre 1987 al dicembre 1987 e ancora nel maggio 1988. Nei primi anni Novanta si \u00e8 convertito al cattolicesimo.\nThe Clash.\nTerry Chimes fu uno dei leggendari membri del gruppo proto-punk London SS, che comprendeva anche Mick Jones e Paul Simonon che, insieme a Chimes, \"ingaggiarono\" Joe Strummer e Keith Levene nei futuri Clash.\nKeith Levene lasci\u00f2 i Clash in tempi brevi e cos\u00ec anche Chimes, che per\u00f2 ebbe modo di registrare le tracce dell'album di debutto del gruppo chiamato \"The Clash\". Chimes fu rimpiazzato con Topper Headon.\nNel 1982, Headon fu cacciato dal gruppo per problemi riguardanti la droga e cos\u00ec Chimes fu richiamato per suonare con il gruppo nel tour dove i Clash stavano facendo da band di supporto agli Who negli U.S.. Successivamente partecip\u00f2 anche ad una breve tourn\u00e9e che i Clash fecero nel Regno Unito. La sua prima apparizione nel 1982 fu al concerto debutto del tour di Combat Rock: 29 maggio 1982, Convention Hall, Asbury Park, New Jersey. L'ultimo, il 27 novembre dello stesso anno a Montego Bay in Jamaica.\nAltri gruppi.\nDopo che fu cacciato dai Clash, Chimes suon\u00f2 come batterista in band come Johnny Thunders and the Heartbreakers nel 1977, i Generation X dal 1979 al 1980, gli Hanoi Rocks nel 1985, i The Cherry Bombz nel 1986 (con Andy McCoy e Nasty Suicide ex membri con Chimes negli Hanoi Rocks e con Dave Tregunna ex membro degli inglesi Sham 69) e per i Black Sabbath nella loro tourn\u00e9e chiamata \"Eternal Idol Tour\" nel 1987-88.\nOggi.\nChimes \u00e8 diventato un chiropratico professionista dal 1994. \u00c8 stato introdotto nella Rock and Roll Hall of Fame quando i Clash sono stati aggiunti nel 2003, infatti ha prestato servizio come portavoce nel discorso del gruppo durante la cerimonia. Inoltre, non \u00e8 stato premiato una seconda volta quando i Black Sabbath sono stati aggiunti nel 2006."}
{"id": "579265", "revid": "123394955", "url": "https://it.wikipedia.org/wiki?curid=579265", "title": ".com", "text": "I nomi di dominio contraddistinti dal suffisso .com figurano tra i dominio di primo livello (TLD, Top Level Domain) nell'ambito del DNS (Domain Name System), il sistema Internet che regola l'attribuzione dei nomi di dominio. Il suffisso \u201ccom\u201d sta per \"\u201ccommercial\u201d\" e, in origine, era riservato ai domini registrati da organizzazioni commerciali, ma la distinzione \u00e8 andata persa nel momento in cui sono stati aboliti i limiti di registrazione per i suffissi .com, .org e .net. All'inizio i domini .com erano amministrati dal Dipartimento della Difesa degli Stati Uniti d'America, mentre in seguito sono stati gestiti da Verisign e ricadono sotto la giurisdizione statunitense. La registrazione Verisign dei suddetti domini avviene tramite registrar accreditati ICANN; il registro accetta nomi di dominio internazionalizzati.\nInsieme a .edu, .gov, .mil, .net, .org e .arpa, il nome di dominio .com fa parte dei TLD che andarono a costituire il sistema DNS alla sua implementazione, avvenuta nel gennaio 1985; in seguito .com \u00e8 diventato il suffisso cui fa capo il maggior numero di domini Internet.\nStoria.\nAll'implementazione del sistema DNS nel gennaio 1985, il dominio .com \u00e8 uno dei primi a essere incluso nella serie dei domini top level. All'epoca il dominio \u00e8 amministrato dal Dipartimento della Difesa statunitense (U.S. Department of Defense, DoD) che, successivamente, ne appalta la manutenzione a SRI International. Questa, a sua volta, d\u00e0 vita al DDN-NIC, noto anche come SRI-NIC o semplicemente NIC (Network Information Center), accessibile online con il nome di dominio nic.ddn.mil. Il 1\u00ba ottobre 1991 la Government Systems Inc. (GSI) se ne aggiudica la gestione operativa, che subappalta poi a Network Solutions Inc. (NSI).\nIl primo dominio registrato fu \"Symbolics.com\" il 15 marzo 1985; in tutto il 1985 furono registrati solo 6 domini .com. Nel 1997 venne registrato il milionesimo dominio, mentre nel 2010 sono pi\u00f9 di 200 milioni.\nIl 1\u00ba gennaio 1993 la manutenzione del dominio .com, essenzialmente utilizzato per interessi non legati alla difesa, passa alla National Science Foundation (NSF), che appalta l'attivit\u00e0 a Network Solutions, Inc (NSI). Per la prima volta dall'introduzione del dominio, nel 1995 la NSF autorizza la NSI ad addebitare ai registranti una quota annuale, inizialmente fissata a 50 US$ l'anno, di cui 35 vanno alla NSI e 15 confluiscono in un fondo governativo. I nuovi registranti sono tenuti a versare come quota minima l'importo biennale, il che porta la spesa di registrazione di un nuovo dominio a 100 US$. Nel 1997 tutti i TLD generici passano sotto l'autorit\u00e0 del Dipartimento del Commercio americano e Verisign, che ha acquisito Network Solutions, si occupa della gestione del dominio .com. In seguito Verisign convoglier\u00e0 le funzioni di Network Solutions non inerenti al registro in una societ\u00e0 spin-off che funger\u00e0 da registrar. In inglese \u201c.com\u201d si pronuncia \u201cdot com\u201d, e l'espressione \u00e8 ormai entrata a far parte del linguaggio comune internazionale.\nSebbene il dominio .com designi, in origine, le realt\u00e0 commerciali (per distinguerle dalle agenzie governative o dagli istituti scolastici che hanno di fatto suffissi di dominio diversi), a partire dalla met\u00e0 degli anni '90 chiunque pu\u00f2 registrarsi come .com: in seguito alla diffusione di Internet, infatti, il dominio viene aperto al pubblico generale e, non a caso, diventa in breve tempo il TLD pi\u00f9 utilizzato per siti web, e-mail e networking. Negli anni fra il 1997 e il 2001 si assiste cos\u00ec a una vera e propria esplosione di societ\u00e0 (la cosiddetta \u201cBolla delle dot-com\u201d) che adottano il suffisso .com facendo di Internet la propria base operativa e che, per questo, vengono sbrigativamente denominate, appunto, \u201cdot com\u201d. L'introduzione nel 2001 del suffisso .biz, riservato alle attivit\u00e0 commerciali, non ha alcun impatto sulla popolarit\u00e0 di .com.\nNonostante il dominio .com sia accessibile a societ\u00e0 con sede in qualunque parte del mondo, svariati paesi possiedono un dominio di secondo livello con caratteristiche analoghe, dipendente dal proprio dominio di codice paese (ccTLD). Tali domini hanno solitamente il suffisso com.xx o co.xx, dove xx \u00e8 il ccTLD. Per esempio: Australia (com.au), Sri Lanka (com.lk), Grecia (com.gr), Messico (com.mx), Corea del Sud (co.kr), India (co.in), Indonesia (co.id), Cina (com.cn), Giappone (co.jp), Regno Unito (co.uk) e cos\u00ec via.\nNumerosi siti e reti non commerciali hanno adottato e continuano ad adottare il suffisso .com per approfittare della riconoscibilit\u00e0 di questo nome di dominio, anche se le statistiche di registrazione mostrano che il grado di popolarit\u00e0 del dominio varia nel tempo.\nI domini .com registrati al dicembre 2011 sono, secondo i dati Verisign, circa 100 milioni. Al marzo 2009 il nome di dominio risulta servito da 926 registrar accreditati.\nLista dei domini '.com' pi\u00f9 datati.\nLa seguente classifica rappresenta i 100 domini in ordine cronologico di registrazione"}
{"id": "579269", "revid": "767487", "url": "https://it.wikipedia.org/wiki?curid=579269", "title": "Stranger than Fiction (Bad Religion)", "text": "Stranger than Fiction \u00e8 uno degli album di maggior successo dei Bad Religion, e primo album pubblicato il 30 agosto 1994 da una \"major\" (la Atlantic Records) e non pi\u00f9 con la Epitaph Records.\nTuttavia l'uscita di questo lavoro \u00e8 segnata da un evento che peser\u00e0 sulla successiva produzione della band: Brett Gurewitz, poco dopo l'uscita del disco, abbandona i Bad Religion, ufficialmente per poter dedicare maggior tempo alla sua etichetta indipendente, la Epitaph Records, dopo l'inaspettato successo degli The Offspring. In realt\u00e0 trapelarono molte voci secondo le quali il duo creativo Gurewitz-Graffin si sarebbe diviso a causa di dissensi tra i due, nati sia per i problemi di droga del primo, sia per l'accusa volta da Gurewitz al resto della band di essersi \"venduti\" alle \"major\".\nL'album non presenta particolari novit\u00e0 rispetto al precedente, con le consuete melodie su ritmi serrati; tuttavia, oltre a brani \"tipici\" dei Bad Religion (\"Incomplete\", \"Better Off Dead\", \"Tiny Voices\"), c'\u00e8 spazio anche per brani pi\u00f9 scanzonati e allegri (\"Stranger than Fiction\", \"Hooray for Me...\") e anche per una ballata, \"Slumber\"."}
{"id": "579270", "revid": "339392", "url": "https://it.wikipedia.org/wiki?curid=579270", "title": "La semana del asesino", "text": ""}
{"id": "579273", "revid": "399", "url": "https://it.wikipedia.org/wiki?curid=579273", "title": "Frate", "text": "Frate, o fra (dal latino \"frater\", \"fratris\", in italiano fratello), termine arcaico ed aulico, si rinviene nell'uso poetico e soprattutto si \u00e8 diffuso negli ordini religiosi nati nel Basso Medioevo: in particolare, il termine si \u00e8 affermato nell'accezione religiosa con la nascita degli ordini mendicanti che, a partire dal XIII secolo, si aggiungono agli ordini monastici e canonicali.\nA differenza delle forme di vita monastica in cui l'accento \u00e8 posto sulla solitudine come mezzo di santificazione e spazio di incontro con Dio, i mendicanti - generalmente - sottolineano la dimensione comunitaria e fraterna della vita religiosa, scoprendo in essa un veicolo di sempre maggiore conformazione a Cristo. Questo sostanzialmente motiva la scelta di un simile appellativo.\nIl frate \u00e8 un religioso che ha professato i voti di\nNon necessariamente \u00e8 ordinato presbitero (cio\u00e8 sacerdote) o diacono. L'appellativo stesso vuole essere segno di fraterna uguaglianza, all'interno di un ordine mendicante, tra membri sacerdoti e non.\nNel corso dei secoli, tuttavia, \u00e8 invalso l'uso presso tali ordini di chiamare \"padri\" i frati presbiteri, probabilmente a partire da espressioni del popolo. A dispetto di questo uso verbale, l'unico titolo a mantenere valore giuridico presso i mendicanti \u00e8 sempre stato \"fra\" o \"frate\": i documenti di grande importanza sono sempre stati firmati, anche dai superiori generali e provinciali, con questo appellativo.\nOggi le famiglie del Primo Ordine francescano in particolare stanno cercando le vie per ripristinare, anche a livello canonico, la possibilit\u00e0 di eleggere superiore anche un frate non ordinato, oltre a rimettere nell'uso comune per tutti i religiosi l'appellativo originale.\nNella letteratura celebri esempi di personaggi letterari, che portano tale appellativo, sono fra Cristoforo e fra Galdino (ne \"I promessi sposi\"), nonch\u00e9 fra Tuck (in \"Robin Hood\")."}
{"id": "579274", "revid": "44627", "url": "https://it.wikipedia.org/wiki?curid=579274", "title": "Assoluta continuit\u00e0", "text": ""}
{"id": "579275", "revid": "92723", "url": "https://it.wikipedia.org/wiki?curid=579275", "title": "Ansbach", "text": "Ansbach, fino al XVIII secolo denominata \"Onolzbach\", \u00e8 una citt\u00e0 extracircondariale tedesca, capoluogo della Media Franconia, distretto governativo della Baviera.\nGeografia fisica.\nTerritorio.\n\u00c8 bagnato dal fiume tedesco Rezat Francone.\nClima.\nA causa della sua posizione nel Centro Europa, Ansbach si trova nella zona climatica temperata calda. Allo stesso tempo, la localit\u00e0 \u00e8 situata nell'area di passaggio fra il clima atlantico umido e quello continentale secco.\nOrigini del nome.\nL'origine della citt\u00e0 si fa risalire al monastero benedettino fondato nel 748 da un nobile francone, Gumbertus, che pi\u00f9 tardi venne canonizzato. Il monastero fu fondato tra il torrente Rezat e l'Onold (Onoldsbach, in tedesco), e nel corso dei secoli si fuse con il vicino villaggio di Onoldsbach, costituendo la citt\u00e0 di Ansbach (letteralmente \"(vicino) al fiume\"), della cui denominazione abbiamo tracce per la prima volta nel 1221.\nStoria.\nDopo l'anno Mille.\nI conti di Oettingen regnarono su Ansbach, finch\u00e9 i burgravi, di Hohenzollern di Norimberga succedettero ad essi nel 1331.\nTrent'anni dopo, Ansbach divenne la capitale di diverse signorie o potest\u00e0 doganali, quando gli Hohenzollern ascesero al rango di Principi elettori del Brandeburgo; Ansbach non fu unita al Brandeburgo, ma rimase indipendente come Brandenburg-Ansbach.\nGli Hohenzollern fecero di Ansbach la sede della loro dinastia, sino all'acquisizione dell'elettorato di Brandeburgo nel 1415, tuttavia, dopo la morte del margravio di Brandeburgo nel 1440, un ramo cadetto della famiglia rimane ad Ansbach con il nome Brandeburgo-Ansbach.\nGiorgio di Brandeburgo-Ansbach, detto Giorgio il Pio, introdusse la Riforma protestante nel 1528, che condusse alla secolarizzazione dell'abbazia di san Gumberto nel 1563.\nSettecento.\nNel 1791 Carlo Alessandro, ultimo margravio di Brandeburgo-Ansbach e di Brandeburgo-Bayreuth, rinunci\u00f2 alla signoria sul territorio a favore di un vitalizio annuale, cedendo entrambi i suoi principati di Ansbach e Bayreuth ai Prussiani. Come il resto delle sue terre, quindi, anche Ansbach divenne prussiana, sotto gli Hohenzollern di Prussia, nel 1792.\nNel 1796 il duca di Zweibr\u00fccken, Massimiliano Giuseppe, pretendente e futuro elettore alla Corte bavarese, fu esiliato ad Ansbach, dopo che la citt\u00e0 era stata presa dai francesi. Ma non rimase a lungo alla Francia: pi\u00f9 tardi, nel 1806, il territorio di Ansbach fu ceduto al regno di Baviera, alla Prussia, in cambio del Ducato bavarese di Berg. Ci\u00f2 fu possibile perch\u00e9 la Prussia si era ritirata in pace da Basilea, a causa della guerra imperiale contro la Francia rivoluzionaria, e aveva dichiarato la sua neutralit\u00e0, e pertanto l'Ansbach prussiana divenne un rifugio sicuro.\nDopo il caso di successione del 1799, e l'assunzione di potere da parte di Massimiliano Giuseppe, ora principe di Baviera con il nome di Massimiliano IV Giuseppe, fu proprio a Ansbach che il suo segretario generale, il conte Massimiliano Giuseppe di Montgelas elabor\u00f2 un ampio concetto per una radicale trasformazione politica della Baviera. Il pensiero scritto fu edito da Eberhard Weis come \"Memoria di Ansbach\", e divenne il fondamento concettuale del moderno Stato bavarese, di cui il principe Massimiliano IV Giuseppe divenne primo regnante, fino alla sua morte nel 1825.\nNovecento.\nDopo crescenti problemi per l'approvvigionamento dell'acqua potabile, entr\u00f2 in funzione nel 1900 la centrale idrica comunale dal Gersbach, distante 25\u00a0km, che fornisce ancora oggi il 98% dell'acqua potabile, insieme alla seconda centrale realizzata nello Schlauersbach.\nDopo la seconda guerra mondiale, Ansbach appartenne alla zona d'occupazione americana.\nNel 1970 Ansbach ha incorporato vari comuni adiacenti, estendendo il proprio territorio.\nIl 24 luglio 2016 Ansbach viene colpita da un attacco di terrorismo da parte di kamikaze siriano, il quale si fa esplodere vicino ad un concerto, causando 12 feriti.\nMonumenti e luoghi d'interesse.\nArchitetture civili.\nDurante la seconda guerra mondiale il centro cittadino fu risparmiato dai bombardamenti e ha mantenuto cos\u00ec il suo aspetto anteriore; \u00e8 cos\u00ec possibile visitare il palazzo dei marchesi Ansbach, ricostruito secondo il modello barocco alla fine del XVII secolo.\nAltri luoghi da visitare:\nSociet\u00e0.\nReligioni.\nAccanto alla Chiesa evangelica luterana in Baviera, ed al decanato cattolico della citt\u00e0 di Ansbach, facente parte dell'arcidiocesi di Bamberga, ad Ansbach sono rappresentate le seguenti libere Chiese cristiane:\nParimenti, i mormoni della Chiesa di Ges\u00f9 Cristo dell'ultimo giorno hanno costituito una comunit\u00e0 ad Ansbach.\nCon l'afflusso dei lavoratori stranieri dai paesi a maggioranza musulmana, si sono create anche alcune piccole comunit\u00e0 musulmane. Dal 2005 c'\u00e8 anche un piccolo tempio buddista, cos\u00ec come dal 2007 una piccola comunit\u00e0 induista. Accanto alle sopra citate comunit\u00e0 di fede, esistono ancora altre Chiese libere e comunit\u00e0 religiose ad Ansbach marginali.\nSport.\nLa locale squadra di football americano, gli Ansbach Grizzlies, ha vinto 3 German Bowl e una Coppa AFBD.\nEconomia.\nArtigianato.\nLa Porcellana.\nAnsbach fu sede di una produzione di maioliche sin dai primi anni del Settecento. Fu grazie al Margravio, che aveva assunto maestranze provenienti da Meissen se intorno al 1757 inizi\u00f2 a realizzare manufatti a pasta dura (porcellane). La sede della manifattura durante la direzione di uno dei pi\u00f9 grandi modellatori e pittori della storia della porcellana, Johann Friedrich Kaendler, era nel castello di Bruckberg, ed ebbe fra gli artisti che vi lavorarono: il capo dei pittori J. M. Schollhammer, il pittore di paesaggi J. Stenglein e J. K. Gerlach che era arrivato ad Ansbach da Meissen nel 1759. Produsse deliziosi servizi dipinti a soggetto naturalistico e delicati gruppi e statuine sempre pi\u00f9 sensibili al gusto di Berlino che a quello di Meissen. La fabbrica ebbe vita lunga fino al 1860 quando\ncess\u00f2 la sua produzione.\nAmministrazione.\nAlle elezioni del borgomastro del 2 marzo 2008, la candidata Carda Seidel di Norimberga, indipendente, che era sostenuta da una coalizione tra il BAP (Iniziativa comunale dell'Associazione registrata dei cittadini indipendenti di Ansbach), l'\u00d6DP (Partito democratico ecologico) ed i Liberi Elettori di Ansbach, conseguiva il 38,9% dei voti e superava il sig. Ralf Felber (SPD), impiegato, che raggiungeva il 32,8%.\nWolfgang Bartusch dei Verdi (Gr\u00fcnen) otteneva il 26,0% ed il sig. R\u00fcdiger Silberer (FDP) raccoglieva il 2,2%.\nIn conseguenza del risultato, al successivo ballottaggio del 16 marzo 2008, Carda Seidel conseguiva il 67% e Ralf Felber il 33,0%\nDal 1\u00ba maggio 2008 \u00e8 sindaco Carda Seidel, indipendente."}
{"id": "579281", "revid": "92723", "url": "https://it.wikipedia.org/wiki?curid=579281", "title": "Stefana Quinzani", "text": "Biografia.\nProveniva da una famiglia di contadini originaria di Quinzano d'Oglio da cui appunto \u00e8 detta \"Quinzani\" (cio\u00e8 \"di Quinzano\"). Figlia di Lorenzo e Savia Sciani. Una consolidata tradizione tramanda che la famiglia si trasfer\u00ec da Quinzano d'Oglio a Orzinuovi pochi mesi prima della nascita di Stefana (il trasferimento avvenne nel novembre del 1456 e la nascita fu poi a febbraio 1457). Tutt'oggi a Quinzano un'iscrizione segnala la casa della famiglia in quella che \u00e8 oggi \"via Beata Stefana\".\nDa giovane aiut\u00f2 la famiglia nel lavoro dei campi.\nMor\u00ec pronunziando le parole di Ges\u00f9 in croce: \u201cIn manus tuas Domine, commendo spiritum meum!\u201d.\nLeggende devozionali e culto.\nA sette anni Stefana fece voto di castit\u00e0, e si narra che Ges\u00f9, apparendole, le mise al dito un anello prezioso. A 15 anni prese l'abito del Terz'Ordine domenicano.\nVisse a lungo a Crema poi si trasfer\u00ec a Soncino dove fond\u00f2 il convento delle domenicane intitolandolo a San Paolo, lo guid\u00f2 per molti anni divenendo esempio di santit\u00e0.\nUn giorno Ges\u00f9, apparendole, le avrebbe detto: \u201cFigliola, tu mi hai fatto il dono, completo della tua volont\u00e0, quale ricompensa desideri?\u201d; \u201cNon voglio altra mercede che Te medesimo\u201d, rispose Stefana.\nDopo la sua morte nelle zone in cui \u00e8 vissuta, tra bassa bresciana occidentale, alto cremonese e cremasco, \u00e8 iniziato il culto popolare nei suoi confronti. \u00c8 salita all'onore degli altari con papa Benedetto XIV il 14 dicembre 1740. Le sue reliquie, dapprima conservate a Colorno, nel 1988, sono state riportate a Soncino, conservate nella chiesa dei domenicani dedicata a San Giacomo. Un osso della tibia sinistra \u00e8 conservato fin dal 1908 a Quinzano d'Oglio nella chiesa dedicata a San Rocco costruita in luogo adiacente alla casa della famiglia della Beata Stefana.\nLa memoria liturgica per la diocesi di Cremona \u00e8 il 2 gennaio, mentre per le diocesi di Crema e Brescia \u00e8 il 16 giugno."}
{"id": "579289", "revid": "1305772", "url": "https://it.wikipedia.org/wiki?curid=579289", "title": "D2", "text": ""}
{"id": "579292", "revid": "33689", "url": "https://it.wikipedia.org/wiki?curid=579292", "title": "ISO 10303", "text": "L'ISO 10303, nome ufficiale STEP (STandard for the Exchange of Product model data - \"Norme per lo Scambio dei dati dei Prodotti\"), \u00e8 uno standard contenente una serie di regole per l'integrazione, la presentazione e lo scambio di dati (via computer); pu\u00f2 essere usata per trasferire dati tra i seguenti sistemi: CAD, CAM, CAE, PDM/EDM. L'obiettivo \u00e8 una descrizione senza ambiguit\u00e0, che pu\u00f2 essere adattata a tutti i sistemi informatici. Permette anche l'archiviazione dei dati a lungo termine e la creazione di basi di dati centralizzate.\nNella progettazione e nella fabbricazione molti sistemi sono usati per gestire i dati tecnici dei prodotti. Ogni sistema ha i suoi propri formati di dati, cosicch\u00e9 la stessa informazione deve essere introdotta numerose volte in molteplici sistemi, portando ad eccessi e ad errori. Il problema non riguarda solo la fabbricazione, ma in questo caso \u00e8 ancora pi\u00f9 delicato, dato che la tridimensionalit\u00e0 aumenta la possibilit\u00e0 di errori ed equivoci tra gli operatori. Il National Institute of Standards and Technology statunitense ha stimato il costo dovuto all'incompatibilit\u00e0 dei dati a circa di 90 miliardi di dollari nell'industria di fabbricazione.\nNel corso degli anni sono state proposte molte soluzioni. Quelle che hanno avuto maggior successo sono state le norme per lo scambio dei dati. Le prime norme erano nazionali ed erano incentrate sullo scambio dei dati geometrici. Esse includevano il SET in Francia, il VDA-FS in Germania e l'IGES negli Stati Uniti di America. Inoltre, un grande contributo \u00e8 stato dato dall'Organizzazione internazionale per la normazione (ISO) per unificare le norme in uno standard internazionale.\nQuasi tutti i maggiori sistemi di CAD/CAM possiedono un metodo per leggere e scrivere i dati ulteriormente definiti da uno dei Protocolli di Applicazione di STEP (AP). Negli USA il protocollo AP-203 \u00e8 il pi\u00f9 comune. Questo protocollo viene usato per scambiare dati che descrivono progetti rappresentando elementi tridimensionali o combinazioni di questi elementi. In Europa un protocollo molto simile, chiamato AP-214, svolge la stessa funzione.\nFormato.\nI dati sono trasferiti via\nIl formato di uno STEP-File \u00e8 definito in ISO 10303-21 \"Clear Text Encoding of the Exchange Structure\".\nData la sua struttura ASCII, \u00e8 facile leggere uno STEP-File, ecco un esempio:\n ISO-10303-21;\n HEADER;\n FILE_DESCRIPTION(\n /* descrizione */ ('Un esempio semplice di AP214 con un solo componente'),\n /* livello */ '2;1');\n FILE_NAME(\n /* nominare */ 'demo',\n /* tempo_e_data */ '2006-08-11T11:57:53',\n /* autore */ ('Alessandro Manzoni'),\n /* organizzazione */ ('JFBA, Inc.'),\n /* versione */ ' ',\n /* sistema */ 'IDA-STEP',\n /* autorizzazione */ ' ');\n FILE_SCHEMA (('CONCEZIONE_AUTOMOBILISTICA { 1 0 10303 214 2 1 1}'))\n ENDSEC;\n DATA;\n #10=ORGANIZZAZIONE('O0001','JFBA S.A.','societ\u00e0');\n #11=CONTESTO_DI_DEFINIZIONE_DI_PRODOTTO('DEFINIZIONE_DI_COMPONENTE',#12,'fabbricazione');\n #12=CONTESTO_DELLA_DOMANDA('concezione_meccanica');\n #13=DEFINIZIONE_DI_PROTOCOLLO(\",'concezione_automatica',2006,#12);\n #14=DEFINIZIONE_DI_PRODOTTO('0',$,#15,#11);\n #15=FORMAZIONE_Di_DEFINIZIONE_DI_PRODOTTO('1',$,#16);\n #16=PRODOTTO('A0001','componente sperimentale','',(#18));\n #17=CATEGORIA_RELATIVA_AL_PRODOTTO('Componente',$,(#16));\n #18=CONTESTO_DEL_PRODOTTO('',#12,'');\n #19=RICHIESTA_DELL'_ORGANIZZAZIONE(#10,#20,(#16));\n #20=RUOLO_DELL'_ORGANIZZAZIONE('CODICI_DI_IDENTIFICAZIONE');\n ENDSEC;\n END-ISO-10303-21;\nEXPRESS \u00e8 il nome ufficiale di ISO 10303-11. \u00c8 la lingua di programmazione di STEP, simile a Pascal. La grafica di EXPRESS \u00e8 chiamata EXPRESS-G.\nDifferenze tra 203 e 214.\nCome gi\u00e0 accennato in precedenza, esistono le versioni STEP AP203 e AP214, che non hanno solo una differenza geografica (USA per il primo, Europa per il secondo) ma anche altre differenze:\nAP214 \u00e8 considerato un'estensione del AP203.\nSTEP nel futuro.\nNonostante STEP abbia avuto molto successo, rimane ancora il problema della velocit\u00e0 dello sviluppo e dell'impiego. Molti critici mettono in evidenza che gli standard XML per il commercio su Internet si stanno sviluppando molto pi\u00f9 velocemente.\nFondamentalmente, i dati dei prodotti sono molto diversi dai dati del commercio su internet come anticipi, saldi, ecc. Il metodo tradizionale per comunicare le informazioni sui dati dei prodotti \u00e8 creare un abbozzo ma, per comunicare un anticipo, il metodo tradizionale \u00e8 creare un modello. Le informazioni degli abbozzi sono molto pi\u00f9 complicate e articolate, \u00e8 ci\u00f2 rende STEP molto pi\u00f9 difficile da sviluppare.\n\u00c8 in corso lo sviluppo di un formato XML per condividere con STEP i dati dei prodotti. Ma STEP divide i dati originali in entit\u00e0 multiple che non sono facili da capire per XML o per qualunque altro formato. L'obiettivo finale \u00e8 che STEP crei automaticamente un documento XML.\nProtocolli di applicazione di Step (AP).\nUn elenco dei protocolli di applicazione di Step (AP) datato giugno 2004 \u00e8 rappresentato in questa sezione:\nUno dei vantaggi di Step \u00e8 la capacit\u00e0 di supportare diversi protocolli all'interno di una struttura unica. I protocolli sono tutti costruiti con la stessa serie di Risorse Integrate (IR) cosicch\u00e9 vengano usate le stesse definizioni. Per esempio, AP-203 e AP-214 usano le stesse definizioni per la geometria solida, per i dati di montaggio e per le informazioni basilari dei prodotti. Perci\u00f2 i fornitori di CAD possono supportare entrambi i protocolli usando uno stesso codice.\nOgni protocollo di applicazione include un diagramma che descriva le funzioni che un ingegnere deve tener conto per perseguire il suo scopo e un modello di requisito di Applicazione che descriva le informazioni richieste da tali attivit\u00e0.\nQuesti richieste di informazioni vengono poi inserite in una serie comune di risorse integrate e il risultato \u00e8 un modello di scambio di dati adatti allo scopo. L'obiettivo ultimo di STEP \u00e8 spiegare l'intero ciclo vitale di ogni tipo di prodotto, dalla progettazione concettuale al risultato finale. In ogni caso, ci vorranno degli anni prima che questo obiettivo venga raggiunto.\nOggi il vantaggio pi\u00f9 tangibile per chi usa STEP \u00e8 l'abilit\u00e0 di scambiare dati di progetto come modelli solidi o modelli solidi articolati. Altri standard per lo scambio dei dati, come la pi\u00f9 nuova versione di IGES, supportano lo scambio di materiali solidi.\nSTEP ha aperto la strada allo scambio dei dati in 3D organizzando un forum tecnico per i venditori di CAD in modo da migliorare continuamente la qualit\u00e0 del modello di scambio di questo tipo di dati. Il compimento di questo successo \u00e8 abbastanza interessante poich\u00e9 dimostra che la riluttanza iniziale dei venditori nell'accettare le norme ulteriormente definite per gli operatori, poteva essere superata con sufficiente perseveranza.\nAll'inizio, nel 1996, c'erano numerose opinioni riguardo alla fattibilit\u00e0 di scambiare dati di geometria solida tra i sistemi usando uno standard neutrale. Tuttavia, nel 1997 Ford, Allied Signal e STEP Tools Inc. hanno realizzato con successo il primo scambio di dati geometrici usando STEP. Una volta che questa possibilit\u00e0 fondamentale era stata provata, un progetto sperimentale chiamato AeroSTEP fu ideato da Boeing e dai suoi fornitori di motori per aerei per testare i primi traduttori, scambiando dati riguardanti l'ubicazione del motore all'interno della struttura di un aereo. Questo progetto \u00e8 cominciato scambiando i modelli unidimensionali, ma in seguito ha provato anche lo scambio di modelli pi\u00f9 complessi.\nAeroSTEP ha chiarificato come lo scambio di dati STEP dei modelli solidi fosse sia fattibile, sia valevole. Di conseguenza, in Europa, Asia e negli USA furono creati forum tecnici organizzati indipendentemente dai fornitori di CAD, e la qualit\u00e0 dei traduttori venne migliorata a tal punto che, dopo il 2001, ogni operatore ordinario, anche delle organizzazioni piccole, pot\u00e9 usare STEP.\nSTEP per le Dimensioni Geometriche e le loro variazioni permesse.\nLa manifatturazione ha bisogno di pi\u00f9 di un semplice modello geometrico per creare una parte; sono richiesti in aggiunta molti dettagli.\nIl pi\u00f9 importante di questi dettagli \u00e8 la descrizione delle variazioni permesse, che porter\u00e0 alla selezione del processo produttivo e degli strumenti. Un modello d'informazione di tolleranza geometrica \u00e8 stato aggiunto a STEP come parte della seconda edizione di AP-203 (settembre 2004)."}
{"id": "579294", "revid": "767487", "url": "https://it.wikipedia.org/wiki?curid=579294", "title": "Into the Unknown", "text": "Into the Unknown \u00e8 il secondo album in studio dei Bad Religion, pubblicato nel 1983.\nL'album rappresent\u00f2 un significativo cambiamento rispetto al precedente sound dalla band, che si svilupp\u00f2 in una sorta di rock progressivo con uso preminente della tastiera, e non fu molto popolare tra i fan a causa di questo improvviso cambiamento di stile. Quando, nel 1991, i Bad Religion pubblicarono la compilation \"80-85\" (una raccolta di canzoni registrate prima del loro terzo album \"Suffer\") Into the Unknown non fece parte della compilation.\nL'album fu seguito nel 1984 dall'EP \"Back to the Known\", il quale, come indicato dal titolo (\"ritorno al conosciuto\") rappresent\u00f2 il ritorno dei Bad Religion alle loro radici punk.\nInformazioni.\nL'album \u00e8 spesso ritenuto uno dei principali fattori nella rottura del 1984 all'interno dei Bad Religion, poich\u00e9 le registrazioni dell'album furono portate avanti fra i dissensi interni. Il batterista Pete Finestone e il bassista Jay Bentley lasciarono la band dopo la registrazione della prima canzone.\nSolo 10.000 copie furono prodotte e distribuite, ma la maggior parte torn\u00f2 ai magazzini della Epitaph. Il chitarrista Brett Gurewitz ricorda ironicamente \"[inviammo] diecimila copie e undicimila tornarono [indietro]\". Tuttavia, molte finirono effettivamente nelle mani dei fans, come confermato dalla fidanzata di Brett Gurewitz, Suzy Shaw, che diede via tutte e 300 le copie a disposizione.\nL'album viene generalmente disconosciuto dalla band, e non ne \u00e8 mai stata realizzata una seconda stampa. Nonostante lo stato d'abbandono, tuttavia, \"Into the Unknown\" \u00e8 divenuto molto desiderato e ricercato sul mercato dei collezionisti. I Bad Religion, commentando l'album sul loro sito ufficiale, hanno dichiarato che non stanno cercando di nasconderlo ai fan, e che \"chiunque lo ascolti capir\u00e0 perch\u00e9 non \u00e8 mai stato ri-distribuito\"."}
{"id": "579298", "revid": "1305772", "url": "https://it.wikipedia.org/wiki?curid=579298", "title": "D3", "text": ""}
{"id": "579306", "revid": "78273", "url": "https://it.wikipedia.org/wiki?curid=579306", "title": "Wolfgang Sartorius Von Waltersh\u00e4usen", "text": ""}
{"id": "579309", "revid": "1566286", "url": "https://it.wikipedia.org/wiki?curid=579309", "title": "Enzo Cerusico", "text": "Biografia.\nEnzo Cerusico nasce a Roma il 22 ottobre del 1937, da Umbertina Lulli e Fernando Cerusico, secondo di tre figli (il fratello grande si chiama Nazareno e la sorella pi\u00f9 piccola si chiama Vanda). Enzo nasce nel quartiere San Lorenzo e cresce a Piazza Bologna, laddove nascono anche le sue due figlie, Brunella e Monica. Da Monica arrivano i nipoti Manuele e i gemelli Chiara e Riccardo mentre da Brunella, che si unisce a suo marito Roberto Frontoni - primogenito della storica famiglia di pizzaioli e fornari romani, nascono Umberto, Nicole e Daniele. Quest'ultimo sar\u00e0 l'erede della passione creativa del nonno, una sconfinata passione che \u00e8 durata per tutta la vita, per il mondo dell'audiovisivo e del cinema per cui Enzo lavorer\u00e0 fino alla fine.\nGli esordi come attore bambino.\nFiglio d'arte (il padre Fernando era uno stimato direttore di produzione e organizzatore nell'industria cinematografica), Enzo Cerusico ha dal 1948 al 1953 un'intensa esperienza di attore bambino partecipando a ben 11 film. L'esordio avviene a soli 10 anni interpretando la parte dello studente \"Nelli\" a fianco di Vittorio De Sica nel film \"Cuore\" (1948) diretto da Duilio Coletti. Seguiranno altre interpretazioni di ragazzini in film di genere degli anni 1950, spesso in ruoli \"patriottici\" o come protagonista in un cast di ragazzi ne Gli angeli del quartiere (1952). La sua pi\u00f9 notevole interpretazione come attore bambino rimane quella del Tamburino sardo nel film \"Altri tempi - Zibaldone n. 1\" (1952) diretto da Alessandro Blasetti.\nI successi in teatro e la \"scoperta dell'America\".\nNel 1957, dopo aver studiato recitazione con Alessandro Fersen, prosegue la sua carriera cinematografica interpretando ruoli sempre meno secondari. Nel 1959 fa parte del gruppo di paparazzi ne \"La dolce vita\" di Federico Fellini, successivamente inizia a lavorare nel teatro, dove si distingue con interpretazioni di opere quali \"Gente Magnifica\" e \"Il male del gelato\", e soprattutto nella commedia musicale \"Meo Patacca\", andata in scena nel 1967 al Teatro Sistina di Roma.\nProprio grazie al successo di questo spettacolo, Cerusico viene notato da due funzionari della rete televisiva americana NBC, che gli offrono una scrittura. Si trasferisce quindi in California dove nel 1968 interpreta il personaggio di \"Tony Novello\" in un episodio dello spettacolo televisivo \"The Danny Thomas Hour\". La sua interpretazione ha un impatto tale che il personaggio diviene co-protagonista insieme al criminologo \"Professor Woodruff\" (interpretato da James Whitmore) di una serie di telefilm intitolata \"Tony e il professore\" (\"My Friend Tony\"). Nonostante l'originalit\u00e0 della sceneggiatura (Tony \u00e8 uno \"sciusci\u00e0\" incontrato dal professore in Italia durante la guerra, e da lui allevato negli USA), la serie verr\u00e0 interrotta dopo solo 16 episodi.\nIl ritorno in Italia e i nuovi successi.\nSar\u00e0 proprio il personaggio di Tony, i cui telefilm verranno mandati in onda dalla RAI nel 1972, a portare Enzo Cerusico sulla cresta dell'onda della popolarit\u00e0 in Italia. In precedenza era apparso in alcuni sceneggiati televisivi, tra cui \"David Copperfield\", diretto nel 1965 dal Anton Giulio Majano ed \"Il Circolo Pickwick\" diretto da Ugo Gregoretti, ma sempre in parti di secondo piano.\nGli anni 1970 sono per lui un periodo ricco di lavoro e di soddisfazioni professionali, con l'interpretazione da protagonista dello sceneggiato \"Un'estate, un inverno\", diretto nel 1971 da Mario Caiano, e tratto dall'omonimo libro di Luigi Malerba. Sempre nello stesso anno \u00e8 protagonista de \"Il Tram\", episodio della serie di telefilm \"La porta sul buio\", per la regia di Dario Argento. Questo telefilm, nato da una sequenza del film \"L'uccello dalle piume di cristallo\" tagliata in fase di montaggio, dimostr\u00f2 la capacit\u00e0 di Cerusico di interpretare anche ruoli drammatici.\nProprio nel 1970 Enzo Cerusico, da poco rientrato dagli Stati Uniti, viene scritturato da Carlo Molfese per inaugurare il Teatro Sancarlino di Roma in uno spettacolo scritto da Massimo Franciosa con le musiche di Manuel De Sica dal titolo \"I Rugantini\" nel quale Enzo interpretava magistralmente i molti \"Rugantini\" della Storia: Cola Di Rienzo, Giordano Bruno, Pasquino, ecc. Al suo fianco debuttava per la prima volta un giovanissimo Claudio Baglioni.\nSempre per la regia di Dario Argento, Cerusico interpreter\u00e0 nel 1973, a fianco di Adriano Celentano, il film \"Le cinque giornate\", rappresentazione alquanto originale della famosa rivolta milanese. Nello stesso anno pubblica, come cantante, un 45 giri con le canzoni \"Er meno\" (scritta da Marcello Ciorciolini e Piero Pintucci) e \"Finimo qui\" (di Vittorio Ferri, padre della cantante Gabriella Ferri, e di Alfredo Avantifiori); il disco \u00e8 stampato dalla RCA Italiana.\nNel 1978 interpreta con successo il personaggio di Vincenzo Peruggia nello sceneggiato televisivo \"Il furto della Gioconda\", diretto da Renato Castellani; conduce Uffa, domani \u00e8 luned\u00ec su Rai 1. La notoriet\u00e0 acquisita oltreoceano gli vale inoltre la partecipazione in ruoli di rilievo nei film di produzione statunitense \"Magic Carpet\", diretto da William A. Graham nel 1972, e \"Don't Push, I'll Charge When I'm Ready\", diretto Nathaniel Lande nel 1977.\nOltre all'attivit\u00e0 teatrale e cinematografica, Cerusico lavora con successo in programmi radiofonici () e nel 1972 scrive la sceneggiatura della versione cinematografica di \"Meo Patacca\", che verr\u00e0 interpretata da Gigi Proietti per la regia di Marcello Ciorciolini.\nGli anni '80 e la prematura scomparsa.\nNel 1982 interpreta il personaggio di \"Muzio\" nello sceneggiato \"Verdi\", diretto da Renato Castellani, e nel 1984 appare nel film \"Uno scugnizzo a New York\" diretto da Mariano Laurenti, con protagonista Nino D'Angelo. Proprio in questo periodo la sua salute comincia a declinare, costringendolo a diradare gli impegni. Interpreter\u00e0 ancora il personaggio di Oguest nello sceneggiato \"L'isola del tesoro\", diretto da Antonio Margheriti nel 1986, e sempre nello stesso anno la serie di telefilm \"L'uomo che parlava ai cavalli\", diretta da Raffaele Meloni. L'ultima apparizione televisiva fu come conduttore del programma per ragazzi \"(Non) entrate in questa casa\" con Marina Viro, trasmissione poi sostituita da \"La tv degli animali\", con Armando Traverso e la stessa Marina Viro.\n\"L'uomo che parlava ai cavalli\" resta la sua ultima interpretazione attoriale, prima che un tumore al midollo spinale ponesse fine alla sua vita nel 1991 a soli 54 anni. Nonostante la sua notoriet\u00e0, Enzo Cerusico fu sempre molto riservato per la sua vita privata, di cui i settimanali non ebbero quasi mai modo di occuparsi. Riposa nel Cimitero Flaminio di Roma.\nTelevisione negli USA.\nHa inoltre interpretato la parte del ladro in un episodio del telefilm \"Le spie\" al fianco di Robert Culp e Bill Cosby."}
{"id": "579310", "revid": "1895797", "url": "https://it.wikipedia.org/wiki?curid=579310", "title": "D4", "text": ""}
{"id": "579312", "revid": "287204", "url": "https://it.wikipedia.org/wiki?curid=579312", "title": "Gorky Park (romanzo)", "text": "Gorky Park \u00e8 un romanzo giallo scritto da Martin Cruz Smith e pubblicato nel 1981. \u00c8 ambientato principalmente in Unione Sovietica ed \u00e8 composto da XXIV capitoli. Da questo romanzo \u00e8 stato tratto l'omonimo film del 1983 di Michael Apted.\nIl protagonista \u00e8 Arkady Renko, capo della Polizia Criminale di Mosca e figlio di un famoso generale dell'Armata Rossa, tanto disilluso dal regime bre\u017eneviano quanto poco attratto dall'Occidente. Vero erede di Marlowe dallo sguardo cinico e acuto, Renko si muove in un'Unione Sovietica prossima al disfacimento, mostrando il volto oscuro di Mosca. Quando a \"Gorky Park\", il polmone verde di Mosca, vengono ritrovati tre corpi congelati, \u00e8 Renko ad occuparsi del caso. Abituato per lo pi\u00f9 ad avere a che fare con omicidi di ubriachi e piccoli delitti, Renko scoprir\u00e0 di dover giocare la partita pi\u00f9 difficile della sua vita, avviluppato in una rete mortale che arriva a toccare personaggi e luoghi insospettabili.\nTrama.\nMosca, parco Gorky che costeggia il fiume Moscova. Una mattina presto una guardia trova, per un puro caso, tre cadaveri nel parco semicoperti da uno spesso strato di neve. La squadra omicidi, comandata da Arkady Renko, si presenta sul luogo del ritrovamento. Mentre gli agenti stanno raccogliendo le testimonianze con i particolari, appaiono alcuni agenti del KGB, tra i quali il maggiore Pribluda. Arkady Renko e Pribluda si conoscono da anni, anche se non si possono definire amici.\nI tre cadaveri appartengono a due uomini e una donna uccisi con una calibro 7,65. Chi li ha assassinati ha fatto di tutto per evitare che possano essere riconosciuti, sfigurandone i volti e amputandone i polpastrelli. Da alcuni indizi Renko deduce che per il triplice omicidio devono essere coinvolti degli stranieri. Il calibro dei proiettili non \u00e8 comune in Russia. Per questo motivo Renko spera che il KGB si accolli la scomoda indagine, ma ci\u00f2 non avviene.\nIl caso diventa sempre pi\u00f9 complesso. Pasha Pavlovich, collega e amico di Renko, e l'indiziato Golodkin vengono uccisi in circostanze misteriose. La prima ipotesi \u00e8 che si tratti di una serie di omicidi legati al traffico illegale di icone o di antichit\u00e0. Ma poi, pian piano, Renko capisce che ad aver scatenato la follia omicida \u00e8 qualcosa che ha altrettanto valore, le pellicce di zibellino.\nDurante una ricognizione sul luogo dell'omicidio, Renko s'incontra e si scontra con William Kirwill. Contemporaneamente la sua vita privata si spezza: la moglie del poliziotto lo lascia per un altro uomo. Renko, insieme ai suoi collaboratori, riesce a identificare e a dare un nome ai tre cadaveri.\nGrazie alla sua tenacia, alla bravura investigativa e al suo coraggio Renko riesce a salvare Irina Asanova da morte certa. Le indagini prendono una svolta del tutto inattesa e Renko riesce a scoprire che un insospettabile \u00e8 coinvolto in questi omicidi: in uno scontro corpo a corpo uccide un funzionario russo, ma questo gli provoca notevoli problemi con il KGB e i suoi superiori. Renko prosegue le indagini negli USA.\nTrasposizione cinematografica.\nIl romanzo \"Gorky Park\" \u00e8 diventato un film omonimo di successo nel 1983 per la regia di Michael Apted, con William Hurt e Lee Marvin."}
{"id": "579313", "revid": "287204", "url": "https://it.wikipedia.org/wiki?curid=579313", "title": "Gino Piva", "text": "Biografia.\nLa famiglia.\nGino Piva nasce a Milano, dove il padre nominale, Domenico Piva (Rovigo, 2 dicembre 1826 - Rovigo, 5 luglio 1905), attivo durante i moti rivoluzionari del 1848 e volontario garibaldino nel 1859 e 1860, in quel periodo era diventato generale di brigata, di stanza proprio nel capoluogo lombardo.\nLa madre era Carolina Cristofori (Mantova, 24 dicembre 1837 \u2013 Bologna, 25 febbraio 1881), figlia del medico e letterato Andrea Cristofori. Il figlio la definisce una \"grande idealista, di temperamento esuberante, singolarmente colta, che nel salotto milanese della contessa Maffei nel 1871 si era accesa al nome di Giosu\u00e8 Carducci, allora scarsamente noto\".\nPer Giosu\u00e8 Carducci, padre effettivo di Gino, Carolina era: la Lidia, l'amore, l'amante, la gioia, il tormento. Per lei scrisse le \"Primavere elleniche\" ed alcune \"Odi barbare\" e sugger\u00ec l'epigrafe per la sua tomba al Cimitero della Certosa di Bologna.\nDomenico Piva ritorn\u00f2 a vivere stabilmente a Rovigo dopo la morte della moglie perch\u00e9 era stato chiamato dal partito conservatore. Con lui si trasferirono anche i figli Edoardo (nato a Palermo 1868), Abele (nato a Mantova 1869), Gino, Vittorio (nato a Belgirate Como, 1875. Fu uno degli organizzatori del Fascio dei lavoratori di Venezia) e Lidia (nata a Rovigo nel 1877). Un altro figlio, di nome Guido (nato a Trapani nel 1864) era morto dopo una grave malattia nel 1880. In suo onore il Carducci compose un'ode.\nGino Piva inizi\u00f2 le scuole a Bologna ma complet\u00f2 le elementari a Rovigo. Nel 1884 si iscrisse al Liceo Ginnasio Celio a Rovigo. Non brill\u00f2 nello studio e un anno venne bocciato.\nSindacalista e socialista.\nDal carteggio di Lydia Piva con l'amatissimo fratello apprendiamo che all'inizio degli anni Novanta avvenne la sua maturazione politica. Sull'esempio infatti del fratello Vittorio Piva e della stessa Lydia, anche Gino abbracci\u00f2 presto gli ideali del socialismo, abbandonando precocemente la carriera militare. Nel 1893 nasce l'organizzazione del Partito Socialista Italiano (PSI) nel Polesine. Padri del socialismo polesano furono Nicola Badaloni e Vittorio Gottardi. Piva partecip\u00f2 giovanissimo alla trasformazione del circolo da radicale a socialista prima a Trecenta, poi a Massa Superiore, l'attuale Castelmassa, e a Ceneselli.\nFu talmente entusiasta come organizzatore politico e sindacale che il primo sciopero del 1894 rimase memorabile tra i braccianti del Polesine da essere ricordato in un canto popolare del tempo:\n\"Evviva Gino Piva / che col suo bel parlare / tutta la provincia / ha fatto ribellare .\"\nPer la sua attivit\u00e0 politica e sindacale sub\u00ec diversi processi e una sentenza giudiziaria gli cost\u00f2, nel 1899, diversi mesi di carcere.\nDopo aver gi\u00e0 pubblicato un articolo nel 1890 sulla \"Gazzetta del Popolo della Domenica\" nel 1900 fece la prima vera prova come giornalista iniziando come collaboratore del foglio socialista rodigino \"La Lotta\" firmandosi con lo pseudonimo Remengo (vagabondo, errante). Nello stesso anno fu eletto segretario della federazione polesana del PSI e direttore della \"Lotta\", assumendo una funzione di grande rilievo, seconda soltanto a quella di Nicola Badaloni.\nL'attivit\u00e0 politica e giornalistica nel PSI lo port\u00f2 nel 1903 a risiedere a Alessandria (diresse l\"Idea nuova\"), a Cesena e a Ravenna (Segretario Federazione PSI e direttore della \"Parola dei socialisti\").\nAveva nel frattempo maturato una posizione riformistica e gradualistica, tanto che nel 1904 prender\u00e0 posizione contro lo sciopero generale, condannando il sindacalismo rivoluzionario che gli appariva come \"la negazione del socialismo\".\nSocialista e nazionalista.\nIl soggiorno (1903) a, Trieste e Pola, soggette in quel momento all'impero austriaco, dove diresse il settimanale socialista polese \"Il proletario\" e \"Terra d'Istria\" indusse Piva a riflettere sull'importanza della questione nazionale e dell'identit\u00e0 delle popolazioni italiane della Venezia Giulia e dell'Istria, minacciate a suo avviso da una parte dagli slavi, una \"popolazione primitiva\" destinata a restare tale \"nonostante la propaganda socialista\" e dall'altra dal \"teutonismo\" pangermanico, un vero e proprio colosso di stampo medioevale.\nLe sue posizioni contrastavano con la visione dell'internazionalismo democratico e proletario della maggioranza dei socialisti. Secondo lui si trattava di prendere coscienza degli aspetti etnico-nazionali per quei territori come un dato strutturale che operava attivamente nella societ\u00e0 e che quindi era necessaria la difesa della lingua, delle tradizioni, dei costumi degli italiani e la ricongiunzione alla penisola italiana, sia pure al rischio di una guerra.\nLe sue posizioni furono sgradite ai socialisti di Pola tanto che nel 1905 dovette lasciare la direzione della \"Terra d'Istria\" e rientrare nel Regno d'Italia (1861-1946).\nDal 1907 al 1910 fu a Torino come redattore capo del foglio socialista \"Il Grido del Popolo\".\nNel 1908 appoggi\u00f2, con un articolo, gli studenti italiani che avevano manifestato a Vienna per ottenere l'istituzione di una propria Universit\u00e0 e accus\u00f2 il Governo Italiano di debolezza con l'Austria perch\u00e9 era un \"diritto degli italiani di pensare ad uno studio proprio\".\nLe posizioni di Piva generarono molte critiche all'interno del PSI. Il foglio socialista \"la Pace\" di Genova lo accus\u00f2 di \"odio di razza\". Al congresso socialista di Milano (1910) si scontr\u00f2, su posizioni dei riformisti di destra, con Costantino Lazzari che lui accusava di essere un rivoluzionario di \"carta pesta\" che dileggiava a torto quell'Italia per la quale tante persone nel secolo XIX avevano dato la loro vita.\nNel 1911 si pronunci\u00f2 a favore dell\"impresa\" (e non guerra!) di Libia, dove secondo lui l'Italia andava a \"sostituire con un dominio di civilt\u00e0 uno stato di barbarie\". Sostenne inoltre, pur riprovando l'esaltazione di Luigi Barzini per la guerra e il valore del soldato italiano, che il nazionalismo non doveva essere scomunicato ma compreso in quanto \"fenomeno di un paese giovane e di una borghesia in formazione che sentono la necessit\u00e0 dell'espansione coloniale\".\nDopo aver lasciato Torino e \"Il Grido del Popolo\" alla fine del 1910 prosegu\u00ec come collaboratore di giornali socialisti e democratici.\nSocialismo Riformista e patriottismo.\nNel luglio del 1912, al XIII congresso nazionale del PSI, aderendo alla corrente dei riformisti di Leonida Bissolati ne segu\u00ec le sorti nell'espulsione e la nascita al Partito Socialista Riformista Italiano.\nSignificativa \u00e8 la sua concezione del socialismo:\nInterventista e corrispondente di guerra.\nDalla met\u00e0 del 1914 alla conclusione del conflitto (4 novembre 1918) \u00e8 corrispondente di guerra dal Veneto de \"Il Resto del Carlino\" di Bologna al quale invia 380 articoli.\nDopo l'inizio della guerra e nei mesi di neutralit\u00e0 dell'Italia, Piva coerentemente alle sue idee si schier\u00f2 fra gli interventisti democratici. Nella difficile ricerca di una conciliazione fra patria e socialismo abbandon\u00f2 definitivamente durante il conflitto l'internazionalismo proletario con un crescendo all'irredentismo e ai valori nazionali del Risorgimento.\nLe idealit\u00e0 socialiste si attenuarono fino ad arrivare a collaborare, con qualche articolo nel 1916 con il nuovo giornale di Mussolini, \"Il Popolo d'Italia\", lanciando frecciate agli ex compagni socialisti neutralisti.\nIl 25 luglio 1919 il Capo di Stato Maggiore Armando Diaz concede a Gino Piva la Croce al Merito di guerra per l'attivit\u00e0 di corrispondente di guerra.\nGiornalista e poeta.\nFinita la grande guerra Piva si and\u00f2 gradualmente estraniando dalla vita politica italiana. Non partecip\u00f2 agli avvenimenti del biennio rosso e quelli che portarono al potere del fascismo e al suo consolidamento.\nNon prese mai la tessera del Partito Nazionale Fascista \u2013 PNF e nei riguardi del regime fu indifferente tanto che sul finire del 1925 fu oggetto anche di una aggressione fascista; continu\u00f2 la sua attivit\u00e0 di giornalista e di poeta. Nel 1927 si iscrisse al Sindacato Fascista dei giornalisti. Si dedic\u00f2 sul versante letterario e culturale intervallando la pubblicazione di saggi storici, di romanzi e poesie, con un crescente ripiegamento nostalgico sul Polesine e le sue amate genti.\nGiornalista a Venezia.\nDal 1923 al 1935 si stabil\u00ec a Venezia e scrisse per \"Il Gazzettino\" e il \"Nuovo Giornale\"; divent\u00f2 corrispondente dal Veneto per \"Il Giornale d'Italia\", \"Il Giornale di Roma\", \"Il Corriere Padano\" di Ferrara e rimase come redattore distaccato del \"Resto del Carlino\". In questi anni collabora saltuariamente per diverse testate nazionali come \"La Stampa\", \"Il Mattino\", \"Il Giornale\" \"di\" \"Genova\".\nNel 1931 fu nominato: socio effettivo dellAteneo Veneto (istituto storico-letterario di Venezia) e socio corrispondente dellAccademia dei Concordi di Rovigo.\nPoeta e Socialista a Vetrego di Mirano.\nDal 1935 risedette stabilmente a Vetrego, frazione di Mirano, in una vecchia casa padronale.. \nAnche se apparentemente i rapporti con il regime fascista sembravano buoni, di fatto Piva venne costantemente vigilato dalla polizia fascista. Da un rapporto della polizia alla Prefettura del 1938 risulta che \"Piva Gino, comunista dichiarato (\u2026) serba regolare condotta pur non avendo dato prova di ravvedimento\". Il documento lo classificava come \"comunista\" ma le ricerche storiche non confermano che fosse stato iscritto al Partito Comunista Italiano. Di certo ci sono testimonianze dei vetreghesi e dei miranesi che ricordano Piva, in modo particolare dopo l'8 settembre 1943, per il suo ritrovato ardore socialista. A conferma di ci\u00f2 la sezione del PSIUP di Mirano, nel giugno 1945, lo invita, con una lettera, ad iscriversi al partito, riconoscendogli, con l'affetto di chi lo aveva frequentato, \"lo spirito patriottico, il passato glorioso, le persecuzioni sofferte durante i lunghi anni di orrore fascista. La tua presenza deve essere il cuore e il cervello di questa nostra sezione. Tu devi rappresentare i nostri perseguitati politici, la nostra Fede, i nostri Caduti che in numero rilevante onorano il nostro piccolo Cimitero\".\nAnche se non \u00e8 documentabile l'iscrizione al PSIUP sono documentabili i rapporti amichevoli con gli esponenti della Sezione di Mirano e quella di Dolo che lo invitarono a tenere delle conferenze.\nNel 1946 Aldo Parini gli scrive che, se vuole, pu\u00f2 collaborare con l\"Avanti!\", organo del Partito Socialista Italiano, ma Piva, ormai vecchio, non invi\u00f2 nessun articolo.\nVisse appartato, ricevendo molta posta da parte della figlia Egle e dei tanti amici giornalisti e letterati. Gli abitanti della piccola frazione di Vetrego lo ricordano con rispettoso affetto. Gli eredi della sua governante in occasione della ristrutturazione dell'edificio hanno posto la seguente lapide..\nCos\u00ec, dopo una vita avventurosa, di straordinaria passione civile, Piva mor\u00ec a Vetrego a 73 anni, il 30 agosto 1946, avendo la sola compagnia della governante, la signora Maria Mistron. La salma fu successivamente sepolta nel cimitero di Rovigo.\nLa vita affettiva.\nLa vita affettiva di Gino Piva \u00e8 stata molto complessa e per certi versi burrascosa.\nIl 24 maggio 1898 si sposa a Roma con la ventitreenne Maria Edvige Caimmi, originaria di Falconara Marittima.\nNel 1903, a Cesena, conosce Oda Montanari, militante socialista, moglie di Giuseppe Leoni Montini. Questo incontro segn\u00f2 la vita di entrambi abbandonando i rispettivi consorti. La popolarit\u00e0 di Gino Piva era cos\u00ec diffusa che si interess\u00f2, di quello che era denunciato come uno scandalo, non solo la stampa locale ma anche quella nazionale (esempio: il Corriere della Sera, il Gazzettino, l'Avanti!).\nL'unione affettiva e politica con Oda (o Ada) Montanari dur\u00f2 fino all'inizio dello scoppio della prima guerra mondiale. L'amore di Oda Montanari non verr\u00e0 mai meno e si trasformer\u00e0 dal 1922 in una lunga amicizia che manifester\u00e0 con lettere e cartoline fino alla morte di lui.\nTra il 1917 e il 1919 \u00e8 documentata una sua relazione con una giovane diciannovenne mantovana di nome Silvia.\nAlla fine della guerra ebbe una figlia (Egle) da una signora friulana.\nAttivit\u00e0 giornalistica e pubblicistica di Piva.\nL'attivit\u00e0 giornalistica e pubblicistica di Gino Piva \u00e8 stata imponente e lunga.\nDi seguito sono riassunte, in un elenco (probabilmente non del tutto esaustivo), le testate con le quali ha lavorato, le citt\u00e0 dove venivano stampate, i periodi e le sue qualifiche.\nAi soli fini della tabella \u00e8 stata posta una sigla dopo il nome del periodico per indicare:"}
{"id": "579318", "revid": "1748973", "url": "https://it.wikipedia.org/wiki?curid=579318", "title": "Neil Buchanan", "text": "Biografia.\nNato ad Aintree, nella contea del Merseyside, Neil Buchanan ha frequentato il \"Liverpool High School Institute\" di Liverpool.\nCarriera musicale.\nNel 1976 Buchanan \u00e8 diventato il chitarrista della band Marseille, con la quale ha inciso quattro album e 15 singoli entrando sulla scena del N.W.O.B.H.M. Dopo aver abbandonato il gruppo nel 1980 ha cominciato la sua carriera televisiva, ma nel 2008 \u00e8 tornato insieme ai membri originali dei Marseille.\nCarriera televisiva.\nNeil Buchanan debutta in uno show televisivo chiamato \"No. 73\", poi rinominato \"7T3\". In seguito ha presentato il programma per bambini Motormouth insieme a Gaby Roslin fino alla cancellazione del programma nel 1991.\nDal 1990 ha condotto sul canale per bambini CiTV la versione britannica di \"Art Attack\", un programma prodotto dalla Disney e trasmesso in Italia su Disney Channel, su Rai 2 e su Disney Junior (in Italia per\u00f2 Neil apparir\u00e0 solo negli \"attacchi dall'alto\", mentre il programma verr\u00e0 presentato da Giovanni Muciaccia).\nIn una delle rubriche di questo programma, Buchanan realizza scene o disegni con i pi\u00f9 svariati materiali, che vanno da semplici stracci, a chicchi di sale o riso. Nella trasmissione sembra che riesca a realizzarli in pochi minuti, ma, in una sua recente intervista, ha dichiarato che all'interno di un capannone, aiutato dal suo valido staff, prova diverse soluzioni per ogni disegno, e per ultimarli ci vogliono dai 6 agli 8 giorni di lavoro. Sempre in \"Art Attack\", Buchanan pronuncia la frase \"Try It Yourself!\" (\"Provaci tu!\") ogni volta che porta a termine una sua opera.\nNel 2000, Britt Allcroft, successivamente Gullane Entertainment ha acquisito i diritti del programma per \u00a3 14.000.000 di sterline.\nBuchanan ha, inoltre, condotto altri programmi per ragazzi, come \"Finders Keepers\", \"It's a Mystery\" e \"Zzzap!\" (in cui interpreta il personaggio Smarty Arty).\nNel 2001 port\u00f2 in scena, al Philharmonic Hall di Liverpool, uno spettacolo teatrale in stile \"stand-up comedy\" intitolato \"Neil Buchanan: Talking Politics\", in cui criticava aspramente i politici inglesi dell'epoca. Lo spettacolo fu cancellato dopo soli tre giorni a causa della scarsa affluenza di pubblico.\nNel settembre 2020 ritorna alla ribalta come protagonista involontario di una teoria del complotto secondo la quale Buchanan si celerebbe dietro all'identit\u00e0 segreta dello street artist Banksy."}
{"id": "579320", "revid": "729019", "url": "https://it.wikipedia.org/wiki?curid=579320", "title": "Pelagosa", "text": "Le isole di Pelagosa (in croato: \"Palagru\u017ea\" , in italiano anche \"Pelagose\", in greco antico \"Pelagousae\" \u03a0\u03b5\u03bb\u03b1\u03b3\u03bf\u03cd\u03c3\u03b1\u03b9) formano un piccolo arcipelago del mare Adriatico situato tra le Isole Tremiti e l'isola di Lagosta e a circa 53\u00a0km dalla penisola italiana (il punto pi\u00f9 vicino \u00e8 la costa del Gargano). Dipendono dal comune croato di Comisa, nella regione spalatino-dalmata.\nOggi l'arcipelago (in realt\u00e0 una piccola isola e alcuni scogli circostanti) appartiene politicamente alla Croazia, ma ha avuto una storia movimentata con vari passaggi di sovranit\u00e0: nel XII secolo fu possedimento del Regno di Sicilia e successivamente legato a Venezia e alla Puglia per divenire temporaneamente italiano nel 1861, poi austriaco e nuovamente italiano tra il 1918 ed il 1947, quando infine fu ceduto all'allora Jugoslavia.\nPer struttura geologica l'arcipelago \u00e8 la naturale continuazione delle Isole Tremiti e della penisola del Gargano, caratteristica che lo vede appartenere geograficamente alla regione ed alla piattaforma italiana piuttosto che a quella dalmata. La presenza di una tipica calcite stalattitica detta pelagosite, presente su Pelagosa, \u00e8 stata riscontrata anche a Pianosa.\nInoltre, il piccolo arcipelago, pur essendo croato, \u00e8 pi\u00f9 vicino alla terraferma italiana che a quella croata.\nGeografia.\nL'arcipelago \u00e8 composto da due isole maggiori ed altri scogli:\nLo stretto canale marino che separa la Grande dalla Piccola Pelagosa \u00e8 detto Passo di Bogaso o Bogaso Grande.\nCome si \u00e8 detto, geograficamente e geologicamente l'arcipelago fa parte della regione geografica italiana e presenta numerose analogie con l'arcipelago delle Tremiti e l'isola di Pianosa.\nLe isole sono situate a 68 miglia nautiche (120\u00a0km circa) a sud di Spalato, 37 (70\u00a0km circa) da San Nicola delle Tremiti (FG), 30 (60\u00a0km circa) dal porto di Peschici (FG) e a 160\u00a0km a est di Pescara, nonch\u00e9 a 26 miglia da Lagosta e 21 da Pianosa.\nPer la loro relativa inaccessibilit\u00e0 le isole hanno mantenuto una ricca flora mediterranea, tra cui spiccano sedici specie di piccole orchidee, e fondali ancora intatti. \nI fondali circostanti sono inoltre tra i pi\u00f9 pescosi dell'Adriatico e per questo motivo sono tutt'oggi frequentati costantemente da pescherecci sia italiani che croati.\nLe uniche strutture antropiche sono il complesso del faro, funzionante dal 1877, con annesso osservatorio meteorologico, la piccola cappella di San Michele e due piccoli edifici. Vi si trova una piccola area archeologica vicino ad una piacevole spiaggia dotata di sabbia molto fine, apprezzata dagli occasionali turisti.\nStoria.\nDalle origini alla Serenissima.\nLe isole erano gi\u00e0 abitate in et\u00e0 preistorica, come attestato dal rinvenimento di tumuli e tombe ad opera degli archeologi Carlo de Marchesetti e Richard Burton nel 1875.\nConosciute fin dall'epoca greca e romana col nome di \"Pelagusa\", le isole mostrerebbero nel loro nome un'etimologia greca che allude alla loro posizione al centro dell'Adriatico (dal greco \"pelagos\", ossia \"mare\"). Meno accreditata \u00e8 la versione di alcuni geografi che vi vedono un riferimento all'antica popolazione dei Pelasgi. La leggenda narra che proprio a Pelagosa sbarc\u00f2 e fu poi sepolto Diomede, l'eroe di Troia; secondo alcuni studiosi moderni, queste isole e non le Isole Tremiti, sarebbero da identificare con le \"Isole di Diomede\" di cui parlano antichi geografi come Strabone. Sull'isola sono stati inoltre rinvenuti notevoli resti di ceramiche greche.\nDeclinata la potenza di Roma (di cui rimangono tracce di un tempio) e rimaste di nuovo disabitate, le isole ebbero nel Medioevo la prima visita eccellente. Il 9 marzo 1177, mercoled\u00ec delle ceneri, secondo alcune fonti ecclesiastiche il Papa Alessandro III sbarc\u00f2 a Pelagosa nel corso di un suo viaggio nell'Adriatico, attratto dalla bellezza selvaggia dell'arcipelago. In seguito a questa visita, il pianoro posto su Pelagosa Piccola \u00e8 da allora chiamato \"Campo del Papa\" (\"Podru\u010dje Pape\").\nLe isole appartennero alla Serenissima, che per\u00f2 non vi insedi\u00f2 stabilmente alcuna popolazione e non vi esercit\u00f2 alcuna sovranit\u00e0 se non per contrastare il nobile Lusignan che, esiliato da Venezia e stabilitosi su Pelagosa Grande, aveva trasformato l'isola in una fortezza munita che ostacolava la pesca nella zona.\nDai Borbone ai Savoia.\nIn seguito l'arcipelago di Pelagosa fece parte del Regno delle Due Sicilie e ne costitu\u00ec l'avamposto pi\u00f9 remoto nell'Adriatico. Amministrativamente fu riunito alla provincia della Capitanata (l'attuale provincia di Foggia), alla quale appartenne fino alla caduta dei Borbone nel 1861, quando, al pari della terraferma, pass\u00f2 sotto la sovranit\u00e0 del neo-costituito Regno d'Italia. Ma l'annessione, di fatto, fu solamente formale poich\u00e9 le autorit\u00e0 italiane non si curarono affatto delle isole e non si premurarono d'installare un proprio caposaldo su di esse.\nA Pelagosa a quel tempo si parlava il napoletano nella variante ischitana: questo \u00e8 spiegabile in quanto l'isola fu ripopolata (assieme alle vicine isole Tremiti) da Ferdinando II delle Due Sicilie nel 1843 con pescatori provenienti da Ischia, che vi continuarono a parlare il dialetto d'origine. Con l'avvento del Regno d'Italia l'incuria e l'inefficienza delle nuove istituzioni nazionali fecero s\u00ec che i pescatori emigrassero tutti entro la fine dell'Ottocento.\nDall'Italia all'Austria.\nAnche negli anni successivi il Regno d'Italia non colse l'importanza strategica dell'arcipelago e lo neglesse fino al punto di dimenticarsene. Fu allora che gli Austriaci, con un'azione unilaterale, se ne impossessarono nel 1873 e vi eressero un faro il 25 settembre 1875 (uno tra i pi\u00f9 notevoli dell'intero Adriatico), impiantando cos\u00ec una propria presenza stabile sulla \"Grande Pelagosa\".\nTale occupazione venne tacitamente tollerata (limitandosi il Regno d'Italia a flebili rimostranze diplomatiche che non sortirono alcun effetto) e nemmeno una successiva interrogazione del deputato radicale napoletano Imbriani al presidente del Consiglio Di Rudin\u00ec (1891) serv\u00ec a riaprire la questione.\nLa prima guerra mondiale e l'annessione all'Italia.\nCon lo scoppio della prima guerra mondiale l'arcipelago fu occupato dall'Italia l'11 luglio 1915 e mantenuto saldamente per tutta la durata del conflitto, anche se il presidio italiano sull'isola venne abbandonato il 18 agosto per difficolt\u00e0 di comunicazione e per l'approvvigionamento dei viveri.\nLe isole furono testimoni del fatto d'armi del 30 luglio seguente, quando una squadra di due incrociatori leggeri austriaci e di sei caccia effettu\u00f2 un'azione di sorpresa a Pelagosa, bombardando l'isola e sbarcandovi alcuni marinai, prontamente ricacciati dagli italiani.\nAll'alba del 5 agosto ebbe luogo un altro e ben pi\u00f9 tragico scontro. Il sommergibile \"Nereide\", ormeggiato davanti a Pelagosa, scorse a distanza ravvicinata una silurante subacquea austriaca che avanzava tra i flutti. Pur di non fuggire e di salvare il sommergibile da un affondamento certo, il capitano di corvetta Carlo Del Greco decise di affrontare il nemico e di tentare l'immersione per lanciare il siluro, ma il sommergibile austriaco riusc\u00ec a colpirlo per primo, colando a picco il \"Nereide\" e l'intero suo equipaggio (35 vittime): alla memoria del capitano Del Greco fu tributata la prima medaglia d'oro al valor militare della Regia Marina nella prima guerra mondiale. Il relitto del sommergibile, rinvenuto a 250 metri dalla costa a 37 metri di profondit\u00e0, venne poi riportato a galla nel gennaio 1972 per mezzo di un'operazione congiunta italo-jugoslava.\nNel 1920 l'arcipelago di Pelagosa pass\u00f2 ufficialmente al Regno d'Italia e venne inglobato nel comune di Lagosta, nella provincia di Zara, cui appartenne fino alla seconda guerra mondiale.\nIl governo italiano vi trapiant\u00f2 alcuni pescatori dalle Tremiti e vi costru\u00ec un osservatorio meteorologico nel faro, una chiesa e due piccoli edifici tuttora esistenti.\nNel 1927 il governo italiano vi dedic\u00f2 il posamine omonimo, che venne poi cannoneggiato e affondato il 9 settembre 1943 nel golfo di Genova.\nDal 1941 al 1943 appartennero al Governatorato della Dalmazia sotto la provincia di Spalato.\nDalla Jugoslavia alla Croazia.\nDopo la seconda guerra mondiale, il Trattato di Parigi fra l'Italia e le potenze alleate, firmato il 10 febbraio 1947, stabil\u00ec all'art. 11 comma 2 la cessione alla Jugoslavia della \"\"piena sovranit\u00e0 sull'isola di Pelagosa e sugli isolotti adiacenti\", aggiungendo che l'isola di Pelagosa sarebbe rimasta smilitarizzata.\nLo stesso Trattato di Pace stabil\u00ec anche che i pescatori italiani avrebbero goduto \"gli stessi diritti a Pelagosa e nelle acque adiacenti di quelli goduti dai pescatori jugoslavi prima del 6 aprile 1941\"\" (ossia il diritto, in base agli \"Accordi di Brioni\" del 14 settembre 1921 e agli \"Accordi di Nettuno\" del 20 luglio 1925 tra il Regno d'Italia e Regno dei Serbi, Croati e Sloveni, di pescare con non pi\u00f9 di 40 barche di stanza a Lissa e in determinati specifici periodi).\nIn tacita applicazione di questo trattato, le acque di Pelagosa sono ancora oggi visitate da numerosi pescherecci italiani, nonostante si tratti di acque territoriali croate, per la pesca alle sardine.\nDal 1991 l'arcipelago di Pelagosa fa parte della repubblica indipendente di Croazia.\nRecentemente la Croazia vi ha avviato una campagna di ricerche petrolifere.\nPopolazione.\nData la sua vicinanza alle coste della Puglia, Pelagosa ha sempre avuto una popolazione italiana simile a quelle del Meridione italiano prospiciente. Solo dopo la seconda guerra mondiale l'isola, passata sotto il controllo jugoslavo, si \u00e8 spopolata e ancor oggi, sotto l'amministrazione croata, non vi si registrano stabili insediamenti, fatti salvi i guardiani a presidio del Faro.\nDa alcuni anni per\u00f2, due appartamenti ricavati nell'edificio del faro sono messi a disposizione dei turisti che possono affittarli previa prenotazione all'Ente nazionale croato del Turismo. Questa opportunit\u00e0 \u00e8 stata sfruttata dal giornalista triestino Paolo Rumiz che ha compiuto sull'isola nel 2014 una tappa dei suoi annuali viaggi/avventura. \"Il guardiano del faro\" \u00e8 stato raccontato su la Repubblica. Il giornalista non indica mai esplicitamente la localit\u00e0, anche se c'\u00e8 un inciso nella puntata del 14 agosto, ma descrive l'isola, l'arcipelago e il mare circostante con assoluta chiarezza e partecipazione emotiva.\nL'isola, prima della conquista romana, era abitata fin dal Paleolitico. In seguito coloni greci vi si stabilirono dandole il nome greco (\"pelagos\" in greco vuol dire mare).\nDurante l'Impero romano ebbe un relativo sviluppo e vi fu costruito anche un piccolo tempio, di cui si hanno alcune tracce in un villaggio rinvenuto recentemente.\nNel Medioevo rimase spopolata e fu solo base di appoggio della Repubblica di Venezia per le sue rotte commerciali.\nL'isola fu ripopolata (assieme alle vicine isole Tremiti) da Ferdinando II del Regno delle Due Sicilie nel 1843 con pescatori provenienti da Ischia, che vi continuarono a parlare il dialetto d'origine. Il tentativo fall\u00ec dopo l'unificazione italiana e i pochi pescatori emigrarono a fine Ottocento.\nLe autorit\u00e0 italiane durante il Fascismo vi trapiantarono alcuni pescatori italiani dalle Tremiti e vi costruirono un importante osservatorio meteorologico (nell'edificio del Faro), una chiesa e due piccoli edifici tuttora esistenti.\nAl 21 aprile 1931 risultavano 10 abitanti di cui 8 maschi.\nCultura.\nPelagosa \u00e8 nota anche per essere stata il capolinea della tradizionale regata velica, detta pure \"Rotta Pelagosana\" o \"Pelagosina\" (\"Rota Palagruzona\" in croato), delle tipiche imbarcazioni da pesca adriatiche, le \"Gaete dalmate\", che a decine partivano ogni anno da Comisa sull'isola di Lissa e una volta raggiunta Pelagosa organizzavano delle lunghe battute di pesca (i pescatori comisotti hanno sempre utilizzato le acque di Pelagosa come propria riserva ittica). Le prime regate di cui si ha notizia risalgono addirittura alla fine del XVI secolo, sotto l'autorit\u00e0 veneta, mentre l'ultima regata si tenne nel 1936, quando le due isole erano separate dal confine marittimo italo-iugoslavo."}
{"id": "579331", "revid": "1782831", "url": "https://it.wikipedia.org/wiki?curid=579331", "title": "Giulio Angioni", "text": "Biografia.\nDocente di Antropologia culturale all'Universit\u00e0 degli Studi di Cagliari, allievo e collaboratore di Ernesto de Martino e di Alberto Mario Cirese, \u00e8 un esponente della Scuola antropologica di Cagliari. Si \u00e8 formato anche in Germania come \"Stipendiat\" della \"Alexander von Humboldt-Stiftung\", ha insegnato anche in Francia alla Universit\u00e0 di Provenza (Aix) ed \u00e8 \"fellow\" del St Antony's College dell'Universit\u00e0 di Oxford.\nDalle sue ricerche sul mondo contadino (da cui Angioni proviene e a cui ritorna da studioso) hanno origine i suoi studi di antropologia delle tecniche, con lavori di documentazione quali, tra l'altro, \"Rapporti di produzione e cultura subalterna. Contadini in Sardegna\", 1974; \"Sa laurera. Il lavoro contadino in Sardegna\", 1976; \"I pascoli erranti: antropologia del pastore in Sardegna, 1989\".\nSi \u00e8 occupato di storia degli studi, in particolare di antropologia dell'et\u00e0 coloniale, nonch\u00e9 di questioni teoriche e di metodo della ricerca antropologica, promuovendo tra l'altro, con Tullio Seppilli e Pier Giorgio Solinas, il primo dottorato di ricerca in Italia in Metodologie della Ricerca etno-antropologica. Ha trattato questioni dell'identit\u00e0 locale, regionale, nazionale, europea, globalizzata.\nTra i suoi scritti teorici, hanno rilievo i saggi \"Il sapere della mano: saggi di antropologia del lavoro\" (1986) e \"Fare, dire, sentire: l'identico e il diverso nelle culture\" (2011), dove Angioni, situando la variet\u00e0 di forme della vita umana in una dimensione di massima ampiezza di tempo e di spazio, vuole cogliere il valore antropopoietico del fare, del dire e del pensare-sentire in quanto dimensioni interrelate (sebbene di solito separate e gerarchizzate) della 'natura' umana, intesa per\u00f2 come caratterizzata dalla cultura, cio\u00e8 dalle capacit\u00e0 umane di apprendimento vario e indefinito. Tra l'altro, Angioni si occupa criticamente di tenaci luoghi comuni occidentali, come la superiorit\u00e0 originaria del linguaggio rispetto alla tecnica e a tutto il resto di quanto considerato umano; la separatezza della dimensione estetica (o artistica) dal resto della vita, e altri retaggi del senso comune occidentale colto e popolare.\nAlla produzione saggistica e in riviste specialistiche ha affiancato quella di pubblicista, collaborando a quotidiani e periodici. Ha fondato e diretto la rivista antropologica internazionale \"Europaea. Journal of the Europeanists-Journal des Europ\u00e9anistes\". Ha lavorato per radio e televisioni ed \u00e8 uno dei fondatori del Festival di Gavoi - L'isola delle storie.\nAngioni \u00e8 stato soprattutto uno scrittore. Nelle sue numerose opere di narrativa racconta spesso del cambiamento antropologico ancora in via di laborioso svolgimento in luoghi come la sua isola. Come narratore ha esordito nel 1978 con la raccolta di racconti \"A fogu aintru/A fuoco dentro\". Dopo \u00e8 una serie di romanzi, che spesso hanno al centro la mitica Fraus, l'universo letterario in cui si organizzano e si sviluppano vicende del suo raccontare o dove alcune opere rimandano come luogo di origine dei suoi personaggi. Tra i suoi romanzi \"Le fiamme di Toledo\", \"Assandira\", \"Doppio cielo\", \"L'oro di Fraus\".\nGiulio Angioni \u00e8 considerato, con Sergio Atzeni e Salvatore Mannuzzu, uno degli iniziatori della letteratura sarda recente (Nuova letteratura sarda), di vasta risonanza, seguita all'opera di singole figure di spicco del Novecento, quali Grazia Deledda, Emilio Lussu, Giuseppe Dess\u00ec, Gavino Ledda, Salvatore Satta, Maria Giacobbe, Giuseppe Fiori, e continuata da numerosi autori nei decenni a cavallo del 2000.\nPi\u00f9 recente \u00e8 stata la sua produzione poetica (\"Tempus\" del 2008, \"Oremari\" del 2011 e Anninnora, raccolta postuma uscita nel 2017) in sardo e in italiano. L'antropologo \u00e8 venuto a mancare nel 2017 all'et\u00e0 di 77 anni in seguito a una rapida malattia."}
{"id": "579332", "revid": "112947801", "url": "https://it.wikipedia.org/wiki?curid=579332", "title": "Lauretum", "text": "Il Lauretum \u00e8 la zona fitoclimatica pi\u00f9 calda nello schema di classificazione di Mayr-Pavari e prende il nome dal \"Laurus nobilis\" (alloro). Il suo areale si estende dalle zone costiere fino ad ambienti collinari con un'altitudine massima che diminuisce all'aumentare della latitudine. \nIl \"Lauretum\" si estende su quasi il 50% del territorio italiano e, con l'eccezione di alcuni microambienti del Nord Italia, \u00e8 presente solo nell'Italia peninsulare e insulare. Si suddivide in tre sottozone in base alla piovosit\u00e0 e alta temperatura.\nQuesta zona \u00e8 suddivisa in tre tipi, corrispondenti a differenti regimi pluviometrici: il 1\u00ba tipo con piogge uniformemente distribuite nel corso dell'anno, il 2\u00ba tipo con siccit\u00e0 estiva, il 3\u00ba tipo senza siccit\u00e0 estiva.\nUna seconda suddivisione, combinata con la prima, individua tre sottozone, in base al regime termico:\nSottozona calda del \"Lauretum\".\nCorrisponde alle aree pi\u00f9 calde del territorio nazionale, pi\u00f9 frequente nel versante tirrenico rispetto a quello adriatico.\nNel versante adriatico non si estende oltre i 42\u00b0 di latitudine Nord: interessa tutte le zone costiere dal Gargano in gi\u00f9 e si estende pi\u00f9 all'interno a bassa quota, comprendendo le principali pianure (Salento, Piana del Metaponto, Piana di Sibari). \nNel versante tirrenico della penisola comprende tutte le regioni costiere dalla Calabria fino alla Maremma, inoltrandosi pi\u00f9 all'interno in corrispondenza delle pianure del Lazio e della Maremma grossetana. Ricompare poi nella fascia costiera della Riviera di Ponente, tra Albenga e il confine francese.\nNell'Italia insulare interessa tutte le regioni costiere e pianeggianti e i bassi rilievi della Sardegna, estendendosi in genere fino ai 400 metri di altitudine, mentre in Sicilia interessa gran parte del territorio e gli arcipelaghi minori, inoltrandosi fino ai 500 metri di altitudine.\nTutte queste regioni sono interessate da siccit\u00e0 estiva, pertanto la sottozona calda rientra nel \"Lauretum\" del 2\u00ba tipo. In questa sottozona vegetano tutte le specie termofile e soprattutto termoxerofile, tipiche dell'Oleo-ceratonion e della Macchia mediterranea e, in misura minore, della Foresta mediterranea sempreverde.\nFra le piante arboree questa sottozona ospita le seguenti specie:\nIn particolari condizioni microambientali, come ad esempio la vicinanza di corsi d'acqua o, in generale, favorevoli condizioni di umidit\u00e0 del suolo, possono vegetare anche il cerro, il pioppo bianco, l'olmo, i frassini (orniello e pi\u00f9 sporadicamente il frassino meridionale), l'acero, l'ontano, i salici.\nFra le piante arbustive esiste una notevole variet\u00e0 comprendendo tutte le specie dell'Oleo-ceratonion e della Macchia mediterranea. Pressoch\u00e9 esclusivi di questa sottozona sono l'oleandro, la palma nana, il cisto marino.\nFra le piante esotiche, alcune anche naturalizzate, vegetano bene gli \"Eucalyptus\", il Fico d'india, diverse palme (palma delle Canarie e palma da datteri), il ricino e diverse specie di agave. Nelle zone costiere della Sardegna meridionale e in diverse aree della Sicilia, dove il clima pu\u00f2 definirsi subtropicale, possono vegetare all'aperto diverse piante prettamente tropicali, come ad esempio il banano, anche se non riesce a completare il ciclo di fruttificazione, e diverse specie del genere Ficus. Palme e alberi esotici sono d'altra parte componenti comuni nei parchi, giardini e alberature delle localit\u00e0 costiere della Sardegna e della Sicilia. Nella Riviera di Ponente, si ha un grande esempio nei Giardini botanici Hambury, dove sono presenti 6000 specie botaniche di origine prevalentemente tropicale e subtropicale e nei ficus centenari di Sanremo e Bordighera.\nPer quanto concerne l'agricoltura il \"Lauretum\" caldo \u00e8 l'areale per eccellenza degli Agrumi, dell'Olivo, del Fico. Il Carciofo \u00e8 coltivato in regime di forzatura per la produzione di capolini in autunno. Nella Sardegna meridionale e in Sicilia possono essere coltivati il Cotone e alcuni fruttiferi di origine tropicale come ad esempio la Feijoa (questa fruttifica anche nel Ponente Ligure), e diverse colture orticole possono essere coltivate nei mesi freddi in serra fredda (Pomodoro, Melanzana, ecc.). Una particolarit\u00e0 di queste zone \u00e8 la possibilit\u00e0 che diverse cultivar di fruttiferi non giungano a fruttificare in certi anni a causa del mancato raggiungimento del fabbisogno in freddo (Ciliegio, Pesco, Pero, Melo).\n\"Lauretum\" delle aree collinari.\nSi estende su gran parte del territorio peninsulare e insulare e si riconduce al \"Lauretum\" della sottozona calda e fredda del 2\u00ba tipo. La distribuzione differenziata delle due sottozone \u00e8 eterogenea e legata a specifiche condizioni geomorfologiche e climatiche che possono variare notevolmente entro brevi distanze a causa dell'irregolarit\u00e0 delle aree collinari in Italia. Fra le due sottozone non ci sono sostanziali differenze nella composizione qualitativa della vegetazione. In generale si riscontra in questo areale un periodo di siccit\u00e0 estiva pi\u00f9 o meno marcato.\nQueste sottozone occupano la maggior parte delle regioni costiere, di pianura e di collina del versante tirrenico nell'Italia centrale, mentre nell'Italia meridionale si spingono ad altezze maggiori. Sul versante adriatico si estendono nelle regioni prossime alla costa dalla Romagna al Molise per poi distribuirsi su una fascia pi\u00f9 larga in Puglia e Basilicata. In Liguria occupa una ristretta fascia compresa fra il \"Lauretum\" caldo e il \"Castanetum\" nella Riviera di Ponente. In Sardegna si estende nelle aree collinari interne del nord e del centro dell'isola, in Sicilia interessa invece l'alta collina. Infine, particolari condizioni geomorfologiche consentono la presenza di questa zona climatica in areali ristretti nel nord Italia. Le stazioni di maggiore rilevanza sono i litorali della provincia di Ravenna e Ferrara, fino al delta del Po e la zona costiera della Venezia Giulia. Stazioni di minore estensione sono dislocate a frammenti lungo il litorale del Veneto e del Friuli e nel versante meridionale dei Colli Euganei.\nI limiti altitudinali di queste sottozone sono strettamente legati alla latitudine. In molte aree si alternano con il \"Castanetum\" secondo la morfologia del territorio. La tabella seguente \u00e8 un quadro riassuntivo che riporta i valori medi per singole regioni.\nSotto l'aspetto climatico queste zone sono caratterizzate da temperature mediamente pi\u00f9 basse rispetto alla sottozona calda, con una maggiore frequenza degli abbassamenti termici nei mesi pi\u00f9 freddi. In sostanza le essenze rappresentative non differiscono da quelle del \"Lauretum\" caldo, tuttavia le temperature pi\u00f9 basse sfavoriscono le specie pi\u00f9 termofile e consentono l'infiltrazione di specie termomesofile, tipiche del Castanetum caldo. La vegetazione tipica \u00e8 quella della macchia mediterranea e della foresta mediterranea sempreverde, con infiltrazioni dell'Oleo-ceratonion nelle aree pi\u00f9 secche e della foresta mediterranea decidua in quelle pi\u00f9 fredde e umide.\nFra le piante arboree queste sottozone ospitano:\nPer quanto riguarda l'agricoltura, le differenze fra queste sottozone e il \"Lauretum\" caldo sono pi\u00f9 evidenti: la coltivazione degli agrumi \u00e8 sporadica e si ha una minore frequenza dell'olivo. In particolare, per quest'ultima specie \u00e8 difficile trovare piante di una certa et\u00e0 che non abbiano subito danni da gelate. La vite trova in queste sottozone le migliori condizioni per espletare il massimo rendimento in quantit\u00e0 e qualit\u00e0.\nSottozona fredda del \"Lauretum\" del 1\u00ba tipo.\nHa un areale circoscritto ad alcune regioni del territorio nazionale caratterizzate da una distribuzione abbastanza uniforme delle piogge nel corso dell'anno. Questa sottozona interessa la Riviera ligure di levante e alcune stazioni dislocate sulla riviera dei grandi laghi prealpini, con particolare riferimento al lago di Garda e al lago d'Iseo.\nIn sostanza si tratta di una sottozona che mostra molte analogie con il Castanetum caldo del 2\u00ba tipo. Nella vegetazione prevalgono le essenze tipiche del \"Castanetum\", tuttavia le temperature invernali non rigide permettono ancora la presenza spontanea di elementi tipici del \"Lauretum\" e l'introduzione artificiale di specie esotiche originarie di ambienti caldi.\nPer quanto riguarda l'agricoltura, questa sottozona \u00e8 il limite estremo settentrionale dell'areale di coltivazione dell'olivo."}
{"id": "579335", "revid": "767487", "url": "https://it.wikipedia.org/wiki?curid=579335", "title": "The Gray Race", "text": "The Gray Race, nono album dei Bad Religion pubblicato nel 1996, \u00e8 il primo dopo l'abbandono della band da parte di Brett Gurewitz.\nIl gruppo \u00e8 ormai comandato da Greg Graffin. Il leader dei Bad Religion firma quasi tutti i pezzi che comunque non si discostano molto da quelli di \"Stranger than Fiction\", anche se i suoni appaiono pi\u00f9 curati e pi\u00f9 nitidi, senza perdere la loro energia.\nForse rispetto al lavoro precedente si pu\u00f2 cogliere una pi\u00f9 marcata vena malinconica (\"Victory\", \"The Streets of America\", \"Empty Causes\"), tuttavia la band d\u00e0 come sempre il suo meglio quando ci mette energia, come in \"Punk Rock Song\", considerata una delle migliori canzoni dei Bad Religion."}
