{"id": "546013", "revid": "1501558", "url": "https://it.wikipedia.org/wiki?curid=546013", "title": "FIFA Confederations Cup 2009", "text": "La FIFA Confederations Cup 2009 (in afrikaans: FIFA Konfederasiebeker 2009) fu l'8\u00aa edizione della FIFA Confederations Cup, torneo organizzato dalla FIFA riservato alle squadre nazionali campioni mondiali e campioni continentali in carica. Si tenne in Sudafrica dal 14 al 28 giugno 2009, un anno prima del campionato del mondo.\nIn tale edizioni tre squadre parteciparono per la prima volta, , e .\nIl torneo fu vinto dal , campione uscente, che in finale batt\u00e9 3-2 gli .\nStadi.\nLa FIFA aveva designato anche la citt\u00e0 di Port Elizabeth, ma il ritardo dei lavori per la ristrutturazione dello stadio ha causato la bocciatura (l'8 luglio 2008) da parte del massimo organismo del calcio mondiale per poter ospitare la Confederations Cup 2009, ma per il campionato del mondo 2010 fu presente.\nFormula.\nLe otto squadre vennero divise in due gironi all'italiana di quattro squadre ciascuno. Le prime due classificate di ogni girone si qualificarono per la fase a eliminazione diretta.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nSorteggio dei gruppi.\nIl sorteggio per determinare i due gruppi si \u00e8 svolto il 22 novembre 2008 a Johannesburg. Il Sudafrica, unica testa di serie del sorteggio, \u00e8 stata posizionata automaticamente nel Gruppo A. Le Nazionali appartenenti alla stessa confederazione non potevano essere sorteggiate nello stesso gruppo: di conseguenza, l'Egitto \u00e8 stato collocato nel Gruppo B, mentre Italia e Spagna non potevano incontrarsi tra di loro.\nPallone ufficiale.\nIl pallone ufficiale per la FIFA Confederations Cup 2009 \u00e8 stato l'Adidas \"Kopanya\", che significa \"uniamoci insieme\" nelle lingue sotho, una delle undici lingue del Sudafrica.\nLa configurazione a pannelli del pallone \u00e8 la stessa del \"Teamgeist\" e dell\"'Europass\". Il pallone \u00e8 bianco, accentuato da linee nere e dettagliato con i tipici disegni Ndebele in rosso, giallo, verde e blu, ma presenta una variante gialla.\nArbitri.\nLista delle terne.\nLa squadra arbitrale designata dalla FIFA era composta da 10 arbitri e 20 assistenti, per un totale di 30 ufficiali. La seconda delle due terne africane, capitanata all'arbitro delle Seychelles Maillet, \u00e8 di riserva.\nLe terne di seguito riportate sono suddivise per confederazione d'appartenenza.\nAFC\nCAF\nCONCACAF\nCONMEBOL\nOFC\nUEFA\nPablo Pozo (Cile) e Benito Archundia (Messico) con relativi assistenti sono subentrati in un secondo momento, in sostituzione di due terne originariamente convocate ma poi mandate a casa per non aver superato alcuni test obbligatori, lamentando problemi fisici. Il messicano ha sostituito il guatemalteco Carlos Batres, mentre il cileno ha preso il posto del paraguaiano Carlos Amarilla.\nIl caso Brasile \u2014 Egitto.\nSul punteggio di 3 goal pari nei minuti finali di gara, un difensore egiziano tocc\u00f2 la palla con la mano sulla propria linea di porta.\nL'arbitro inglese Howard Webb a tutta prima concesse calcio d'angolo a favore del Brasile, non essendosi avveduto del fallo di mano, ma su successiva segnalazione del proprio assistente concesse rigore ai \"verde-oro\" ed espulse il difensore egiziano.\nLa federcalcio egiziana present\u00f2 ricorso alla FIFA sostenendo che l'assistente non avrebbe potuto vedere la scena senza l'ausilio di un supporto televisivo (fossero i maxischermi nello stadio o qualche monitor a bordo campo, le cui immagini all'epoca non erano acquisibili come prova).\nLa FIFA rigett\u00f2 il ricorso sostenendo che la decisione di Webb fu presa grazie alla collaborazione con il suo assistente, il quale aveva visto bene la scena nonostante il tempo intercorso tra l'azione e il provvedimento disciplinare, e non aveva avuto bisogno di alcun ausilio tecnologico.\nAvvenimenti.\nNel primo girone, i campioni d'Europa della Spagna e i padroni di casa del Sudafrica hanno vita facile a sbarazzarsi di Iraq e Nuova Zelanda: per gli oceaniani c'\u00e8 addirittura la disfatta del 5-0 sub\u00ecto dagli iberici, con Torres a segno per tre volte. Appare invece pi\u00f9 equilibrato il secondo gruppo, dove gli Stati Uniti perdono le prime due gare senza per\u00f2 venire eliminati: la gi\u00e0 certa qualificazione del Brasile, infatti, lascia gli americani in corsa con Egitto e Italia. Con il 3-0 incassato dai verdeoro, gli azzurri escono dal torneo in favore proprio degli statunitensi: a premiare questi, vittoriosi sugli africani, \u00e8 il maggior numero di gol (4 a 3) con la differenza-reti in parit\u00e0.\nL'esaltante momento di forma americano prosegue in semifinale, dove la Spagna viene sconfitta a sorpresa. Nell'altro incontro, il Sudafrica resiste al Brasile sino a pochi minuti dalla fine prima di crollare per un gol di Daniel Alves.\nLe due finali ripropongono, pertanto, \"rematch\" della fase a gruppi: gli iberici ottengono la medaglia di bronzo, superando la nazione ospitante nel prolungamento. La sfida per il primo posto vede Brasile e Stati Uniti nuovamente di fronte, a 10 giorni dall'altro confronto: i campioni del Sudamerica realizzano altre 3 reti, vincendo in rimonta dopo il 2-0 del primo tempo e bissando la coppa gi\u00e0 vinta quattro anni prima.\nRisultati.\nFase a eliminazione diretta.\nTabellone.\n&lt;section begin=Group 3 /&gt;&lt;section end=Group 3 /&gt;"}
{"id": "546017", "revid": "339392", "url": "https://it.wikipedia.org/wiki?curid=546017", "title": "Omohide Poro Poro", "text": ""}
{"id": "546022", "revid": "287204", "url": "https://it.wikipedia.org/wiki?curid=546022", "title": "Erich Wolfgang Korngold", "text": "\u00c8 stato un compositore tardoromantico e autore di colonne sonore.\nBiografia.\nNato in una famiglia ebrea, era figlio del critico musicale Julius Korngold. Studi\u00f2 musica sotto la guida di Alexander von Zemlinsky e Robert Fuchs.\nGustav Mahler, dopo averlo incontrato, disse di lui: \"\u00e8 un genio della musica\".\nEbbe gran successo in Europa con la sua opera \"Die tote Stadt\" (1920), oltre che con altre, prima di trasferirsi nel 1934 negli Stati Uniti. Qui compose diverse colonne sonore per film che sono state riconosciute universalmente colte nel loro genere. Vinse due volte l'Oscar alla migliore colonna sonora, nel 1937 (per \"Avorio Nero\") e nel 1939 (per \"La leggenda di Robin Hood\"). Per il resto della sua vita si dedic\u00f2 alla scrittura di musica colta in un ricco e cromatico stile tardo romantico, culminato nel \"Concerto per violino\", sicuramente il migliore dei suoi ultimi lavori. Nel 1943 fu naturalizzato cittadino degli USA.\nNonostante l'apprezzamento del pubblico e la popolarit\u00e0 acquisita, Korngold per molti anni fu avversato dalla critica.\nLa sua musica si inserisce nel filone tardoromantico, e mostra notevole facilit\u00e0 di scrittura, ma anche eclettismo, con influenze di Puccini e Strauss."}
{"id": "546025", "revid": "62748", "url": "https://it.wikipedia.org/wiki?curid=546025", "title": "Erich Korngold", "text": ""}
{"id": "546027", "revid": "416175", "url": "https://it.wikipedia.org/wiki?curid=546027", "title": "Blombos", "text": "Blombos \u00e8 un sito preistorico a Cape Agulhas, in Sudafrica, circa 300\u00a0km a est di Citt\u00e0 del Capo. Si trova in una piccola grotta che si apre ai piedi di una falesia di calcarenite ed \u00e8 divenuto celebre per l'inattesa scoperta di vestigia indicatrici di comportamenti moderni e di preoccupazioni estetiche o simboliche (pezzi di ocra incisi con disegni geometrici regolari, punte di freccia, utensili in osso, perle e parti di collane e braccialetti ricavati dalla lavorazione delle conchiglie di piccoli gasteropodi marini. da orizzonti stratigrafici databili tra i 75\u00a0000 e gli 80\u00a0000 fa, ossia al paleolitico medio. Le scoperte fatte a Blombos hanno profondamente modificato la visione attuale della storia dell'arte e dell'evoluzione culturale durante il paleolitico, che apparirebbe pi\u00f9 lenta e graduale di quanto non si credesse prima.\nI reperti della caverna di Blombos appaiono ora come la prima testimonianza dell'affermarsi di un comportamento creativo e di un sistema simbolico e culturale nell'Homo sapiens.\nil 12/09/2018 viene pubblicato su Nature lo studio dell'\u00e9quipe del Prof. Francesco D'Errico dell'universit\u00e0 di Bordeaux, effettuato su una pietra lunga circa 4 cm, frammento di un blocco pi\u00f9 grande, con 9 tratti disegnati con una sorta di matita. Si tratterebbe di un disegno astratto prodotto oltre 73.000 anni fa da un Homo Sapiens con un pezzo di ocra rossa. Si tratterebbe della prima opera pittorica dei nostri antenati appartenente a quella specie. D'Errico spiega che \"Il disegno \u00e8 un simbolo, e il simbolo testimonia la presenza del pensiero astratto. Gli uomini di queste epoche antiche evidentemente avevano gi\u00e0 raggiunto questa importante tappa dello sviluppo\". In pratica l'artista, per esprimere un disegno astratto doveva avere la capacit\u00e0 di elaborare complicati pensieri. "}
{"id": "546037", "revid": "287204", "url": "https://it.wikipedia.org/wiki?curid=546037", "title": "Oleo-Ceratonion siliquae", "text": "L'Oleo-Ceratonion siliquae Br.-Bl. \"ex\" Guinochet &amp; Drouineau 1944 em. Rivas-Martinez 1975 \u00e8 un'alleanza dell'Ordine Pistacio lentisci-Rhamnetalia alaterni Rivas Martinez 1975 della classe Quercetea ilicis Br.-Bl. \"ex\" A. &amp; O. Bol\u00f2s 1950, comprende formazioni riconducibili al climax di macchia mediterranea termoxerofila, definito anche climax dell'oleastro e del carrubo. Si estende nelle aree prossime ai litorali, dal livello del mare ai 200 metri d'altitudine. In condizioni particolari pu\u00f2 infiltrarsi pi\u00f9 all'interno in micronicchie che raggiungono anche i 5-600 metri.\nUna classificazione rigorosa distingue nell'ambito dell\"'Oleo-ceratonion\" due differenti formazioni, l'Oleo-lentiscetum, tipico delle aree pi\u00f9 fresche, e il Ceratonietum o Oleo-ceratonion propriamente detto. Questa distinzione, perorata da alcuni botanici (Chiappini, Molinier), non \u00e8 condivisa da altri (Gentile, Tommaselli). Chiappini (\"Guida pratica alla flora della Sardegna\", 1985) sostiene che le marcate differenze dell'ambiente fra la zona meridionale e quella centrosettentrionale dell'isola depongono a favore della distinzione fra le due associazioni.\nIl \"Ceratonietum\" \u00e8 presente in Sardegna nelle zone meridionali pi\u00f9 aride, con piovosit\u00e0 dell'ordine di 250\u2013300\u00a0mm annui concentrati nei mesi invernali. Deve il suo nome al carrubo (\"Ceratonia siliqua\"), naturalizzato in queste aree. \u00c8 uno dei climax della macchia mediterranea pi\u00f9 compromessi dalla pressione antropica in quanto prossimo ai litorali, tuttavia \u00e8 ancora possibile reperire relitti significativi nella regione sudoccidentale dell'isola nelle zone pi\u00f9 impervie.\nIl \"Lentiscetum\" \u00e8 presente nella Sardegna centrale e settentrionale e si estende pi\u00f9 all'interno giungendo fino ai 6-700 metri d'altitudine.\nDeve il suo nome al Lentisco (\"Pistacia lentiscus\"), l'essenza pi\u00f9 rappresentativa insieme all'olivastro.\nQuesta formazione si presenta come una vegetazione arbustiva variegata nei toni cromatici secondo la stagione, influenzati in modo particolare dallo stadio fenologico dell'Euforbia arborea e delle Leguminose arbustive: in inverno e nel tardo autunno predominano la tonalit\u00e0 verdi dovute al rigoglio vegetativo, in primavera le tonalit\u00e0 verdi e gialle per la colorazione chiara delle \"brattee\" fiorali dell'Euforbia e per la fioritura delle ginestre spinose, in estate e in tardo autunno spicca una colorazione variegata a mosaico in cui sono evidenti le tonalit\u00e0 rosse e arancioni dovute alle brattee dell'Euforbia in riposo e il verde grigiastro delle sclerofille, anch'esse in riposo vegetativo.\nI pericoli pi\u00f9 insidiosi nei confronti di questo climax sono gli insediamenti antropici nelle aree d'interesse turistico, gli incendi e l'allevamento ovicaprino estensivo con carichi di pascolamento eccessivi.\nDinamica dell'ecosistema.\nI fattori limitanti naturali di questo climax sono le precipitazioni, sia per la bassa piovosit\u00e0 annua sia per la distribuzione stagionale particolarmente concentrata nell'arco dell'anno. Per questo motivo prevalgono le formazioni arbustive con caratteri di resistenza alle condizioni di aridit\u00e0 e, anche le specie arboree rappresentate in questa formazione, assumono in genere un portamento cespuglioso o arbustivo.\nNelle zone pi\u00f9 favorevoli l'\"Oleo-ceratonion\" evolve verso la macchia a Leccio e la macchia a Erica e Corbezzolo, entrambe forme di transizione verso il climax del Leccio. Spesso per\u00f2 si tratta di macchie secondarie rappresentanti uno stadio di degradazione del climax del Leccio.\nNelle zone pi\u00f9 sfavorevoli lascia il posto alle formazioni litoranee rappresentate secondo le nicchie da associazioni specifiche di litorali sabbiosi, suoli salini, stagni costieri, garighe, greti dei torrenti e delle foci. \u00c8 facile confondere questi stadi di transizione con forme di degradazione ambientale causate dagli incendi e dalla pressione antropica, rappresentate per lo pi\u00f9 da garighe e macchie degradate (Macchia a cisto, Macchia a Ginestre, Macchia a Euforbia, ecc.)."}
{"id": "546042", "revid": "41824", "url": "https://it.wikipedia.org/wiki?curid=546042", "title": "Intervalli musicali", "text": ""}
{"id": "546046", "revid": "1705737", "url": "https://it.wikipedia.org/wiki?curid=546046", "title": "AMX-10RC", "text": "L'autoblindo AMX-10RC \u00e8 la pi\u00f9 potente macchina francese della categoria Viene prodotta dalla GIAT Industries.\nDopo l'esperienza con la Panhard EBR 8x8, l'esercito francese voleva sostituirla con un mezzo altrettanto potente ma pi\u00f9 moderno. I lavori per il nuovo veicolo giunsero alla concretizzazione nel 1971, anno in cui venne completata la realizzazione del prototipo: il mezzo entr\u00f2 successivamente in produzione per le esigenze nazionali e di quelle del Marocco.\nL'ERC-90 Sagaie e l'AMX-10RC saranno sostituiti, nell'Arm\u00e9e de terre, dall'Engin blind\u00e9 de reconnaissance et de combat (EBRC).\nDescrizione.\nL'AMX-10RC ha raggiunto le dimensioni massime per un veicolo trasportabile dal C-130: \u00e8 anfibio, e scafo e torretta sono costituiti di leghe d'alluminio saldato. La disposizione \u00e8 convenzionale, con il comparto guida davanti, quello di combattimento al centro e il vano motore posteriore.\nTrasmissione, e motore sono derivati direttamente da quelli del cingolato AMX-10P. In virt\u00f9 di questo, le ruote, pure tutte motrici, non ruotano, ma sono regolate come i cingoli dei blindati, fermandosi o avanzando in maniera differenziale. Il veicolo appare tanto compatto anche per la meccanica sopra descritta, che si pu\u00f2 descrivere come un ibrido tra un treno di rotolamento cingolato ed uno su ruote: il movimento comunque non \u00e8 particolarmente inficiato dal compromesso di base nella locomozione. Da notare che grazie ai 2 idrogetti posteriori in acqua si possono raggiungere, previa erezione della piastra frangiflutti anteriore, i 7,2 km/h. Le sospensioni poi sono sofisticate al punto che il veicolo pu\u00f2 alzarsi dal suolo tra i 330 e i 470mm, se necessario differenziando anche l'altezza tra un lato e l'altro, ma in genere cambiando a seconda se il movimento avviene su strada o fuoristrada.\nIl cannone \u00e8 a media pressione da 105mm, dotato di un sofisticato sistema di controllo del tiro, dotato di telemetro laser, computer balistico, apparati IR di visione notturna. La torretta ha 3 uomini, come nei carri armati, capocarro, tiratore e caricatore. Vi \u00e8 anche un periscopio panoramico di osservazione per il capocarro, mentre la dotazione di proiettili da 105 \u00e8 di 40 colpi, pi\u00f9 4000 di piccolo calibro. Sono presenti dei lanciafumogeni.\nIn servizio l'AMX-10RC si \u00e8 dimostrato un mezzo utile e potente. Non c'erano e non ci sono state altre autoblindo capaci di competere in potenza con essa per almeno 15 anni, e i veicoli (Rooikat e Centauro) che alla fine l'hanno superata si sono dimostrati ancora pi\u00f9 costosi e pesanti, oltre che non anfibi n\u00e9 movimentabili via C-130.\nL'AMX-10RC ha partecipato a Desert Storm e a numerosi scontri con il Fronte Polisario, nel Marocco meridionale."}
{"id": "546047", "revid": "767487", "url": "https://it.wikipedia.org/wiki?curid=546047", "title": "Secretary", "text": "Secretary \u00e8 un film del 2002 diretto da Steven Shainberg, interpretato da James Spader e Maggie Gyllenhaal, e liberamente basato sull'omonimo racconto breve presente nella raccolta del 1988 \"Cattiva condotta\" (\"Bad Behaviour\") di Mary Gaitskill.\nTrama.\nLee Holloway \u00e8 appena ritornata a casa da una clinica psichiatrica, in cui \u00e8 stata ricoverata per autolesionismo, in occasione del matrimonio della sorella maggiore. Determinata a guadagnarsi un posto nella societ\u00e0, impara a battere a macchina e viene assunta come segretaria nello studio dell'avvocato E. Edward Grey; l'uomo le spiega che \u00e8 troppo qualificata per il lavoro (avendo i voti pi\u00f9 alti di chiunque altro si sia mai presentato) e le spiega che si tratta d'un lavoro molto monotono e noioso, dato che la ragazza dovr\u00e0 usare solo macchine da scrivere. Lee accetta lo stesso.\nAnche se all'inizio Grey sembra essere irritato da alcuni refusi di Lee, diventa presto evidente che \u00e8 sessualmente eccitato dal suo comportamento obbediente; dopo che lui l'affronta sulla sua propensione all'autolesionismo e la convince a non farsi mai pi\u00f9 del male, i due iniziano una relazione \"BDSM\". Lee sperimenta un risveglio sessuale e personale, innamorandosi profondamente di Grey; quest'ultimo, per\u00f2, mostra insicurezza nell'esternare i suoi sentimenti verso Lee, provando disgusto per le proprie fantasie sessuali. Durante questo periodo di \"esplorazione\" con Grey, Lee tenta di avviare una relazione pi\u00f9 convenzionale con Peter, \"ex\" compagno di liceo intenzionato a metter su famiglia. Un giorno, senza preavviso, Grey licenzia Lee.\nPeter chiede a Lee di sposarlo e lei, seppur dubbiosa perch\u00e9 ancora attratta da Grey, acconsente. Tuttavia, mentre prova il suo abito da sposa, esce e corre nell'ufficio di Grey, dichiarandogli il suo amore; Grey, ancora incerto sulla loro relazione, la mette alla prova ordinandole di sedersi sulla sua sedia senza muovere mani e piedi fino al suo ritorno: Lee obbedisce volentieri. Peter, avvertito da Grey, tenta di farle cambiare idea, ma Lee lo caccia, dicendo che non \u00e8 lui l'uomo con cui vuole stare. Passano le ore, e diversi membri della famiglia e conoscenti visitano di volta in volta Lee per tentare alternativamente di dissuaderla o d'incoraggiarla, mentre Grey la osserva da lontano, ammettendo finalmente a s\u00e9 stesso di essersi innamorato di lei. Lee, a causa del rifiuto di lasciare l'ufficio dopo tre giorni, attira l'attenzione dei media, che credono stia attuando uno sciopero della fame. Quella sera, dopo aver letto alcuni scritti di Lee riguardanti loro due, Grey torna in ufficio e porta Lee in una stanza al piano di sopra, dove le fa il bagno e la nutre. Qualche tempo dopo, i due si sposano e continuano felicemente la loro relazione.\nProduzione.\nNonostante la pellicola sia ambientata in Florida, le riprese sono state girate a Los Angeles.\nColonna sonora.\nLa colonna sonora \u00e8 stata composta da Angelo Badalamenti e pubblicata l'8 ottobre 2002 da Lions Gate Records; l'albo contiene 12 tracce per una durata totale di 40:39.\nDistribuzione.\nIl film \u00e8 stato distribuito negli Stati Uniti il 20 settembre 2002 da Lions Gate Entertainment, e in Italia il 4 aprile 2003 da Eagle Pictures.\nAccoglienza.\nCritica.\n\"Secretary\" ha ricevuto una buona accoglienza da parte della critica. Sull'aggregatore Rotten Tomatoes, la pellicola ha un indice di approvazione del 76% basato su 157 recensioni, con un voto medio di 6,8 su 10; il giudizio dei critici afferma: \u00abMaggie Gyllenhaal impressiona in questa commedia romantica dal tocco stravagante\u00bb. Su Metacritic il punteggio ottenuto \u00e8 di 63 su 100 sulla base di 39 recensioni, equivalente a \u00abrecensioni generalmente favorevoli\u00bb.\nIncassi.\nIl film ha incassato negli Stati Uniti e nella distribuzione internazionale, per un totale di ."}
{"id": "546052", "revid": "247222", "url": "https://it.wikipedia.org/wiki?curid=546052", "title": "Les Charlots", "text": "Les Charlots \u00e8 un gruppo musicale pop e rock demenziale francese, che negli anni settanta ha avuto successo anche nel cinema e i cui film comici, diretti soprattutto da Claude Zidi, sono diventati una sorta di \"cult\" per una serie di titoli particolarmente riusciti.\nStoria.\nNel 1966 il gruppo (allora chiamato \"Les Probl\u00e8mes\") accompagna Antoine in tourn\u00e9e. Il gruppo \u00e8 composto da G\u00e9rard Rinaldi (voce), Jean Sarrus (basso), G\u00e9rard Filippelli (chitarra solista), Luis Rego (chitarra ritmica) e Donald Rieubon (batteria).\nIn seguito Donald Rieubon lascia il gruppo ed \u00e8 sostituito da Jean-Guy Fechner (fratello di Christian Fechner, noto produttore francese).\nAlcuni anni pi\u00f9 tardi Luis Rego, prima, e Jean-Guy Fechner, dopo, lasciano anch'essi il gruppo.\nNel 1974 Les Charlots hanno partecipato anche al Festival di Sanremo, edizione presentata da Corrado, con la canzone ironica \"Mon ami tango\".\nNel 1992 esce l'ultimo film del gruppo, \"Le Retour des Charlots\".\nIl 10 maggio 2009 tutti i componenti del gruppo, ad eccezione di Rieubon, vengono invitati da Michel Drucker nel suo programma \"Vivement dimanche\".\nIl 2 marzo 2012 G\u00e9rard Rinaldi muore per un tumore all'et\u00e0 di 69 anni, nell'ospedale di Briis-sous-Forges (Essonne).\nIl 30 marzo 2021 anche G\u00e9rard Filippelli muore per un tumore all'et\u00e0 di 78 anni, nell'ospedale di Argenteuil (Val-d'Oise)."}
{"id": "546055", "revid": "12040", "url": "https://it.wikipedia.org/wiki?curid=546055", "title": "Bradipus", "text": ""}
{"id": "546057", "revid": "729019", "url": "https://it.wikipedia.org/wiki?curid=546057", "title": "Lockheed C-141 Starlifter", "text": "Il Lockheed C-141 Starlifter era un aereo da trasporto militare strategico in servizio con l'USAF negli anni sessanta e mai esportato. Fu ideato per sostituire i precedenti e pi\u00f9 lenti aerei cargo con motori a pistoni come il C-124 Globemaster II. Il C-141 fu progettato in base a requisiti emessi nel 1960 e effettu\u00f2 il primo volo nel 1963. La produzione inizi\u00f2 nel 1965 e vennero consegnati 285 aerei: 284 per il Military Airlift Command ed uno per la NASA. L'aereo rimase in servizio per circa 40 anni, finch\u00e9 l'USAF lo ritir\u00f2 dal servizio il 5 maggio 2006, sostituendolo con il C-17 Globemaster III.\nStoria.\nSviluppo.\nAll'inizio degli anni sessanta, l'USAF Military Air Transport Service (MATS) si basava su un considerevole numero di velivoli ad elica per trasporto aereo strategico. Il progetto dei velivoli allora in servizio operativo erano per lo pi\u00f9 obsoleti e l'Air Force ritenne necessario sfruttare i vantaggi forniti dalla propulsione a getto ordinando, come primo intervento, 48 Boeing C-135 Stratolifter. L'uso del C-135 tuttavia, a causa della collocazione laterale dei portelloni, non consentiva il carico di carichi di grandi dimensioni tipici della dotazione della U.S. Army.\nPer ovviare al problema l'USAF emise nell'estate 1960 una specifica, la Specific Operational Requirement 182, per la fornitura di un nuovo velivolo da carico in grado di operare nell'ambito di missioni tattiche e strategiche. Nel ruolo strategico era richiesto che il velivolo fosse in grado di compiere missioni con un raggio di almeno 3\u00a0500 nm (4\u00a0000 mi, 6\u00a0500 km) con un carico di 60\u00a0000 lb (27\u00a0000 kg). I requisiti strategici prevedevano la capacit\u00e0 di effettuare lanci a bassa quota di forniture, e di trasportare unit\u00e0 di paracadutisti nella zona di combattimento. Furono diverse le aziende che risposero alla specifica SOR 182, tra le quali Boeing, Lockheed e General Dynamics.\nLa Lockheed present\u00f2 un progetto unico, il Lockheed Model 300, il primo grande velivolo dotato di propulsione a getto specificatamente progettato per il trasporto aereo. Il Model 300 era caratterizzato dall'adozione di un'ala a freccia posizionata alta alla quale erano inferiormente collegati i quattro piloni che supportavano altrettanti motori turboventola Pratt &amp; Whitney TF33 capaci di fornire una spinta pari a 21\u00a0000 lbf (93,4 kN) ciascuno. Altro elemento caratteristico importante era la soluzione adottata per la carlinga il cui pavimento era collocato a soli 50 in (1,27 m) dal suolo e che permetteva un facile accesso attraverso i portelloni posteriori. I due portelloni collocatin ai lati della fusoliera furono integrati per permettere un pi\u00f9 agevole lancio da parte dei paracadutisti (nell'agosto 1965 fu il primo velivolo dotato di motori a getto ad effettuare un lancio di paracadutisti). I portelloni di carico posteriori potevano essere aperti anche in volo per consentire il lancio di materiali dotandoli anch'essi di paracadute. L'adozione dell'ala alta permise di poter disporre di una stiva di carico larga 10 ft (3,05 m) per 9 ft (2,74 m) di altezza e lunga 70 ft (21,34 m) consentendo al velivolo di trasportare, ad esempio, un missile balistico LGM-30 Minuteman completo. L'aereo era in grado di trasportare un massimo di 70\u00a0847 lb (32\u00a0136 kg) su brevi distanze e fino a 92\u00a0000 lb (41\u00a0730 kg) nella versione configurata per trasportare il Minuteman, che prevedeva la rimozione di altre apparecchiature. Inoltre poteva trasportare 154 militari o 123 paracadutisti completamente attrezzati.\nIl primo atto ufficiale del presidente John F. Kennedy firmato dopo la sua elezione fu quello di ordinare lo sviluppo del Lockheed 300 il 13 marzo 1961, con un contratto per la fornitura di 5 esemplari per le valutazioni ai quali venne assegnata la designazione ufficiale C-141. Un aspetto insolito \u00e8 che il velivolo venne progettato per soddisfare le norme di aeronavigabilit\u00e0 sia militari che civili. Il prototipo C-141A, numero di serie 61-2775, venne assemblato in brevissimo tempo ed uscito dallo stabilimento Lockheed a Marietta, in Georgia, il 22 agosto 1963 venne portato in volo per la prima volta il successivo 17 dicembre, nel 60\u00ba anniversario del primo volo dei fratelli Wright. L'azienda e l'Air Force avviarono quindi un programma di test operativi sfociato in un ordine per 284 esemplari destinati inizialmente alle unit\u00e0 MATS, successivamente ridesignate Military Airlift Command (MAC) nel 1966.\nUn tentativo di vendere il velivolo sul mercato civile port\u00f2 ad acquisire un ordine provvisorio da parte delle compagnie Flying Tiger Line e Slick Airways per 4 esemplari ciascuna. Questi dovevano essere una versione allungata, 37 ft (11,28 m) pi\u00f9 lunga del C-141A, e commercializzata come SuperstarLifter. Lo sviluppo per\u00f2 venne interrotto e l'unico esemplare costruito come dimostratore civile venne successivamente consegnato alla NASA.\nImpiego operativo.\nIl prototipo e di successivi quattro esemplari iniziarono un intenso programma di test operativi tra cui la prima consegna di MATS il 19 ottobre 1964 alla Tinker Air Force Base in Oklahoma. Le successive prove portarono all'acquisizione del certificato di volo emesso il 29 gennaio 1965 dalla Federal Aviation Authority. Il primo esemplare fornito ad un'unit\u00e0 operativa venne consegnato il 23 aprile 1965 alla Travis Air Force Base, in California. Bench\u00e9 i test fossero continuati l'USAF dovette attendere l'impiego degli esemplari nel Vietnam del Sud per stabilire se il loro comportamento fosse stato all'altezza anche in area di combattimento.\nIl 16 settembre 2004, il C-141 venne tolto dal servizio operativo in tutte le unit\u00e0 USAF rimanendo utilizzato solamente nell'Air Force Reserve ed Air National Guard fino al termine della sua vita operativa. Al 25 settembre 2005 erano solo otto i C-141 ancora in condizioni di volo, tutti basati al 445th Airlift Wing (445 AW) dell'Air Force Reserve \npresso la Wright-Patterson AFB). Nel 2004, 2005, e 2006, i C-141 assegnati al 445 AW hanno partecipato a missioni in Iraq ed Afghanistan, principalmente per l'evacuazione del personale militare rimasto ferito in combattimento. Gli ultimi otto esemplari sono stati ufficialmente ritirati nel 2006.\nNel 2002 uno degli ultimi esemplari operativi alla Wright-Patterson AFB venne identificato dal suo crew chief come l'\"Hanoi Taxi\" (AF Serial Number 66-0177), uno dei velivoli usati dal febbraio all'aprile 1973 durante l'Operazione Homecoming negli ultimi giorni della guerra del Vietnam per rimpatriare i prigionieri di guerra americani dal Vietnam del Nord.\nNel 2005 l\"'Hanoi Taxi\" ed altri velivoli sono stati schierati dall'USAF per provvedere all'evacuazione alla popolazione minacciata dall'uragano Katrina. Durante l'operazione furono migliaia le persone trasportate tra cui il personale MEDEVAC che portarono assistenza a centinaia tra malati e feriti.\nCon l'annuncio, nel 2006, del ritiro di questi ultimi otto C-141, l\"'Hanoi Taxi\" ha intrapreso una serie di voli, dando ai veterani, alcuni dei quali tra i prigionieri del Vietnam riportati in patria su questo aereo, l'opportunit\u00e0 di sperimentare gli ultimi voli prima del pensionamento. Il 6 maggio 2006, l'\"Hanoi Taxi\" \u00e8 atterrato per l'ultima volta ed \u00e8 stato ricevuto durante una cerimonia ufficiale al National Museum of the United States Air Force, basato presso la Wright-Patterson Air Force Base a Riverside, nell'Ohio, vicino a Dayton."}
{"id": "546058", "revid": "110157", "url": "https://it.wikipedia.org/wiki?curid=546058", "title": "Time Well Wasted", "text": "Time Well Wasted \u00e8 il quarto album in studio del chitarrista e cantante country statunitense Brad Paisley, prodotto da Frank Rogers e pubblicato nel 2005 per la Arista Nashville."}
{"id": "546059", "revid": "62004", "url": "https://it.wikipedia.org/wiki?curid=546059", "title": "Carlo Galetti", "text": "Carriera.\nGaletti fu uno dei ciclisti pi\u00f9 vincenti della sua epoca. Soprannominato lo \"scoiattolo dei Navigli\", vinse per due volte il Giro di Sicilia (1907 e 1908), per tre volte la Milano-Roma (1906, 1911 e 1918) e partecip\u00f2 tre volte al Tour de France senza mai concluderlo.\nLa sua notoriet\u00e0, tuttavia, \u00e8 legata al Giro d'Italia, cui partecip\u00f2 otto volte, portando a conclusione la gara quattro volte con risultati importanti. Nel 1909, alla prima edizione, Galetti giunse secondo dietro il compagno di squadra Luigi Ganna, piazzandosi secondo anche in quattro tappe.\nNel 1910 e 1911 vinse la classifica finale, riportando anche rispettivamente due e tre vittorie di tappa. Nel 1912 il Giro si disput\u00f2 a squadre e Galetti vi partecip\u00f2 con la Atala, insieme a Ganna, Eberardo Pavesi e Giovanni Micheletto. Nonostante il ritiro di Ganna, l'Atala vinse il Giro e Galetti fu anche il primo nella classifica a tempi, senza per\u00f2 valore ufficiale.\nDopo il ritiro decise di abbandonare il mondo del ciclismo e dedicarsi all'attivit\u00e0 di tipografo, fondando la Arti Grafiche Galetti a Milano.\nIl suo nome \u00e8 tuttavia ancora oggi presente in ambiente ciclistico: nel 1920 nacque a Milano il marchio Galetti grazie a una piccola azienda produttrice di biciclette che continu\u00f2 la sua attivit\u00e0 fino alla seconda grande guerra. Nel 1952 il marchio fu acquisito dalla famiglia Alessi di Rossano Veneto che, sempre in maniera artigianale, riprese la produzione dei vecchi modelli di biciclette che il marchio gi\u00e0 proponeva precedentemente. Oggi l'azienda Nuova Galetti srl continua la storia del marchio Galetti producendo vari tipi di biciclette come mountainbike, citybike, bici da trekking e per bambini."}
{"id": "546066", "revid": "729019", "url": "https://it.wikipedia.org/wiki?curid=546066", "title": "Lockheed C-5 Galaxy", "text": "Il Lockheed C-5 Galaxy \u00e8 un quadrimotore turbofan da trasporto strategico ad ala alta prodotto dall'azienda statunitense Lockheed Corporation.\nIn servizio dalla fine degli anni sessanta fino ad oggi, il C-5 Galaxy \u00e8 uno degli aerei militari pi\u00f9 grandi al mondo e, in quest'ambito, viene utilizzato esclusivamente dall'United States Air Force.\nCon il C-5, la Lockheed si aggiudic\u00f2 un concorso indetto dall'aeronautica statunitense per un aereo da trasporto di grande capacit\u00e0 e con motori a getto. Capace di oltre 100 tonnellate di carico utile, venne prodotto in due serie, per un totale di 131 esemplari ed ha avuto un equivalente solo nell'Antonov An-124 Ruslan superando l'An-22 Antei \"Cock\" che lo aveva di poco preceduto. Nella capacit\u00e0 di carico \u00e8 stato superato definitivamente solo dall'An-225 Mriya, la versione esamotore del Ruslan.\nIl C-5M Super Galaxy \u00e8 un modello frutto del programma di modernizzazione del C-5, con nuove avioniche e nuovi motori.\nStoria.\nSviluppo.\nNel 1961, diverse aziende aeronautiche statunitensi iniziarono a studiare l'opportunit\u00e0 di realizzare un progetto di velivolo da trasporto pesante a getto in grado di sostituire il Douglas C-133 Cargomaster ed integrare nel servizio il Lockheed C-141 Starlifter. Oltre alle prestazioni globalmente pi\u00f9 elevate la United States Army espresse la necessit\u00e0 di poter usufruire di un aereo da trasporto tattico che potesse disporre di uno scompartimento di carico di maggiori dimensioni interne di quello del C-141, quest'ultimo oramai troppo piccolo per trasportare numerosi equipaggiamenti di nuovo tipo. I vari studi portarono al progetto \"CX-4\", ma nel 1962 la proposta di un esamotore venne rifiutata in quanto non si riteneva fosse significativamente pi\u00f9 evoluto del C-141.\nDalla fine del 1963, il nuovo progetto di massima venne ridesignato CX-X ed equipaggiato con quattro motori invece dei sei presenti nel progetto originale. Il CX-X aveva un peso carico di 550\u00a0000\u00a0lb (249\u00a0000\u00a0kg), la possibilit\u00e0 di trasportare al massimo un carico pari a 180\u00a0000\u00a0lb (81\u00a0600\u00a0kg) ed in grado di raggiungere una velocit\u00e0 di Mach 0,75 (500\u00a0mph, 805\u00a0km/h). Le dimensioni del compartimento merci erano state portate a 17,2\u00a0ft (5,24\u00a0m) di larghezza per 13,5\u00a0ft (4,11\u00a0m) di altezza e 100\u00a0ft (30,5\u00a0m) di lunghezza, e questo spazio era dotato di portelloni di accesso sia posteriori che anteriori. Al fine di poter raggiungere la spinta e l'autonomia necessaria all'utilizzo di soli quattro motori fu necessario avviare la progettazione di un nuovo motore che fosse dotato di una considerevole efficienza.\nHeavy Logistics System.\nAlla fine, le specifiche vennero definitivamente stabilite determinando, nell'aprile 1964, l'emissione di una richiesta per la fornitura di un \"Heavy Logistics System\" (sistema logistico pesante) (sigla CX-HLS, precedentemente CX-X) . Nel maggio 1964 vennero ricevute le proposte studiate, per il velivolo, da Boeing, Douglas, General Dynamics, Lockheed, e Martin Marietta, e per la motorizzazione da General Electric, Curtiss-Wright Corporation, e Pratt &amp; Whitney. Dopo una prima selezione, vennero stipulati contratti con Boeing, Douglas e Lockheed per l'esecuzione di uno studio supplementare di un anno per la struttura del velivolo, e con General Electric e Pratt &amp; Whitney per i motori.\nTutti e tre i progetti presentavano delle caratteristiche simili. In particolare, tutti avevano scelto di posizionare la cabina di pilotaggio ben al di sopra della zona di carico per scongiurare, in caso di incidente, che lo stesso potesse scivolare verso la parte anteriore schiacciando l'equipaggio. Le proposte Boeing e Douglas impiegavano un \"pod\", posizionato sulla parte superiore della fusoliera, che conteneva la cabina, mentre la Lockheed estese la parte riservata all'equipaggio in una zona lungo tutta la parte superiore dando alla sezione una caratteristica forma a uovo. Tutti i progetti prevedevano l'adozione di un'ala a freccia e portelloni di carico anteriori e posteriori per poter eseguire simultaneamente sia le operazioni di carico che di scarico. Per la configurazione dell'impennaggio la Lockheed scelse un disegno a T mentre Boeing e Douglas mantennero un'impostazione pi\u00f9 tradizionale.\nL'Aviazione Militare consider\u00f2 migliore il progetto Boeing rispetto a quello Lockheed, ma quest'ultimo aveva il prezzo d'offerta pi\u00f9 basso. Lockheed fu scelta come vincente nel settembre del 1965, e le fu assegnato il contratto a dicembre 1965. Il progetto del motore di General Electric fu selezionato in agosto 1965.\nLa produzione in serie.\nIl primo C-5A Galaxy (numero 66-8303) usc\u00ec dallo stabilimento della Lockheed-Georgia Company (GELAC) di Marietta, in Georgia, il 2 marzo 1968 ed il 20 giugno successivo venne portato in volo per la prima volta, con il call-sign \"eight-three-oh-three heavy\" (8303H), dando inizio alla serie di test preliminari per verificare l'affidabilit\u00e0 complessiva in condizioni di volo.\nGli incrementi di costo e i problemi tecnici del C-5A furono oggetto di una investigazione congressuale nel 1968 e nel 1969. Il Lockheed C-5 program \u00e8 ricordato per la caratteristica di essere stato il primo programma a generare un extracosto di un miliardo di dollari.\nAl completamento della serie di prove il primo C-5A venne trasferito al Transitional Training Unit presso la Altus Air Force Base, in Oklahoma, nel dicembre 1969. Lockheed poi consegn\u00f2 il primo Galaxy con capacit\u00e0 operative al 437th Airlift Wing, basato presso la Charleston Air Force Base, in Carolina del Sud, nel giugno 1970. A causa dei costi di sviluppo pi\u00f9 elevati del previsto, nel giugno del 1970 ci furono contatti tra il governo e la struttura militare per dividere le perdite che Lockheed stava subendo. La produzione fu quasi azzerata nel 1971, in quanto Lockheed stava andando incontro a difficolt\u00e0 finanziarie, dovute in parte al C-5 Galaxy, ma anche al liner civile, il Lockheed L-1011.\nNei primi anni settanta, il C-5 venne proposto alla NASA come velivolo adatto a ricoprire il ruolo di Shuttle Carrier Aircraft per trasportare lo Space Shuttle al Kennedy Space Center, ma gli venne preferito il Boeing 747 grazie anche alla sua configurazione ad ala bassa. Al contrario l'Unione Sovietica decise di utilizzare nello stesso ruolo l'Antonov An-225 ad ala alta, derivato dall'An-124, che era il corrispondente sovietico del C-5 statunitense.\nDurante le prove statiche e di affaticamento si verificarono delle fessurazioni nelle ali prima del completamento dei cicli dei test. Di conseguenza a tutti i C-5A fu imposta una riduzione all'80% del carico massimo previsto dalle specifiche progettuali e per limitare il valore del carico alare furono introdotti degli accorgimenti tecnici supplementari. Dal 1980, le capacit\u00e0 di carico durante le normali missioni in ambito non bellico furono limitate alle 50\u00a0000\u00a0lb (23\u00a0000\u00a0kg). Per ripristinare la piena capacit\u00e0 di carico utile e la vita operativa, nel 1976 venne avviato un programma di sostituzione delle ali in 76 esemplari di C-5A. Dopo il progetto ed i test effettuati sulla nuova ala i C-5A vennero aggiornati al nuovo standard tra il 1980 ed il 1987.\nIl primo C-5B venne consegnato alla Altus Air Force Base nel gennaio 1986. Nell'aprile 1989, l'ultimo dei 50 C-5B venne aggiunto ai 77 C-5A gi\u00e0 in carico nella struttura da trasporto tattico dell'USAF. Il C-5B includeva tutte le migliorie introdotte nel C-5A, oltre a numerose modifiche atte a migliorare l'affidabilit\u00e0 e la facilit\u00e0 di manutenzione.\nNel 1998, venne varato un programma destinato a recuperare le piene capacit\u00e0 operative del C-5 e dotarlo di profondi aggiornamenti, affiancando cos\u00ec il C-17 Globemaster III senza dover gravare il bilancio della Difesa Statunitense per l'acquisto di nuovi velivoli. Bench\u00e9 nell'agosto 2009 fosse ancora oggetto di discussioni al Congresso sulla sua effettiva efficacia, il programma gener\u00f2 una nuova variante alla quale venne assegnata la designazione ufficiale \"C-5M Super Galaxy\".\nIl programma, diviso in due fasi, si compose con l'iniziale \"Avionics Modernization Program\" (AMP), con la finalit\u00e0 di aggiornare l'avionica dei C-5 introducendo un glass cockpit, un nuovo equipaggiamento di navigazione ed un nuovo pilota automatico. Un secondo programma, detto \"Reliability Enhancement and Re-engining Program\" (RERP), era invece finalizzato ad aggiornare l'impianto propulsivo ed aumentarne l'efficienza e l'affidabilit\u00e0 riequipaggiando i velivoli con nuovi motori in grado di dare un incremento di spinta. Al programma di aggiornamento che si \u00e8 concluso nell'agosto 2018 (con la consegna dell'ultimo aereo) sono stati sottoposti 49 C-5B, 2 C-5C ed 1 C-5A.\nImpiego operativo.\nIl primo C-5A venne consegnato all'USAF il 17 dicembre 1969. I reparti (Wings=stormi) vennero costituiti nei primi anni settanta presso la Altus AFB, in Oklahoma, la Charleston AFB, la Dover AFB, in Delaware, e la Travis AFB, in California. La prima missione operativa in combattimento dei C-5 si svolse il 9 luglio 1970 nel sud-est asiatico, nell'ambito della guerra del Vietnam, e rimase operativo durante tutto il suo svolgimento in missioni di trasporto di truppe ed equipaggiamenti bellici, tra i quali carri armati e vari velivoli. Inoltre, nel 1973, i C-5 vennero utilizzati per trasportare armi e rifornimenti ad Israele nell'ambito dell'Operazione Nickel Grass.\nDurante gli anni ottanta i C-5A vennero dotati di una nuova ala per ovviare a problemi di affaticamento riscontrati nei primi modelli, riacquistando cos\u00ec la piena capacit\u00e0 operativa prevista dal progetto originario. I reparti da trasporto tattico USAF cominciarono a ricevere il primo dei 50 C-5B previsti il 28 dicembre 1985. La completa evasione dell'ordine si esaur\u00ec con l'ultimo esemplare consegnato nell'aprile 1989.\nIl C-5 \u00e8 il velivolo pi\u00f9 grande che abbia mai operato in territorio antartico. Il Williams Field, un aeroporto situato presso la stazione McMurdo, \u00e8 in grado di gestire le operazioni dei C-5 ed il primo di questi aerei atterr\u00f2 sulla sua superficie nel 1989.\nA partire dal 2005 l'USAF ha iniziato a ritirare i C-5A dal servizio operativo.\nIl primo di 14 esemplari, il numero 69-0004, venne inviato al Warner Robins Air Logistics Center (WR-ALC) per essere esaminato ed in seguito smantellato. Le valutazioni ricavate dai test sono servite per valutare l'integrit\u00e0 strutturale del velivolo e per determinare la vita operativa residua della flotta restante. I successivi 13 C-5A vennero inviati all'Aerospace Maintenance and Regeneration Group (AMARG) dell'USAF; il primo dei quali, il numero 66-8306, sub\u00ec il medesimo iter di quello inviato al WR-ALC mentre i restanti 12 esemplari vennero fatti oggetto di un programma di test non distruttivi finalizzati alla verifica delle soglie di affaticamento massimo e di corrosione.\nDescrizione tecnica.\nIl C-5 \u00e8 un velivolo da trasporto dall'aspetto imponente, simile al predecessore Lockheed C-141 Starlifter, ma dalle dimensioni maggiori, caratterizzato principalmente dall'ala alta con un angolo di freccia positivo di 25 gradi, dall'impianto motore basato su 4 turbofan (o turboventola) TF39 alloggiati in altrettante gondole motore montate su piloni subalari e dalla coda dotata di impennaggio a T. All'interno dell'ala sono alloggiati 12 serbatoi di carburante e lo stesso velivolo \u00e8 equipaggiato per il rifornimento in volo. Possiede inoltre dei portelloni di accesso sia a prua che a poppa per permettere il passaggio di mezzi per la fase di carico e scarico.\nIl suo compartimento di carico misura 121\u00a0ft (37\u00a0m) di lunghezza, 13,5\u00a0ft (4,1\u00a0m) di altezza, 19\u00a0ft (5,8\u00a0m) di larghezza per un totale di 31\u00a0000 cu ft (880 m3), le dimensioni sono tali da contenere fino a 36 contenitori standard 463L, oppure un misto di materiali su pallet e veicoli. L'apertura dei portelloni d'accesso anteriore e posteriore \u00e8 tale da sfruttare completamente la larghezza ed altezza della stiva e le rampe di carico sono di larghezza pari al piano della stiva e permettono di imbarcare una doppia fila di veicoli.\n\u00c8 presente un ponte superiore dove possono prendere posto fino a 73 passeggeri, rivolti verso la coda dell'aereo anzich\u00e9 verso il davanti. A pieno carico le corse di decollo ed atterraggio sono rispettivamente 2500\u00a0m e 1500\u00a0m. Il carrello d'atterraggio a bassa pressione sulla pista ha 28 ruote per distribuire meglio il peso. Il carrello principale posteriore \u00e8 sterzabile per ridurre il raggio delle curve in manovra a terra e ruota di 90 gradi fino a disporsi in orizzontale dopo il decollo e prima della retrazione all'interno dell'aereo. Durante le fasi di carico e scarico, \u00e8 possibile agire sul carrello per far diminuire l'altezza dal suolo dell'aereo e facilitare le operazioni ai mezzi di trasporto che operano sul piano stradale.\nIl Galaxy \u00e8 dotato di un sistema di autodiagnosi con pi\u00f9 di 800 punti di rilevamento denominato MADAR (\"Malfunction Detection Analysis and Recording\"). Il C-5 \u00e8 anche soprannominato dai suoi equipaggi \"FRED\" dalle iniziali inglesi della frase \"fucking ridiculous economic/environmental disaster\" - \"fottuto ridicolo disastro economico/ambientale\", a causa dei suoi problemi di affidabilit\u00e0 e grande consumo di combustibile. Secondo informazioni divulgate nel 1996, occorrono in media 16 ore/uomo di manutenzione per ogni ora di volo. Il Galaxy \u00e8 dotato di un sistema noto come \"Low Pressure Pneumatic System (LPPS)\", cio\u00e8 sistema pneumatico a bassa pressione, che utilizza un compressore a turbina spinto da aria spillata dai compressori dei motori principali ed in grado fornire la pressione di 150 psi necessaria per gonfiare gli pneumatici a terra.\nIl Galaxy \u00e8 in grado di trasportare dagli Stati Uniti a qualsiasi parte del globo quasi ogni tipo di veicolo o sistema d'arma delle forze armate USA, compreso l'M60A1 Armored Vehicle Launched Bridge (AVLB), versione gettaponte del noto mbt.\nCuriosit\u00e0.\nL'altro progetto che partecip\u00f2 al concorso e che venne sconfitto dal Galaxy era il Boeing Model 747, dal quale fu ricavato il famoso aereo di linea Boeing 747, che per la sua configurazione ad ala bassa venne giudicato inadeguato per il ruolo di trasporto militare. Nonostante la sconfitta, il 747 fin\u00ec per rivoluzionare il trasporto civile venendo prodotto in notevoli quantit\u00e0 per un velivolo di tali dimensioni.\nIl vano di carico del Galaxy \u00e8 di pochi centimetri pi\u00f9 lungo del percorso coperto dal primo volo a motore della storia, eseguito nel 1903 dal Flyer dei fratelli Wright."}
{"id": "546068", "revid": "1543377", "url": "https://it.wikipedia.org/wiki?curid=546068", "title": "Missing in action", "text": "Il termine missing in action (o anche M.I.A.) viene usato dalle forze armate dei paesi di lingua inglese per indicare coloro che sono dispersi in azione.\nL'elenco dei MIA statunitensi, redatto dalle amministrazioni presidenziali di Nixon, Carter, Reagan e Bush senior, vede 1655 dispersi in Vietnam, 522 in Laos, 83 in Cambogia e 6 sulle coste cinesi. Si pensa che la maggior parte di essi siano stati feriti nella giungla e poi morti dissanguati o fatti prigionieri, oppure abbattuti con i loro aerei sulle montagne.\nA questi MIA si aggiungono altri 8100 soldati scomparsi durante la guerra di Corea del 1950-1953.\nDalla fine della guerra del Vietnam, sono arrivate al Pentagono oltre 13.000 testimonianze dirette o indirette di soldati \"missing in action\". Queste segnalazioni vengono analizzate da squadre di esperti direttamente nei campi profughi del sud-est asiatico, soprattutto in Thailandia.\nIl caso di un MIA che fece abbastanza scalpore fu quello del \"marine\" Robert Garwood che, dopo essere stato catturato nel 1965 nelle cosiddette Montagne di Marmo, vicino Danang in Vietnam, si iscrisse al Partito Comunista del Vietnam. Quando rientr\u00f2 negli Stati Uniti d'America, nel 1979, Garwood fu poi arrestato, sollevando in patria un mare di polemiche.\nAttorno al fenomeno dei MIA, \u00e8 poi nato un triste e fiorente commercio di false segnalazioni e archivi costruiti ad hoc da parte di ex militari e rifugiati cambogiani, che saccheggiano i vecchi depositi di documenti e foto di prigionieri e si fanno poi pagare dagli americani. Inoltre \u00e8 stata data notizia, in passato, di molti vietnamiti che hanno raccattato nei numerosi campi profughi cumuli di ossa umane che hanno poi venduto all'interno di cassette preconfezionate come resti di soldati statunitensi.\nFin dai tempi del Vietnam, per commemorare i militari dispersi o fatti prigionieri, si celebra nelle occasioni ufficiali la cerimonia del \"Missing man table.\""}
{"id": "546070", "revid": "2108562", "url": "https://it.wikipedia.org/wiki?curid=546070", "title": "Neoliberty", "text": "Il termine neoliberty indica un tipo di architettura revivalista nato in Italia negli anni cinquanta come reazione agli assunti dell'architettura razionalista e dell'architettura organica, quest'ultima proposta in Italia qualche anno prima da Bruno Zevi.\nIl movimento neoliberty si manifesta a Torino con le prime opere di Roberto Gabetti e Aimaro Isola a Milano e Novara con Guido Canella, dello Studio BBPR, degli Architetti Associati (Vittorio Gregotti, Lodovico Meneghetti e Giotto Stoppino). Il movimento trov\u00f2 i favori della redazione della rivista \"Casabella-Continuit\u00e0\", in quegli anni diretta da Ernesto Nathan Rogers, e l'avversione della rivista di Bruno Zevi \"L'architettura\". Apertamente critico nei confronti del movimento fu il teorico d'architettura inglese Reyner Banham che, in occasione dell'Expo 1958 di Bruxelles, dopo aver visto il Padiglione italiano scrisse un articolo sulla rivista \"Architectural Review\" dal titolo \"Il neoliberty - la ritirata italiana dall'architettura moderna\".\nFautrice dei principi del Neoliberty \u00e8 stata Gae Aulenti, con particolare riferimento al progetto del Museo d'Orsay, alla Lampada Giova e alla serie di mobili da giardino Locus Solus."}
{"id": "546071", "revid": "46931", "url": "https://it.wikipedia.org/wiki?curid=546071", "title": "Missing In Action", "text": ""}
{"id": "546072", "revid": "729019", "url": "https://it.wikipedia.org/wiki?curid=546072", "title": "Lockheed P2V Neptune", "text": "Il Lockheed P2V Neptune, (P-2 Neptune, in base al sistema di designazione impiegato a partire dal settembre 1962), \u00e8 stato un bimotore turboelica statunitense per il pattugliamento marittimo e la lotta antisommergibile progettato dalla Lockheed per la United States Navy negli anni quaranta. Impiegato a partire dal dopoguerra in sostituzione del PV-1 Ventura e del PV-2 Harpoon, venne esportato in diverse nazioni tra cui Regno Unito, Francia, Argentina e Giappone, dove venne costruito su licenza come Kawasaki P-2J. Venne a sua volta sostituito nella U.S. Navy dal P-3 Orion a partire dagli anni sessanta, ma rimase in servizio con le altre forze armate, arrivando a partecipare alla guerra delle Falkland del 1982 con la Aviazione Navale Argentina.\nVenne progettato come aereo basato a terra, ma ne venne modificato anche un piccolo numero di esemplari per renderli compatibili con l'impiego basato su portaerei. Pur non trovando impiego operativo, uno di questi velivoli il 7 marzo 1949 stabil\u00ec il record come pi\u00f9 grosso e pesante aereo mai decollato all'epoca da una portaerei, iniziando con un peso al decollo di 33 566\u00a0kg una missione dalla portaerei , con un carico di 4\u00a0536\u00a0kg che simulava una bomba atomica.\nStoria.\nSviluppo.\nIl progetto del Neptune venne avviato in modo autonomo dalla Lockheed nel 1941, quando gli Stati Uniti non erano ancora entrati in guerra: i vertici dell'azienda californiana ritenevano che la formula dell'idrovolante avrebbe trovato ben presto limiti operativi insormontabili e che i ruoli di pattugliamento marittimo e di contrasto ai sommergibili sarebbero stati affidati a velivoli basati a terra.\nNella primavera del 1944 i vertici dell'US Navy emisero una specifica che si adattava perfettamente alle caratteristiche del Neptune e gi\u00e0 il 4 aprile venne siglato un contratto che prevedeva la fornitura di due prototipi e 15 macchine di pre-serie.\nIl velivolo era di concezione sostanzialmente semplice: monoplano, ala dritta e carrello triciclo anteriore; la motorizzazione sarebbe stata affidata a due motori radiali (al momento si trattava di Wright Cyclone R-3350-8 da 2\u00a0150 hp).\nIl primo volo di un P2V-1 si ebbe il 17 maggio del 1945 e precedette un secondo ordine per una versione leggermente modificata (soprattutto mediante l'adozione dei motori Wright R-3350-24 da 2\u00a0650\u00a0hp) il cui primo esemplare si lev\u00f2 in volo nel gennaio del 1947.\nPochi mesi prima, il Neptune diede ampia dimostrazione delle proprie capacit\u00e0 nel corso di un volo dimostrativo realizzato dall'US Navy: il primo esemplare di serie del P2V-1, pilotato da Thomas D. Davies e battezzato \"The Truculent Turtle\", vol\u00f2 da Perth (Australia) a Columbus (Ohio), coprendo la distanza di 18\u00a0228 km in 55 h e 17 min.\nLe modifiche principali apportate nel tempo alla cellula originaria, furono essenzialmente la configurazione del muso (che divenne vetrato) e la motorizzazione.\nUna delle ultime versioni, la P2V-7 e la corrispondente P2V-J giapponese, fu uno tra i primi aerei operativi ad adottare una motorizzazione mista con presenza contemporanea di motori a pistoni e turbogetti. Questo tipo di motorizzazione (presente anche nel Convair B-36, nel Boeing C-97 Stratofreighter, nel Fairchild C-123 Provider e nell'Avro 696 Shackleton) \u00e8 caratterizzata da livelli di rumore molto elevati quando tutti i motori sono accesi.\nImpiego operativo.\nL'impiego del Neptune avvenne sotto numerose bandiere e la sua versatilit\u00e0 \u00e8 testimoniata dall'impiego in numerosi ruoli ed in un arco temporale che, iniziato nel marzo del 1947, copre quasi 40 anni, compresi diversi conflitti regionali.\nGuerra di Corea.\nIl contributo dei Neptune alla guerra di Corea fu marginale, dato che questo conflitto non fu una guerra di mare. Alcuni squadroni da pattugliamento (sigle \"VP\") erano basati in Giappone ed eseguirono missioni di ricognizione costiera; alcune foto testimoniano tuttavia la presenza di Neptune nelle vicinanze di aeroporti nord-coreani durante i combattimenti.\nUn impiego particolare spett\u00f2 a 11 velivoli (P2V-3C) inquadrati nello Squadron VC-5: adeguatamente modificati, furono basati sulle portaerei , e ; il decollo dei velivoli era supportato da una batteria di razzi RATO (\"Rocket Assisted Take Off\") e potevano trasportare una bomba atomica. Non era previsto il rientro sulla portaerei di base (che in effetti non avvenne mai, anche se un esemplare fu dotato di gancio d'arresto) ed i piani di impiego prevedevano l'ammaraggio dopo le missioni di bombardamento.\nGuerra del Vietnam.\nDurante la Guerra del Vietnam la marina statunitense usava il Neptune come aereo da combattimento e da pattugliamento. \nIl P2V fu usato anche dall'aviazione dell'United States Army, impiegato con la 1\u00aa Compagnia di Perlustrazione Radiofonica (chiamati Crazy Cat) di base nella baia di Cam Ranh. Questi velivoli, non verniciati, vennero impiegati in qualit\u00e0 di ponte radio nelle trasmissioni provenienti da reti clandestine di agenti nei territori del Sud.\nGuerra delle Falkland.\nLa Armada de la Rep\u00fablica Argentina aveva acquisito almeno 16 Neptune in diverse varianti, a partire dal 1958, tra cui otto ex-Royal Air Force. La Marina equipaggi\u00f2 la \"Escuadrilla Aeronavale de Exploraci\u00f3n\" (gruppo aeronavale di ricognizione) della sua Aviaci\u00f3n Naval e li utilizz\u00f2 diffusamente sull'oceano Pacifico nel 1978 durante l'Operazione Soberan\u00eda, l'inattuato piano di invasione delle isole Picton, Lennox e Nueva del Cile, nel corso della controversia del canale Beagle.\nDurante la Guerra delle Falkland nel 1982, gli ultimi due aerei operativi (2-P-111 e 2-P-112) svolsero un ruolo chiave di ricognizione e supporto dei Dassault Super \u00c9tendard, in particolare in occasione dell'attacco contro lo del 4 maggio. La mancanza di pezzi di ricambio, causata dal preesistente embargo sugli armamenti degli Stati Uniti verso l'Argentina, in atto sin dal 1977 a causa della \"Guerra sporca\", port\u00f2 alla cessazione delle operazioni con il velivolo prima della fine della guerra. I Neptune vennero sostituiti dai Lockheed C-130 Hercules della Fuerza A\u00e9rea Argentina nel compito di ricognizione e ricerca di obiettivi per gli aerei da attacco.\nNel 1983, l'unit\u00e0 \u00e8 stata equipaggiata con i Lockheed L-188 Electra modificati per il ruolo di sorveglianza marittima e nel 1994 questi aerei sono stati sostituiti con i P-3B Orion.\nMissioni classificate.\nUno degli impieghi meno noti, vide 7 velivoli della serie P2V-7U operare per conto della CIA sotto le insegne dell'USAF; identificati con la sigla di RB-69A e dotati di sistema radar SLAR (\"Side Looking Airborne Radar\"), a scansione laterale, operavano dalle basi di Spangdahlem (Germania) e Sculthorpe (Regno Unito).\nLe loro missioni erano di carattere spionistico, prevalentemente in territorio sovietico od in paesi aderenti al Patto di Varsavia. Mentre ufficialmente l'USAF non ammise mai l'esistenza di un velivolo con questa sigla identificativa, durante il Giorno delle Forze Armate del 1959, pare in seguito ad un errore, il velivolo con la matricola 54-4041 venne esposto in una manifestazione pubblica.\nQuesti velivoli vennero, probabilmente, rimpiazzati con i Boeing ERB-47H Stratojet all'inizio degli anni sessanta.\nDescrizione tecnica.\nStruttura.\nMonoplano ad ala media, aveva struttura e rivestimento interamente metallici. Nelle prime versioni il muso era completamente chiuso e destinato all'alloggiamento di armi (cannoni automatici o mitragliatrici). L'abitacolo vedeva i due piloti sedere affiancati. Il carrello era del tipo triciclo anteriore. L'ala era dritta e, nelle versioni pi\u00f9 recenti, alle estremit\u00e0 ospitava serbatoi supplementari per il carburante.\nMotore.\nInizialmente la motorizzazione era affidata esclusivamente a due motori radiali Wright R-3350 Cyclone. Questo motore accompagn\u00f2 (nelle diverse versioni di volta in volta realizzate) tutta la vita operativa del Neptune. Dapprima sporadicamente, in alcune varianti, e poi stabilmente, a partire dalla versione P2V-7, ai motori a pistoni venne affiancata una coppia di turbogetti (in questo caso si trattava di motori Westinghouse J34), che (ovviamente) conferirono maggiore velocit\u00e0 al velivolo e ne prolungarono la vita operativa.\nNella versione costruita su licenza in Giappone, i motori a pistoni vennero sostituiti con motori turboelica (una versione della General Electric T64, anch'essa costruita su licenza) ed i turbogetti originali rimpiazzati con propulsori di costruzione nazionale (Ishikawajima-J3).\nArmamento.\nCome detto, nelle prime versioni parte dell'armamento difensivo era ospitato all'estrema prua. In seguito all'impiego della prua vetrata (destinata ai compiti dell'osservatore), venne installata una torretta dorsale equipaggiata con due mitragliatrici da 12,7\u00a0mm. Anche in coda era presente una torretta difensiva dotata di mitragliatrici o cannoni; nelle versioni destinate al contrasto dei sottomarini questa postazione era sostituita da un lungo cono che ospitava le apparecchiature MAD.\nI carichi di caduta variavano a seconda del tipo di versione e di missione (bombe, razzi, siluri, cariche di profondit\u00e0, boe radioacustiche o mine) ed erano alloggiati nel vano bombe in fusoliera o nelle rastrelliere subalari (dotate ciascuna di 4 attacchi).\nDegno di nota la versione P2V-6B, che avrebbe dovuto impiegare il missile antinave Farichild AUM-N-2 Petrel; si trattava di un missile antinave che, una volta raggiunta la superficie del mare, si trasformava in siluro. Si trattava di un'arma di grosse dimensioni, capace di condizionare sostanzialmente le prestazioni del velivolo, in particolare la velocit\u00e0 di punta. Non raggiunse mai lo stadio operativo ed il suo progetto venne abbandonato, mentre i velivoli destinati ad ospitarlo vennero ulteriormente modificati al ruolo di posamine.\nVersioni.\n\"I dati sulle versioni sono tratti da Enciclopedia L'Aviazione.\""}
{"id": "546075", "revid": "729019", "url": "https://it.wikipedia.org/wiki?curid=546075", "title": "North American P-82 Twin Mustang", "text": "Il North American P-82 Twin Mustang, noto anche come F-82, era la versione bifusoliera del caccia statunitense P-51 Mustang. Questa soluzione fu adottata per avere un potente caccia di scorta a grande autonomia. Disponendo di due cabine con comandi completi, poteva portare in volo due piloti. Questo risolveva il problema, emerso nelle lunghissime missioni che l'autonomia del Mustang consentiva, dell'affaticamento del pilota al momento della battaglia, dato che durante il volo di crociera i piloti si potevano alternare. Non fece in tempo per partecipare alla guerra del Pacifico, ma venne usato come aereo da caccia notturno durante la guerra di Corea per sostituire gli ormai obsoleti Northrop P-61 Black Widow. Le due cellule originarie erano P-51H collegate da una corda alare contenente le armi.\nStoria del progetto.\nInizialmente concepito come caccia di scorta a lungo raggio (VLR) a, l'F-82 fu progettato per scortare i bombardieri strategici Boeing B-29 Superfortress in missioni oltre le 2\u00a0000 miglia (3\u00a0200 chilometri) dalle Isole Salomone e Filippine a Tokyo, missioni al di l\u00e0 della portata dei Lockheed P-38 Lightning e dei North American P-51 Mustang. Tali missioni avrebbero dovuto essere parte dell'invasione statunitense prevista delle isole giapponesi, ma annullate dalla resa del Giappone pochi giorni dopo i bombardamenti atomici di Hiroshima e Nagasaki.\nNel mese di ottobre 1943, la squadra di progettazione della North American Aircraft inizi\u00f2 a lavorare sul progetto di un caccia che avrebbe potuto coprire la distanza di oltre 2\u00a0000 miglia (3\u00a0200 km) senza rifornimento. Si trattava del progetto di fusoliere gemelle, in qualche modo simile a quello sperimentale tedesco Messerschmitt Bf 109Z \"Zwilling\". Sebbene basato sul velivolo leggero sperimentale XP-51F, che pi\u00f9 tardi sarebbe diventato il P-51H Mustang, costituiva in realt\u00e0 un progetto completamente nuovo. Il capo progettista della North American, Edgar Schmued, aveva incorporato due fusoliere P-51H Mustang allungate con l'aggiunta di un inserto nella fusoliera da 57 in (145 cm) dietro la cabina di pilotaggio, in cui furono installati serbatoi supplementari ed equipaggiamenti.\nLe due fusoliere erano montate su una sezione alare centrale di nuova concezione contenente le stesse mitragliatrici Browning M2 calibro 0.50 in (12,7 mm) come per il monomotore P-51 Mustang, ma con il fuoco pi\u00f9 concentrato. Le ali esterne erano state rinforzate per consentire l'aggiunta di piloni d'attacco per serbatoi supplementari di carburante da 1\u00a0000 libbre (500 kg). L'impennaggio era costituito da un lungo ed unico elemento orizzontale che univa le due derive verticali, queste ultime anch'esse derivate dal XP-51F, modificate per assicurare una maggiore stabilit\u00e0 in caso di un guasto al motore. L'aereo aveva un carrello d'atterraggio convenzionale, un triciclo posteriore, con le due ruote a scomparsa in campate sotto ogni sezione centrale della fusoliera.\nL'XP-82 doveva essere alimentato da motori Packard V-1650 12 cilindri a V raffreddati a liquido, versione statunitense costruita su licenza del britannico Rolls-Royce Merlin. Inizialmente, il motore sinistro era un V-1650-1623 dotato di una scatola ingranaggi che consentiva all'elica sinistra di ruotare in senso opposto all'elica destra, mossa da un pi\u00f9 convenzionale V-1650-1625. In questo modo, in corrispondenza della parte compresa tra le due fusoliere, le pale delle eliche avrebbero ruotato entrambe verso l'alto garantendo, in teoria, un migliore controllo per il singolo motore. Questa ipotesi si rivel\u00f2 irrealistica durante il primo tentativo di decollo, quando l'aeromobile non riusc\u00ec ad alzarsi in volo. Dopo un mese di lavoro, gli ingegneri della North American Aircraft accertarono che tale modalit\u00e0 di rotazione delle eliche creava una resistenza tale da cancellare del tutto la portanza generata dalla sezione alare centrale, che costituiva un quarto della superficie alare totale del velivolo. La disposizione di motori ed eliche fu poi invertita, con la loro rotazione \"verso il basso\", superando le problematiche della configurazione precedente. Il primo prototipo XP-82 (44-83.886) fu completato il 25 maggio 1945 e il primo volo con successo ebbe luogo il 26 giugno 1945. Questo velivolo venne accettato dalla United States Army Air Forces (USAAF) il 30 agosto 1945, i cui funzionari furono cos\u00ec impressionati dall'aereo, ancora in fase di sviluppo, che il primo lotto produzione del P-82B fu ordinato nel marzo 1945, ben tre mesi prima del suo primo volo."}
{"id": "546077", "revid": "599013", "url": "https://it.wikipedia.org/wiki?curid=546077", "title": "Missing in action (disambigua)", "text": ""}
{"id": "546079", "revid": "1149807", "url": "https://it.wikipedia.org/wiki?curid=546079", "title": "Ripper Roo", "text": ""}
{"id": "546082", "revid": "122679379", "url": "https://it.wikipedia.org/wiki?curid=546082", "title": "StumbleUpon", "text": "StumbleUpon \u00e8 un servizio commerciale di navigazione che integra le caratteristiche di una piattaforma di social bookmarking, una rete sociale a quelle di un blog. StumbleUpon funziona tramite una toolbar disponibile come estensione per i browser Mozilla Firefox e Internet Explorer 7.\nIl servizio combina la condivisione umana delle opinioni e l'apprendimento automatico delle preferenze. Il nome StumbleUpon (\"Inciampare in\") \u00e8 dovuto al carattere parzialmente casuale della ricerca delle informazioni. Ogni membro della comunit\u00e0 si chiama Stumbler (\"Colui che inciampa\"). Ogni utente ha un profilo personale che viene aggiornato tramite la toolbar.\nMentre un utente sta navigando normalmente pu\u00f2 esprimere un giudizio positivo o negativo del sito che sta navigando. Automaticamente l'indirizzo del sito viene salvato nel profilo dell'utente. Se il sito \u00e8 una nuova scoperta (cio\u00e8 nessun altro utente lo ha mai segnalato) lo Stumbler pu\u00f2 comporre una breve recensione del sito e segnalare l'argomento e la lingua. Ogni Stumbler quindi pu\u00f2 navigare casualmente nelle pagine segnalate da altri tramite il bottone Stumble! della toolbar dopo aver scelto un argomento o delle parole chiave come in un motore di ricerca.\nIl servizio fornisce quindi la possibilit\u00e0 di formare comunit\u00e0 virtuali di persone che condividono gli stessi interessi ed ogni utente \u00e8 membro sia attivo che passivo della comunit\u00e0.\nIl 24 maggio 2018 il fondatore Garrett Camp ha annunciato la chiusura del sito, che \u00e8 confluito in Mix, servizio simile creato da Camp.\nPubblicit\u00e0.\nStumbleupon utilizza le preferenze di ogni utente per inviare pubblicit\u00e0 specifica.\nIl livello dei siti pubblicitari segnalati \u00e8 di circa il 2%.\nInoltre ogni utente, pagando, pu\u00f2 ottenere opzioni aggiuntive al servizio."}
{"id": "546083", "revid": "2185724", "url": "https://it.wikipedia.org/wiki?curid=546083", "title": "Mercenario", "text": "Mercenario, indica, in generale, qualsiasi persona che sia impegnata allo svolgimento di un particolare compito definito in base ad un contratto, sinallagma o altro legame, dietro pagamento di un compenso.\nIl termine \u00e8 utilizzato soprattutto in ambito militare, per indicare una persona che prende parte a un conflitto armato senza fare parte di una nazione o fazione in conflitto, e che \u00e8 motivato a combattere solamente per ottenere un vantaggio economico personale. In questo senso, i mercenari sono stati ampiamente utilizzati nelle guerre di ogni epoca, come nel caso di soldati di ventura; sebbene in vari Stati del mondo l'attivit\u00e0 sia formalmente illegale, le truppe mercenarie - organizzate da compagnie militari private - vengono comunemente usate anche nei conflitti contemporanei, sia come supporto alle forze armate regolari, sia per compiere operazioni militari non ufficiali.\nStoria.\nAntichit\u00e0.\nL'utilizzo di truppe mercenarie fu molto in uso gi\u00e0 in et\u00e0 antica, ad esempio presso i popoli delle civilt\u00e0 orientali antiche. Gi\u00e0 nell'antico Egitto il faraone Ramesse II si serv\u00ec di mercenari shardana provenienti dalla Sardegna per combattere i suoi nemici Ittiti nel XIII secolo avanti Cristo. \"Soldati\" che prestano i loro servizi per mercede vennero indicati dai greci con nomi diversi (\"misthoph\u00f3roi\", \"misth\u014dto\u00ec\", \"ep\u00edkouroi\" ecc.), presso i romani come \"mercenarii\", \"peregrini milites\". Anche Cartagine ha spesso utilizzato mercenari, e le truppe puniche erano composte da spagnoli (soprattutto frombolieri balearici), greci, liguri, sardi, libici, siculi, etruschi, celti e numidi.\nPresso i greci apparvero per la prima volta quando, sulla fine dell'VIII secolo a.C., tiranni come Pisistrato e Policrate, per affermare il loro potere, si appoggiarono ad armi prezzolate. Di mercenari si servirono i re di Lidia; Milziade si impadron\u00ec del Chersoneso Tracico con l'aiuto di 500 mercenari.\nScomparsi con la caduta delle tirannidi, furono di nuovo largamente impiegati al tempo della guerra del Peloponneso. Grandiosa formazione di un esercito mercenario fu in quell'epoca, come tramandatoci nell\"'Anabasi\" di Senofonte, l'arruolamento dei diecimila greci che, partiti sotto il comando di Ciro il Giovane, si resero famosi per l'epica ritirata sotto la guida di Senofonte (401 a.C.). I superstiti, arruolati nell'esercito spartano sotto il comando del re di Sparta Agesilao II, passarono a combattere nell'Asia Minore contro il re di Persia. Da allora le milizie mercenarie entrarono normalmente nella costituzione degli eserciti greci, e si ebbero persino generali mercenari, come Ificrate, Cabria, Timoteo, Carete, i quali, detti egualmente strateghi, come quelli degli eserciti stabili, inviavano i loro capitani (\"lochago\u00ed\") a raccogliere gente in compagnie di 100 uomini ognuna (\"l\u00f3choi\"). L'avvento dei mercenari cambi\u00f2 notevolmente gli eserciti greci. Le armate delle citt\u00e0 stato erano costituite da normali cittadini della polis che venivano richiamati in base alla necessit\u00e0, quindi con un addestramento militare quasi nullo (l'unica eccezione \u00e8 la citt\u00e0 di Sparta). Questo si rifletteva sul campo di battaglia, dove era impossibile applicare una minima componente tattica. Coi mercenari, uomini che esercitavano la guerra come professione, la capacit\u00e0 bellica degli eserciti greci miglior\u00f2 notevolmente.\nTali mercenari non militarono soltanto in Grecia: gi\u00e0 fin dall'VIII-VII secolo a.C. s'erano posti al servizio della Lidia e della dinastia saitica d'Egitto. Pi\u00f9 tardi furono numerosi anche nell'esercito persiano: nella battaglia del Granico, Alessandro Magno ne ebbe di fronte 20.000, in quella di Isso 30.000. Nell'et\u00e0 dei diadochi gli eserciti furono formati essenzialmente da mercenari, i quali passavano facilmente dall'uno all'altro campo. I tiranni di Sicilia ebbero truppe mercenarie; se ne trovano al principio del IV secolo a.C. al soldo di Dionisio I. Di solito, per l'arruolamento, gli stati interessati mandavano incettatori i quali, ottenuta licenza dalle autorit\u00e0 locali, percorrevano i diversi paesi offrendo il soldo e promettendo bottino. Cartagine faceva largo uso di mercenari, e preferiva usare le sue ingenti ricchezze per pagarli piuttosto che rischiare in guerra la sua popolazione cittadina. Sulla scia di quanto accadde in Oriente, dal 264 a.C. al 146 a.C. Cartagine impieg\u00f2 mercenari di ogni sorta, armamento e provenienza: Celti, Numidi, Balearici, Sardi nuragici, Siculi, Liguri, Etruschi, Greci, Corsi e Iberi combatterono nelle tre guerre puniche contro Roma.\nMedioevo.\nL'utilizzo di mercenari fu molto comune durante il Medioevo: ad esempio, durante questo periodo, le milizie mercenarie per antonomasia furono le cosiddette \"compagnie di ventura\", costituite da \"soldati di ventura\". Presso la corte bizantina furono, gi\u00e0 dall'Alto Medioevo, reclutati come mercenari guerrieri di origine scandinava (Vichinghi), noti come Guardie Variaghe, che andavano a formare la guardia scelta dell'Imperatore d'Oriente.\nFurono poi i cavalieri normanni della famiglia Drengot a proporsi inizialmente al soldo dei principi longobardi (contro le incursioni saracene a Napoli e Salerno) e poi degli insorti baresi nelle lotte antibizantine. Nell'Italia comunale, bench\u00e9 fin dalla fine del XII secolo furono occasionalmente arruolati piccoli gruppi di mercenari, solamente dalla seconda met\u00e0 del Duecento il loro impiego divenne sempre pi\u00f9 massiccio. Tanto pi\u00f9 che, proprio dalla seconda met\u00e0 del XIII secolo, cominci\u00f2 a diffondersi negli eserciti comunali la pratica delle \"sostituzioni\", che permetteva, a coloro che erano stati selezionati per partecipare ad operazioni militari, di farsi sostituire da un'altra persona, chiaramente pagandola. Truppe mercenarie furono utilizzate nella battaglia di Campaldino nel 1289 a fianco dell'esercito fiorentino; ne fece uso anche il comune di Siena, stipulando contratti tra il 1327 e il 1351 con un condottiero \"ante litteram\" come Guidoriccio da Fogliano che si pose anche al soldo degli Scaligeri. A partire dai primi decenni del Trecento, l'uso di assoldare mercenari, soprattutto cavalieri, divenne sempre pi\u00f9 frequente. La ricchezza economica delle citt\u00e0 e dei signori italiani e le frequenti guerre, provocarono l'arrivo nella penisola di gruppi di mercenari provenienti da vari paesi europei, come la Francia, la Germania o l'Ungheria. Accanto ad essi, erano presenti numerosi mercenari italiani, soprattutto tra i ranghi della fanteria, senza dimenticare i balestrieri genovesi, molto richiesti in Italia ed anche all'estero. Comparvero poi le compagnie di ventura, guidate da un capitano di ventura, che stipulava veri e propri contratti con i signori e i regnanti interessati. Ebbero vasto impiego in Europa dal XIV secolo alla prima met\u00e0 del XVII secolo.\nAnche gli stati medievali usavano questo genere di truppe, tanto che Niccol\u00f2 Machiavelli ne denuncia la pericolosit\u00e0 nei suoi scritti (arrivando almeno secondo, dato che gi\u00e0 Polibio ne sconsigliava l'uso se non in quantit\u00e0 minime). I lanzichenecchi sono state le truppe mercenarie che compirono il Sacco di Roma nel 1527. Altre milizie di fanteria mercenaria molto note e apprezzate erano le falangi di mercenari svizzeri.\nEt\u00e0 contemporanea.\nNel corso del XX secolo, soprattutto a partire dal secondo dopoguerra, si \u00e8 fatto uso di mercenari in diversi conflitti, specialmente nelle guerre dei paesi del terzo e quarto mondo. A partire dal secondo dopoguerra e durante la guerra fredda, i mercenari vennero assoldati, oltre per partecipare a conflitti armati per conto di mandanti, anche per attuare colpi di stato, come per esempio nella crisi del Congo nella prima met\u00e0 degli anni sessanta, la guerra civile in Nigeria, la guerra civile in Angola, la crisi in Benin nel 1977 o nelle Seychelles nel 1981. \nDal 1994 al 2002 il Dipartimento della difesa degli Stati Uniti ha stipulato pi\u00f9 di 3000 contratti con delle cosiddette \"compagnie militari private\" statunitensi, per un giro d'affari da 100 miliardi di euro l'anno, con 15.000 uomini impiegati in missione che guadagnano fino a mille euro al giorno.\nA partire dagli anni 2000 si \u00e8 avuto un ulteriore incremento, ad esempio durante la guerra d'Iraq nel 2003 ed anche negli anni a seguire, a causa del loro coinvolgimento nei combattimenti e negli interrogatori della prigione di \"Abu Ghraib\" divenuta famosa per le denunce dei casi di tortura. Durante il conflitto i mercenari in Iraq rappresentarono la seconda forza in campo subito dopo gli Stati Uniti d'America e prima della Gran Bretagna. Nel corso del 2015, dopo la fine della guerra d'Iraq, il numero di personale combattente impiegato nelle compagnie militari private statunitensi in Iraq ha continuato ad incrementarsi.\nCaratteristiche odierne.\nEgli \u00e8 un soggetto formalmente estraneo alle parti in conflitto e appositamente reclutato da un committente (un governo, un'impresa o altra organizzazione), operando spesso all'estero. I suoi doveri sono generalmente stabiliti da un contratto con il suo committente, al contrario degli appartenenti alle forze armate regolari, che rispondono esclusivamente allo Stato di appartenenza, n\u00e9 possiede status di militare e i relativi doveri, poteri e diritti giuridici. In tal modo spesso i mercenari non agiscono secondo il diritto internazionale umanitario e, se catturati, non hanno le tutele di cui gode un prigioniero di guerra.\nIn et\u00e0 contemporanea i servizi riconducibili a tali attivit\u00e0 sono spesso svolti da compagnie militari private, ossia delle imprese che forniscono anche consulenze e servizi specialistici, anche se in molti paesi del mondo questa attivit\u00e0 \u00e8 espressamente vietata e sanzionata dalla legge. Sebbene in vari paesi del mondo l'attivit\u00e0 mercenaria sia formalmente illegale, le truppe mercenarie - organizzate da compagnie militari private - vengono comunemente usate anche nei conflitti contemporanei, sia come supporto alle truppe regolari, sia per compiere operazioni belliche non ufficiali.\nLa figura nel diritto contemporaneo.\nNel diritto internazionale.\nNel diritto internazionale contemporaneo non esiste una definizione di mercenario comunemente accettata, sebbene la distinzione tra un mercenario che fornisce i suoi servizi dietro pagamento, e un volontario di guerra straniero che non ha fini di lucro, risulti abbastanza evidente.\nIl protocollo addizionale 8 giugno 1977 (APGC77) alle Convenzioni di Ginevra relativo alla protezione delle vittime nei conflitti armati internazionali, ratificato da 167 Stati, prevede la definizione pi\u00f9 ampiamente accettata di un mercenario, e afferma:\nTutti i criteri (a - f), devono essere rispettati, secondo la Convenzione di Ginevra, affinch\u00e9 un combattente possa essere definito \"mercenario\".\nLa \"convenzione internazionale contro il reclutamento, l\u2019utilizzazione, il finanziamento e l\u2019istruzione di mercenari\" - adottata e aperta alla firma dall'Assemblea Generale delle Nazioni Unite il 4 dicembre 1989 con la risoluzione 44/34 ed entrata in vigore il 20 ottobre 2001 - contiene all'art. 1 la definizione di \"mercenario\". La disposizione \u00e8 simile all'articolo 47 del I Protocollo, tuttavia al punto 1.2 amplia gli elementi per considerare un soggetto come \"mercenario\", introducendo tra i requisiti:\ne ancora:\nLe convenzioni suddette si applicano tuttavia ai soggetti provenienti dai paesi del mondo che le abbiano firmate, riguardo a quella del 1989 ad esempio, taluni paesi come gli Stati Uniti d'America non l'hanno ad oggi ratificata, come riportato dal comitato internazionale della Croce Rossa.\nNelle legislazioni nazionali.\nA livello nazionale invece molti stati hanno una legislazione particolare per questo genere di attivit\u00e0, ad esempio:\nMercenari famosi.\nNel XX secolo.\nNel XX secolo alcuni mercenari sono stati molto conosciuti, soprattutto la generazione dei \"mercenari bianchi\", impiegati negli anni sessanta e settanta nelle guerre civili africane dalle potenze post-coloniali o dai governi locali:"}
{"id": "546085", "revid": "1543377", "url": "https://it.wikipedia.org/wiki?curid=546085", "title": "Mud on the Tires", "text": "Mud on the Tires \u00e8 il terzo album in studio del chitarrista e cantante country statunitense Brad Paisley, prodotto da Frank Rogers e pubblicato nel 2003 per la Arista Nashville."}
{"id": "546088", "revid": "1318658", "url": "https://it.wikipedia.org/wiki?curid=546088", "title": "Val Resia", "text": "La Val Resia (\"Rosajanska Dolina\" in dialetto resiano; \"Rezijanska Dolina\" in sloveno; \"Val Resie\" in friulano) \u00e8 una valle alpina del Friuli-Venezia Giulia (Friuli nord-orientale - provincia di Udine) percorsa dall'omonimo torrente, che separa le Alpi Giulie a nord dalle Prealpi Giulie occidentali a sud fino al confine con la Slovenia a est (Goriziano sloveno).\nStoria e cultura.\nIn questa valle, tra il VI e il VII secolo, si stanziarono delle popolazioni di ceppo slavo, che rimasero isolate, conservando le varie tradizioni fino ai tempi pi\u00f9 recenti. Nella valle si parla il resiano, una lingua paleoslava riconosciuta dall'UNESCO come lingua in via di estinzione. La comunit\u00e0 resiana si distingue anche per la particolare musica che viene suonata in occasione di feste popolari, matrimoni, sagre e soprattutto del Carnevale. La \"resiana\" \u00e8 suonata su tempi dispari con strumenti ad arco appositamente modificati (zitira e bunkula) che accompagnano danze strettamente codificate in cui i movimenti dei danzatori seguono i cambiamenti di tonalit\u00e0, ritmo e altezza della musica. Oltre alle musiche da danza, esiste un consistente patrimonio di canzoni popolari.\nGeografia.\nLunga circa 18\u00a0km con direzione est-ovest, \u00e8 dominata a est dal gruppo del Monte Canin (2.587\u00a0m), a sud-ovest dalle cime della catena dei Monti Musi (1.869\u00a0m) e del Monte Plauris (1.959\u00a0m) a sud, con le sue propaggini meridionali e occidentali. Da quest'ultimo ha origine il torrente Resia, che attraversa la valle e dopo un percorso di circa 20\u00a0km si getta nel Fella nel Canal del Ferro, di cui costituisce il maggior affluente. Nel suo complesso la valle \u00e8 ampia e ridente, col fondo cosparso di abbondanti morene terrazzate sulle quali sorgono i vari centri abitati, che insieme formano il comune sparso di Resia. A sud della valle \u00e8 posta la Sella Carnizza che la pone in contatto con il confine italo-sloveno, posto poco pi\u00f9 a est e il versante meridionale dei Monti Musi/Gran Monte con il passo di Tanamea. Parte del territorio rientra nel Parco naturale delle Prealpi Giulie.\nAmbiente.\nFlora e fauna.\nUna parte della vallata rientra all'interno del territorio del Parco naturale delle Prealpi Giulie, ente istituito nel 1996 grazie ad una legge regionale. \nLa Val Resia, grazie ad una concatenazione di fattori, garantisce la proliferazione di pi\u00f9 di 1200 specie e sottospecie, tra cui oltre 60 endemismi. \nNella valle sono presenti tutti gli ungulati alpini; inoltre negli ultimi anni numerose sono state le segnalazioni di tracce dell'orso bruno e della lince, anche a fondovalle. Per quanto concerne l'avifauna, sono state censite 100 specie, di cui 89 risultano nidificanti; fra queste ci sono diversi rapaci e tutti i tetraonidi alpini. Numerosi sono anche gli anfibi, i rettili e gli insetti che, grazie alla variabilit\u00e0 del paesaggio, trovano condizioni di vita ideali."}
{"id": "546090", "revid": "14806", "url": "https://it.wikipedia.org/wiki?curid=546090", "title": "Puff Daddy", "text": ""}
{"id": "546091", "revid": "14806", "url": "https://it.wikipedia.org/wiki?curid=546091", "title": "Diddy", "text": ""}
{"id": "546092", "revid": "339392", "url": "https://it.wikipedia.org/wiki?curid=546092", "title": "Danny Hillis", "text": ""}
{"id": "546093", "revid": "120923575", "url": "https://it.wikipedia.org/wiki?curid=546093", "title": "Gaetano Perillo", "text": "Biografia.\nNato a Genova nel 1897, iscritto al Partito Comunista d'Italia dalla fondazione, fece parte della segreteria fino alla soppressione di tutti i partiti con l'entrata in vigore delle leggi fascistissime del 1925-'26. Pi\u00f9 volte arrestato, fu posto ai vincoli dell'ammonizione nel gennaio del 1927. Successivamente arrestato e condannato a tre anni di confino, si ammal\u00f2 di tubercolosi, evento che aggravava di molto la sua salute gi\u00e0 cagionevole (da giovane era stato ammalato di poliomielite). La condanna fu revocata e il provvedimento trasformato in ammonizione. Le sue vicende giudiziarie si trascinarono per tutti gli anni trenta, ancora nel 1940 fu arrestato e internato in provincia di Avellino in una zona per lui insalubre. Fu ricoverato in un sanatorio e non partecip\u00f2 ad alcuna vicenda della Resistenza.\nNel dopoguerra fond\u00f2 e diresse la rivista \"Movimento operaio e socialista\", che negli anni sessanta si arricch\u00ec della collaborazione di alcuni giovani storici: Gino Bianco, Claudio Costantini, Gianfranco Faina (quest'ultimo figur\u00f2 tra i collaboratori solo per un breve periodo). Il partito comunista al quale lui apparteneva fin dalla fondazione lo aveva espulso durante gli anni trenta perch\u00e9 sospettato di essere un delatore. Non servirono i memoriali che scrisse in sanatorio e fu riabilitato solo dopo la fine della guerra.\nMor\u00ec nella citt\u00e0 natale a settantotto anni nel 1975.\nIl fondo Perillo si trova custodito nell'Archivio Storico del Comune di Genova dopo la chiusura del Centro ligure di storia sociale, che lui stesso fond\u00f2 assieme alla rivista.\nScritti.\nArticoli pubblicati sulla rivista \"Movimento operaio e socialista\". (Dagli archivi del \"Fondo Perillo\" - Centro ligure di storia sociale)\n1- Studi e ricerche\n2- Note e discussioni"}
{"id": "546097", "revid": "729019", "url": "https://it.wikipedia.org/wiki?curid=546097", "title": "NWA Florida X Division Championship", "text": "L'NWA Florida X Division Championship \u00e8 stato un titolo difeso nella federazione National Wrestling Alliance Florida (NWAF), un territorio della National Wrestling Alliance.\nStoria.\nil 2 agosto 2002 il lottatore Naphtali sconfisse Justice vincendo il titolo IPW Hardcore Cruiserweight Championship e fu premiato anche con l'NWA Florida Junior Heavyweight Championship che, nel 2003, fu rinominato NWA Florida X Division Championship. \nNel 2005 la federazione proprietaria del titolo (National Wrestling Alliance Florida) cess\u00f2 le attivit\u00e0 ed il titolo fu abbandonato."}
{"id": "546098", "revid": "767487", "url": "https://it.wikipedia.org/wiki?curid=546098", "title": "Marne Patterson", "text": ""}
{"id": "546100", "revid": "203463", "url": "https://it.wikipedia.org/wiki?curid=546100", "title": "Francesco Farnese", "text": "Biografia.\nPrime esperienze di governo.\nFrancesco era figlio di Ranuccio II Farnese e di Maria d'Este. Successe al padre nel governo del Ducato di Parma e Piacenza a soli 16 anni nel dicembre 1694. Era timido e balbuziente, ma dotato di un'intelligenza vivace e della spregiudicatezza politica di tutti i grandi della famiglia.\nNel maggio del 1695 ricevette il giuramento delle citt\u00e0 di Parma e Piacenza e, a sua volta, mand\u00f2 una delegazione a Roma per rinnovare il giuramento al Papa, che lo conferm\u00f2 nella carica di Gonfaloniere di Santa Romana Chiesa.\nLa situazione finanziaria del ducato era per\u00f2 disastrosa. Per cercare di sanarla, Francesco tagli\u00f2 tutte le spese inutili della corte licenziando gran parte della servit\u00f9, dei musici, dei buffoni e nani. Abol\u00ec inoltre, spettacoli, feste di corte e banchetti.\nAd aggravare ancora di pi\u00f9 la situazione c'erano anche le clausole del Trattato di Torino e del Trattato di Vigevano del 1696 che costringevano il ducato al mantenimento delle truppe tedesche acquartierate nelle sue piazzeforti.\nIl primo banco di prova diplomatico in cui si ciment\u00f2 il duca fu la Conferenza di Ryswyck del 1697, alla quale invi\u00f2 il marchese Pier Maria Dalla Rosa con l'incarico di perorare ancora una volta la causa del ducato di Castro. Ma le potenze non vollero occuparsi del problema, che ritenevano troppo locale, e l'emissario del duca pot\u00e9 partecipare solo marginalmente alla conferenza.\nMatrimonio.\nIl 7 settembre 1696, per non restituire la dote e restare legato alla Casa d'Asburgo, spos\u00f2 la vedova di Odoardo II, Dorotea Sofia di Neuburg.\nSacro Militare Ordine Costantiniano di S. Giorgio.\nNel gennaio 1698 Francesco, per aumentare il lustro della famiglia, sollecit\u00f2 la cessione in suo favore del Gran Magistero del Sacro Militare Ordine Costantiniano di S. Giorgio, che era detenuto da Don Giovanni Andrea Angelo Flavio Commeno, principe di Macedonia, conte di Drivasto e Durazzo. Il trapasso fu ratificato con il breve apostolico \"Sincerae fidei\" del 24 ottobre da papa Innocenzo XII.\nL'investitura del nuovo Gran Maestro avvenne solennemente nel 1700 nella chiesa di Santa Maria della Steccata a Parma, che da allora divenne sede dell'Ordine.\nGuerra di successione spagnola.\nAlla morte di Carlo II di Spagna nel 1700, si pose il problema della sua successione. Questo port\u00f2 alla guerra di successione spagnola. Naturalmente lo scontro si svolse anche in Italia e pi\u00f9 precisamente nei territori del ducato. Il Duca dovette preparare alcuni contingenti militari e chiese l'aiuto concreto della Chiesa. Il papa per\u00f2 non voleva esporsi nei confronti di nessuno dei belligeranti e considerando il ducato come un territorio di sua influenza, consigli\u00f2 la neutralit\u00e0 e chiese che fossero issati i suoi stendardi sulle citt\u00e0 ducali.\nIn questa situazione Francesco decise di seguire i consigli del Papa e riusc\u00ec a mantenersi equidistante dalle parti, cercando di avere risarcimenti, mai riscossi, per le occupazioni tedesche e al contempo ossequiando il comandante delle truppe franco-spagnole, Luigi Giuseppe di Borbone-Vend\u00f4me che era giunto in Italia. Quando questi ritorn\u00f2 in Francia, nel 1706, volle con s\u00e9 Giulio Alberoni, il presbitero del ducato, che fin dal 1702 era stato l'emissario del duca Farnese presso l'esercito francese. In quegli anni l'Alberoni aveva sempre difeso la sua terra e continu\u00f2 a farlo anche restando al servizio della Francia e della Spagna.\nNonostante il ritiro francese, le truppe imperiali continuarono a essere acquartierate nei territori ducali a spese del Duca che, il 14 dicembre 1706, dovette obbligarsi a pagare ben 140.000 fiorini per il mantenimento delle truppe del principe Eugenio di Savoia. La Santa Sede viet\u00f2 al Duca di pagare, ma questi, in quella situazione, non pot\u00e9 fare altro.\nNel 1709 l'Imperatore gli impose l'investitura delle sue citt\u00e0 come feudi imperiali. Francesco non accett\u00f2 mai questa situazione, che cambi\u00f2 nel 1711 con la morte dell'Imperatore, a cui successe Carlo d'Asburgo, che lasci\u00f2 il trono spagnolo a Filippo V.\nAlleanza con la Spagna.\nMorto il Duca di Vend\u00f4me, il cardinale Alberoni venne nominato rappresentante del Duca di Parma a Madrid e creato \"Conte\". Nel quadro della politica europea, ormai le potenze cercavano un ridimensionamento dell'Impero a favore della Spagna e in questa ottica si inserirono anche i Farnese che, presenti alla Pace di Utrecht del 1713 tornarono a rivendicare inutilmente Castro e Ronciglione.\nTuttavia, l'Italia fu sacrificata sull'altare austriaco.\nEssendo morta la moglie di Filippo V, l'Alberoni, coadiuvato dalla Principessa des Ursins, una Orsini francese, convinse il Re spagnolo a sposare Elisabetta Farnese, figliastra e nipote del Duca. Elisabetta era figlia di Dorotea Sofia e di Odoardo II.\nForte, ormai, dell'appoggio spagnolo, il Duca inizi\u00f2 una politica fortemente antiaustriaca, da cui nacquero le sfortunate imprese spagnole di Sardegna e di Sicilia, che portarono alla cacciata dell'Alberoni.\nNel 1717, il Duca partecip\u00f2 alla guerra veneziana contro i turchi mandando un Reggimento Costantiniano in Dalmazia. Il reggimento combatt\u00e9 valorosamente fino alla fine della guerra.\nLe maggiori preoccupazioni di Francesco, tuttavia, erano la sua mancanza di eredi e la riluttanza al matrimonio del fratello Antonio, per cui, , e con il Trattato di Londra del 1718, nomin\u00f2 suo erede Carlo, figlio di Elisabetta e Filippo V, successione osteggiata sia dal Papa sia dall'Imperatore.\nMorte.\nPer consolidare il fronte antiaustriaco, la diplomazia farnesiana, cerc\u00f2 di ricomporre il disaccordo tra Francia e Spagna, ma prima di riuscire a compiere l'opera, fu sorpreso dalla morte. Era il 26 febbraio 1727. Il duca era morto a causa della malattia ereditaria della famiglia: la pinguedine.\nIl duca Francesco Farnese non ebbe discendenti. Alla sua morte il ducato pass\u00f2 al fratello Antonio.\nBilancio del suo regno.\nIl suo fu un regno illuminato. Cerc\u00f2 la pace a tutti i costi, limit\u00f2 le spese della corte per non gravare di tasse il suo popolo, favor\u00ec l'annona e distribu\u00ec pi\u00f9 equamente il carico fiscale.\nCostru\u00ec un'opera idraulica per difendere la citt\u00e0 di Piacenza dall'erosione del Po.\nFavor\u00ec l'ampliamento dell'Universit\u00e0 di Parma e del Collegio dei Nobili, incoraggiando lo studio del diritto pubblico, della storia, delle lingue e della geografia. Protesse, inoltre, artisti, letterati, musicisti e drammaturghi.\nNel 1712 diede il via ai lavori di ristrutturazione della rocca di Colorno, terminati nel 1730."}
{"id": "546104", "revid": "363629", "url": "https://it.wikipedia.org/wiki?curid=546104", "title": "MMM (azienda)", "text": "MMM, nome derivato dalle iniziali dei fondatori, \u00e8 stata un'azienda russa che agli inizi degli anni novanta realizz\u00f2 uno dei fallimenti pi\u00f9 rovinosi per la giovane storia della finanza russa. Rimasero coinvolte almeno due milioni di persone, arrivando a raccogliere una quantit\u00e0 di denaro pari a circa 1.5 miliardi di dollari.\nStoria.\nNascita e attivit\u00e0.\nLa societ\u00e0 venne istituita nel 1989 da Sergey Panteleevich Mavrodi, suo fratello Vyacheslav Mavrodi e da Marina Muravieva. La societ\u00e0 iniziale si occupava di importare materiale da ufficio e componenti informatici, ma gi\u00e0 nel 1992 venne accusata di evasione fiscale, cosa che port\u00f2 al fallimento della banca che la finanziava e ad avere molti problemi nel reperire prestiti. Dato che i Mavrodi non riuscivano pi\u00f9 ad ottenere le finanze necessarie alla loro attivit\u00e0 di importazione, decisero di passare al settore finanziario, e cominciarono a vendere azioni americane ai risparmiatori russi, ottenendo un discreto successo.\nPoi parteciparono alla privatizzazione delle aziende nazionali russe, da poco sul mercato, e anche qui riuscirono a compiere modesti investimenti. Ma l'attivit\u00e0 pi\u00f9 famosa cominci\u00f2 nel 1993 quando inizi\u00f2 ad attrarre soldi dagli investitori per finanziare la propria attivit\u00e0, promettendo un ritorno sull'investimento del 1000% pubblicamente giustificato da una strategia di importazioni ed esportazioni in aree ad altissima inflazione.\nUno schema piramidale prende soldi da un investitore e gli offre un tasso di interesse di ritorno insolitamente alto. Agli investitori vengono pagati i tassi, come da accordo, ma i soldi usati per pagare gli interessi non sono il ritorno di un investimento reale, ma sono pagati usando i depositi ottenuti dagli investitori successivi. Se il numero degli investitori cresce rapidamente, il prezzo delle azioni anche cresce di pari passo, con i soldi incassati dalle nuove e pi\u00f9 costose azioni, la societ\u00e0 paga i dividendi dei vecchi azionisti. La bolla speculativa scoppia quando gli interessi da pagare sono troppi rispetto ai nuovi azionisti; i promotori dello schema piramidale hanno l'occasione di trattenere per loro una parte degli interessi ad ogni ciclo e, se tutto va bene, scappare con i soldi prima di pagare l'ultima rata di interessi.\nL'azienda in questione comunque non era quotata, per cui la MMM ha effettuato uno sviluppo di prezzi azionari costanti del 1000% annuo, cosa che condusse il pubblico a ritenere che l'investimento fosse sicuro e vantaggioso. Cosa determinante nel successo di questa operazione, fu il passaparola da investitore a investitore: chi era soddisfatto e riceveva interessi, lo consigliava ad altri. La MMM si distinse anche per la sua strategia di mercato particolarmente aggressiva e innovativa per il mercato russo. Fu una delle prime aziende a utilizzare loghi e frasi come \u201cVoliamo dal buio alla luce!\u201d, regal\u00f2 biglietti della metropolitana con pubblicit\u00e0 incitanti all'acquisto di azioni MMM.\nAll'apice del successo guadagnava pi\u00f9 di 20 miliardi di rubli (circa 11 milioni di dollari) ogni giorno dalla vendita delle azioni al pubblico. Secondo le valutazioni, fra i due ed i cinque milioni di persone hanno investito nella MMM. Il successo della MMM ha condotto alla creazione di altre aziende simili, come la \"Tibet\", la \"Chara\", la \"Khoper-Investe\", la \"Selenga\", la \"Telemarket\" e la \"Germes\". Tutte queste aziende sono state caratterizzate dalle campagne aggressive della pubblicit\u00e0 in televisione e dai tassi di ritorno estremamente alti (un'azienda promise ritorni annuali fino al 30000%, 300 volte l'investimento iniziale).\nLa chiusura e le vicende giudiziarie.\nIl 22 luglio 1994 la Polizia chiuse gli uffici di MMM per evasione fiscale. Per alcuni giorni l'azienda tent\u00f2 di continuare lo schema, ma non riusc\u00ec ad evitare il panico e presto fu costretta a interrompere l'attivit\u00e0. Ma ormai il danno era fatto: \"Invest-Consulting\", una delle filiali dell'azienda, aveva incassato circa 26 milioni di dollari di soldi pubblici - che vennero investiti nella MMM - e possedeva un ammontare di fondi privati compreso tra i 50 milioni e il miliardo e mezzo di dollari. La sera stessa circa cinquanta investitori si suicidarono dopo aver perso tutti i loro averi.\nFurono fondate numerosissime associazioni di investitori ingannati, ma Sergey Mavrodi riusc\u00ec a manipolare l'indignazione e a puntarla verso il governo. Dopo essere arrestato nell'agosto del 1994, venne presto rilasciato e riusc\u00ec a farsi eleggere come deputato, sfruttando l'appoggio di alcune compagnie di investitori ingannati, dichiarando che il governo era il responsabile maggiore di questa truffa e promettendo di avviare un programma di rimborso. Ovviamente era solo demagogia e l'ammontare pagato dal governo fu irrisorio rispetto all'ammontare della truffa. Nell'ottobre del 1995 Mavrodi decadde dalla carica di deputato per essersi assentato a troppe sedute e nel 1996 la MMM dichiar\u00f2 bancarotta.\nMentre tutti pensavano che Mavrodi fosse scappato negli Stati Uniti d'America, lui rimase a Mosca, cambiando continuamente appartamento e utilizzando i suoi fondi per assoldare alcuni dipendenti per aprire la \"Stock Generation Ltd\", un'altra azienda piramidale, basata sullo scambio di azioni di societ\u00e0 inesistenti, il tutto pubblicizzato grazie ad un sito internet (\"www.stockgeneration.com\") ora non pi\u00f9 visibile. Nonostante i caratteri giganteschi nella prima pagina del sito, riguardante l'avvertimento che la societ\u00e0 non operava reali investimenti finanziari, Mavrodi riusc\u00ec di nuovo a far abboccare al suo amo dalle 20.000 alle 275.000 persone, che furono attirate dal ritorno sull'investimento del 200%.\nSecondo l'autorit\u00e0 di controllo della borsa americana, la truffa fu di circa 5,5 milioni di dollari. Mavrodi fu arrestato nel 2003. Rimase in custodia cautelare fino al 31 gennaio del 2006. A quel giorno la documentazione riguardante le frodi finanziarie consisteva di 650 volumi di 250 pagine ciascuno. Il suo fratello Vyacheslav, nel frattempo venne arrestato nel 1998 dopo aver fondato la \"MMM-96\", uno schema pi\u00f9 piccolo ma altrettanto funzionale di quello precedente. Lo scandalo MMM ha condotto a una maggiore regolamentazione del mercato azionario, anche se era ormai era troppo tardi, poich\u00e9 la maggior parte della gente \u00e8 diventata estremamente sospettosa di tutte le aziende quotate. Il calo di fiducia, unito al fallimento di numerose banche legate alla MMM, \u00e8 ritenuto uno dei principali motivi del perch\u00e9 il mercato finanziario russo \u00e8 rimasto sottosviluppato per circa una decade dopo il crollo del muro di Berlino."}
{"id": "546105", "revid": "30610", "url": "https://it.wikipedia.org/wiki?curid=546105", "title": "College rock", "text": "Il college rock \u00e8 un termine nato negli Stati Uniti per definire l'alternative rock degli anni ottanta, prima che il termine \"alternative\" diventasse di uso comune.\nStoria del genere.\nIl genere fu cos\u00ec chiamato perch\u00e9 era trasmesso principalmente sulle stazioni radiofoniche di \"college\" ed universit\u00e0. I gruppi ascrivibili al college rock sperimentavano mescolanze di post punk e new wave con uno stile pop, dal sapore underground.\nTra gli ispiratori del genere si possono annoverare i Talking Heads e i Devo.\nCome avviene anche per l'alternative rock, questo termine non \u00e8 rivolto espressamente ad un genere musicale canonico, ma pu\u00f2 essere impiegato per definire stili e sonorit\u00e0 differenti, che spaziano dal post punk al funk rock, dal crossover al jangle pop, all'indie e al rap rock. Negli anni ottanta, artisti come i R.E.M., i 10,000 Maniacs ed i The Replacements sono divenuti tra i gruppi riferimento di questa corrente.\nVerso gli anni novanta, il genere venne ribattezzato \"alternative rock\", espandendosi grazie a sottogeneri come il grunge e l'indie rock."}
{"id": "546106", "revid": "169219", "url": "https://it.wikipedia.org/wiki?curid=546106", "title": "Giro d'Italia 1914", "text": "Il Giro d'Italia 1914, sesta edizione della \"Corsa Rosa\", si svolse in otto tappe dal 24 maggio al 7 giugno 1914, per un percorso totale di 3162 km. Fu vinto dall'italiano Alfonso Calzolari.\nFu l'ultimo Giro disputato prima dello scoppio della Grande Guerra ed il primo disputato con classifica generale a tempi anzich\u00e9 a punti.\n\u00c8 ricordato come il Giro pi\u00f9 duro dell'epoca eroica del ciclismo. Oltre a cinque tappe su otto oltre i 400 km (e la lunghezza media di tappa pi\u00f9 alta di sempre), nel 1914 ci furono: la tappa pi\u00f9 lunga mai corsa al Giro, la Lucca-Roma vinta da Costante Girardengo; la velocit\u00e0 media pi\u00f9 bassa, 23,374 km/h; il distacco pi\u00f9 alto sul secondo (1 ora, 55 minuti e 26 secondi di vantaggio); il maggior tempo di percorrenza di una tappa, 19.20'47\" nella Bari-L'Aquila e il minor numero di corridori al traguardo finale, 8 su 81 partiti.\nSi part\u00ec di notte da Milano verso il Sestriere, su cui pass\u00f2 per primo Angelo Gremo, a piedi. Nella tappa successiva, crollarono sia Gremo che Luigi Ganna, lasciando strada a Alfonso Calzolari che stacc\u00f2 di un'ora Girardengo. Lo stesso Gira vinse la tappa pi\u00f9 lunga della corsa, in cui Bordin rimase da solo in avanscoperta per 350 km e 14 ore. Ad Avellino spunt\u00f2 Giuseppe Azzini, che arriv\u00f2 da solo sul traguardo, ripetendosi anche nella frazione successiva con arrivo a Bari, in cui stacc\u00f2 di circa un'ora Calzolari passando in testa alla classifica generale. Nella sesta tappa Azzini and\u00f2 in crisi sul Macerone e venne ritrovato il mattino seguente in un granaio a Barisciano, Calzolari ritorn\u00f2 ad essere il leader ma venne penalizzato di tre delle cinque ore di vantaggio per essersi attaccato ad una macchina lungo la Salita delle Svolte. L'Unione Velocipedista Italiana ne chiese la squalifica e al traguardo di Milano consider\u00f2 vincitore Pierino Albini. Solo nel febbraio del 1915 il tribunale diede ragione alla Gazzetta confermando vincitore Alfonso Calzolari."}
{"id": "546108", "revid": "767487", "url": "https://it.wikipedia.org/wiki?curid=546108", "title": "Marc Ribot", "text": " Musicista di origini ebraiche, \u00e8 anche compositore e, occasionalmente, cantante.\n\u00c8 considerato tra i pi\u00f9 apprezzati chitarristi di sempre. Nella sua classifica dei migliori chitarristi della storia il critico Piero Scaruffi lo mette al secondo posto, dietro solamente a Jimi Hendrix."}
{"id": "546115", "revid": "767487", "url": "https://it.wikipedia.org/wiki?curid=546115", "title": "La mia vita in rosa", "text": "La mia vita in rosa \u00e8 un film belga del 1997 diretto da Alain Berliner e prodotto da Carole Scotta.\n\u00c8 stato presentato nella Quinzaine des R\u00e9alisateurs al 50\u00ba Festival di Cannes.\nTrama.\nLudovic \u00e8 un bambino di 7 anni che stenta a riconoscersi nel suo corpo esteriore di maschio, convinto che la sua vera natura sia femminile al punto da sognare di diventare un giorno una donna a tutti gli effetti. I suoi genitori e i fratelli, in particolare la sorella maggiore, sembrano tollerare questo comportamento da parte di Ludovic, che ama vestirsi e comportarsi come una bambina, convinti che sia solamente una fase di passaggio e che gli passer\u00e0 presto. Tuttavia, Ludovic sembra convincersi di pi\u00f9 al punto da rivelare a sua madre di voler sposare un giorno il suo compagno di banco Jerome.\nMentre Ludovic continua nel suo sogno impossibile, si inizia a creare una situazione di intolleranza nei confronti del ragazzino sotto ogni forma: il padre di Jerome, superiore del padre di Ludovic, dopo averlo rassicurato sul fatto che i tagli al personale non lo toccheranno, lo licenzia in tronco; uno dei fratelli di Ludovic, che gioca nella sua stessa squadra di calcetto, lo lascia pestare dai compagni mentre l'altro fratello osserva impotente perch\u00e9 bloccato dal fratello; fuori dalla casa viene trovata una scritta omofoba nei confronti di Ludovic e l'intera classe del ragazzino firma una petizione per allontanarlo dal plesso scolastico.\nLudovic e la sua famiglia si trasferiscono in un altro quartiere. Qui Ludovic conosce una ragazzina vicina di casa che ama vestirsi e comportarsi come un ragazzino e lo invita alla sua festa in maschera. Durante la festa, la ragazzina chiede a Ludovic di scambiare il suo vestito da moschettiere con quello da principessa che lei porta. Non appena sua madre lo vede, ha una crisi di nervi durante la quale schiaffeggia brutalmente Ludovic, che riesce a divincolarsi e fuggire. Sconvolta per quello che ha fatto, sua madre va a cercarlo e lo trova mentre sale su un cartellone della bambola Pam (una sorta di parodia della Barbie), deciso ad andare nel suo mondo di plastica cos\u00ec potr\u00e0 vivere felice e contento. Nel tentativo di impedirgli di fuggire, la madre sale sulla scala ma sviene. Viene trovata e portata dalla sua vicina di casa, dove le chiedono perch\u00e9 abbia tentato di scalare un cartellone pubblicitario. La madre di Ludovic vede suo figlio e lo stringe forte: anche se con un'identit\u00e0 di genere diversa, ne \u00e8 pur sempre la madre e vorr\u00e0 sempre bene a Ludovic, nonostante lo avesse dimenticato."}
{"id": "546117", "revid": "110157", "url": "https://it.wikipedia.org/wiki?curid=546117", "title": "Karakul", "text": "Il lago Karakul o Karakol (in uiguro \u0642\u0627\u0631\u0627\u0643\u06c6\u0644, \"Qarak\u00f6l\"; in pinyin \"K\u0101l\u0101k\u00f9l\u00e8 H\u00fa\"; in kirghiso \"\u049a\u0430\u0440\u0430\u043a\u04e9\u043b\"; letteralmente \"lago nero\") \u00e8 un lago dello Xinjiang cinese. Si trova nella contea di Akto della prefettura autonoma kirghisa di Kizilsu.\nGeografia.\nSituato a circa 3 600 m s.l.m. il Karakul \u00e8 il lago pi\u00f9 alto del Pamir cinese. Il suo omonimo sul lato tagico, il lago Kara-Kul, \u00e8 molto pi\u00f9 grande e si trova a 3 914 metri d'altezza. \nIl Karakul si trova vicino alla congiunzione delle catene montuose del Tien Shan e del Kunlun ed \u00e8 circondato da montagne che rimangono coperte dalla neve per tutto l'anno. I tre picchi principali visibili dal lago sono il Muztagata (7.546\u00a0m), il Kungur Tagh (7.649\u00a0m) ed il Kongur Tube (7.530\u00a0m).\n\u00c8 un lago salato di origine tettonica e occupa una superficie totale di 4,8\u00a0km\u00b2. La sua profondit\u00e0 massima \u00e8 di 242\u00a0m.\nCollegamenti.\nSi trova a circa 200\u00a0km da Kashgar, lungo la strada del Karakorum, un'arteria di 1300\u00a0km che collega Islamabad con Kashgar.\nInsediamenti.\nSono presenti due insediamenti kirghisi lungo le rive del lago, un piccolo numero di yurte a circa 1\u00a0km ad est della fermata dei bus e un villaggio con case di pietra situato sulla riva occidentale.\nAmbiente e turismo.\nIl lago \u00e8 oggi meta di molti viaggiatori attratti sia dalla bellezza del paesaggio che dalle acque trasparenti del lago stesso, i cui colori variano dal verde scuro all'azzurro."}
{"id": "546121", "revid": "44638", "url": "https://it.wikipedia.org/wiki?curid=546121", "title": "Lago Karakul", "text": ""}
{"id": "546123", "revid": "968255", "url": "https://it.wikipedia.org/wiki?curid=546123", "title": "Isoletta", "text": "Isoletta \u00e8 una frazione che si estende per pochi chilometri nel comune di Arce in provincia di Frosinone.\nGeografia fisica.\nQuesto piccolo centro confina a nord con il comune di Arce, a sud-est con San Giovanni Incarico, a sud-ovest con Falvaterra e a nord-ovest con Ceprano.\nSul territorio e nelle zone limitrofe sono presenti alcuni complessi agrituristici che permettono il pieno godimento delle bellezze naturali della riserva naturale che si estende sulle sponde del fiume Liri.\nIl clima \u00e8 quello tipico della zona mediterranea, infatti \u00e8 caratterizzato da un inverno umido ma non troppo freddo e da un'estate un po' afosa. Data la tranquillit\u00e0 del paese \u00e8 spesso meta di vacanze estive per gli ex abitanti emigrati in citt\u00e0.\nLa santa protettrice \u00e8 Santa Maria della Vittoria che veniva festeggiata la prima domenica di ottobre mentre adesso, da alcuni anni, viene festeggiata l'ultima domenica di agosto.\nStoria e Archeologia.\nIsoletta \u00e8 un importante centro storico dove \u00e8 possibile ancora oggi osservare i resti delle antiche civilt\u00e0 che lo hanno abitato.\nSono molto importanti i resti dell'insediamento romano nel complesso archeologico di Fregellae ed \u00e8 un centro di rilevante importanza anche per i resti del periodo Borbonico, trovandosi al confine tra lo Stato Pontificio e il Regno di Napoli.\nAncora oggi \u00e8 possibile ammirare il ponte sul fiume Liri che un tempo faceva da dogana, presso il castello di Isoletta, oggi distrutto.\nAbitata fin dai tempi pi\u00f9 antichi, sul suolo isolettano si \u00e8 trovato di tutto: da resti preistorici a resti di epoca preromana, romana, medievale e borbonica. Nel vicino museo di Pofi sono esposti ritrovamenti preistorici come la testa di un elefante nonch\u00e9 resti di manufatti di civilt\u00e0 antiche.\nPosta presso la confluenza dei fiumi Liri e Sacco ha sempre avuto nel corso della storia una posizione strategicamente importante tanto da poter tuttora conservare una sua visibilit\u00e0."}
{"id": "546125", "revid": "96758", "url": "https://it.wikipedia.org/wiki?curid=546125", "title": "S\u00e1ndor Kocsis", "text": "Dopo aver militato in numerosi club del suo Paese d'origine, tra cui la Honv\u00e9d e il Ferencv\u00e1rosi Club di Budapest, e in Svizzera, come il Fellows Juventus di Zurigo, leg\u00f2 la propria carriera professionistica alla \"Aranycsapat\", la cosiddetta \"Squadra d'oro\", termine con il quale si era soliti indicare la Nazionale di calcio dell'Ungheria degli Anni Cinquanta allenata da Guszt\u00e1v Sebes e composta da altri celebri calciatori, tra i quali Ferenc Pusk\u00e1s, Gyula Grosics, N\u00e1ndor Hidegkuti e Zolt\u00e1n Czibor. In seguito alla rivoluzione ungherese del 1956, molti membri della squadra abbandonarono l'Ungheria, compreso lo stesso Kocsis, che si trasfer\u00ec al Barcellona, club con il quale avrebbe concluso la sua carriera da calciatore.\nNel corso della sua esperienza agonistica ha collezionato cinque Nemzeti Bajnoks\u00e1g I (con il Ferencv\u00e1ros nella stagione 1948-1949 e con l'Honv\u00e9d nel 1950, 1952, 1954 e 1955), due campionati spagnoli nel 1958-1959 e nel 1959\u20131960, due Coppe di Spagna nelle stagioni 1958-1959 e nel 1962-1963 e una Coppa delle Fiere nel 1960 con il Barcellona.\nCon la nazionale ungherese, della quale \u00e8 il secondo marcatore di tutti i tempi, con 75 reti segnate in 68 partite, si \u00e8 laureato vicecampione del mondo nel 1954 e vinto una Coppa Internazionale nel 1948-1953 e le Olimpiadi nel 1952. Le sue straordinarie doti realizzative lo hanno reso uno dei pi\u00f9 grandi calciatori ungheresi di sempre, oltre che uno degli attaccanti pi\u00f9 forti e prolifici di ogni tempo.\nCarriera.\nKocsis fu la punta di diamante prima del Ferencv\u00e1ros e successivamente dell'Honv\u00e9d. Nella nazionale ungherese realizz\u00f2 75 gol in 68 partite. Al campionato del mondo del 1954 spinse l'Ungheria fino alla finale persa con la Germania Ovest per 2-3; di quel torneo fu il capocannoniere con 11 gol.\nIn seguito alla rivolta di Budapest del 1956 e alla dura repressione che ne segu\u00ec, decise di non rientrare in patria al pari di molti suoi compagni di squadra dell'Honv\u00e9d e di proseguire la carriera all'estero, giocando prima nel Young Fellows in Svizzera e quindi nel Barcellona. Nel 1961 gioc\u00f2 inoltre come ospite per il Valencia in amichevole.\nKocsis \u00e8 stato uno dei pi\u00f9 grandi colpitori di testa della storia del calcio: oltre la met\u00e0 dei suoi gol in nazionale furono segnati in quel modo.\nGli vennero diagnosticati la leucemia e un cancro allo stomaco. Il 22 luglio 1979, all'et\u00e0 di 49 anni, mor\u00ec cadendo dal quarto piano di un ospedale di Barcellona, probabilmente suicida, sebbene resta l'ipotesi che possa essersi trattato di un incidente.\nStatistiche.\nRecord.\nI 17 gol messi a referto durante la stagione 1954-1955 in nazionale maggiore (12 incontri, di cui in 10 a segno) si configurano come un primato assoluto a livello internazionale (Vivian Woodward ha fatto meglio nel 1908-1909, ma si devono comprendere anche le gare con la selezione dell')."}
{"id": "546133", "revid": "466539", "url": "https://it.wikipedia.org/wiki?curid=546133", "title": "Cineteca di Bologna", "text": "La Cineteca di Bologna \u00e8 una delle pi\u00f9 importanti cineteche europee. Nel 2012 si \u00e8 trasformata in Fondazione Cineteca di Bologna, con il Comune di Bologna quale socio unico.\nStoria.\nNata il 18 maggio 1962, dal 1989 \u00e8 membro della F\u00e9d\u00e9ration internationale des archives du film (FIAF) e, dalla sua creazione, dell'Association des cin\u00e9math\u00e8ques europ\u00e9ennes (ACE).\nNell'estate del 2000 \u00e8 stata inaugurata la nuova sede di via Riva di Reno nell'ex Manifattura Tabacchi e il 28 giugno 2003 sono state aperte le due nuove sale del cinema Lumi\u00e8re nei ristrutturati spazi dell'area ex-macello (Manifattura delle Arti), ove si trovano anche la biblioteca di cinema Renzo Renzi e le collezioni non filmiche, come l'archivio fotografico.\nLa Cineteca conserva e restaura il patrimonio cinematografico per renderlo fruibile oggi e consentire la sua trasmissione futura.\nDa marzo 2014 il presidente \u00e8 il regista italiano Marco Bellocchio. Il direttore \u00e8 Gian Luca Farinelli.\nManifestazioni.\nTra le varie manifestazioni e festival organizzati dalla Cineteca di Bologna vi sono: Il Cinema Ritrovato, Visioni Italiane e Human Rights Nights Film Festival.\nIl Cinema Ritrovato.\nIl Cinema Ritrovato \u00e8 una rassegna cinematografica dedicata alla riscoperta di film rari e poco noti, con particolare riferimento alla produzione cinematografica delle origini.\nSi tiene dal 1986, quando prese il posto della Mostra del Cinema Libero di Porretta. La rassegna presenta una preziosa selezione di opere rare o considerate perdute, provenienti dagli archivi storici delle cineteche di vari paesi.\nLa manifestazione si svolge a cavallo tra giugno e luglio in alcuni luoghi del centro storico di Bologna, tra cui Piazza Maggiore e la Manifattura delle Arti, ospitando anche la Mostra Mercato dell'Editoria Cinematografica.\nDirettore artistico del festival \u00e8 stato il critico e storico del cinema finlandese Peter von Bagh, deceduto nel 2015. Un ruolo importante nel festival \u00e8 stato quello di Vittorio Martinelli, critico del cinema muto morto nel 2008. Attualmente, il team direttivo del festival \u00e8 composto da Gian Luca Farinelli, Cecilia Cenciarelli, Ehsan Khoshbakht e Mariann Lewinsky.\nDa alcuni anni la manifestazione \u00e8 uscita dalla citt\u00e0 di Bologna e coinvolge cinema in tutta Italia riproponendo classici del cinema mondiale restaurati in prima visione come \"Les enfants du Paradis\" \"Metropolis\" o \"Amarcord\".\nAttivit\u00e0.\nArchivio dei film.\nConserva oltre 46.000 pellicole cinematografiche, prevalentemente in 35 mm e 16 mm, ma anche in Super 8 e in altri formati minori come i videodischi. Oltre alle copie positive e ai negativi dei film restaurati dalla Cineteca, conserva fondi provenienti da produttori e distributori cinematografici, nonch\u00e9 da importanti collezionisti privati. Di particolare rilievo alcune collezioni: cinema muto italiano, cinema sovietico, classici della storia del cinema, cinema \"popolare\" italiano, cinegiornali e documentari italiani.\nConservazione e restauro.\nLa Cineteca \u00e8 divenuta, grazie al suo laboratorio L'Immagine Ritrovata, un centro riconosciuto internazionalmente nel campo della conservazione e del restauro cinematografico. Tra i progetti di maggiore rilievo il Progetto Chaplin, riguardante l'intero archivio di documenti e pellicole di Charlie Chaplin, e il progetto Keaton. Sono numerosi anche i restauri di film italiani, per esempio \"Il bidone\" di Federico Fellini, \"Il posto\" di Ermanno Olmi, \"Dolci inganni\" di Alberto Lattuada, \"Appunti per un'Orestiade africana\" di Pier Paolo Pasolini.\nBiblioteca Renzo Renzi.\nLa Biblioteca Renzo Renzi conserva circa 46.000 volumi di argomento cinematografico, 2.500 libri di fotografia, 2.000 testi di grafica e fumetto, nonch\u00e9 una raccolta di periodici specializzati (circa 1.100 testate). Il patrimonio bibliografico \u00e8 collocato a scaffale aperto ed \u00e8 direttamente accessibile al pubblico.\nTra le sue dotazioni, la biblioteca ha acquisito l'archivio personale dei materiali di ricerca di Vittorio Martinelli (1926 \u2013 2008), critico cinematografico e storico del cinema muto, che ve lo aveva trasferito alcuni anni prima della morte.\nCentro Studi - Archivio Pier Paolo Pasolini.\nNel 2004 l'Associazione \"Fondo Pier Paolo Pasolini\", fondata da Laura Betti, ha donato al Comune di Bologna il proprio archivio, consistente in pi\u00f9 di 1.000 volumi sull'opera di Pasolini, raccolte di riviste, 30.000 ritagli stampa (saggi, studi, articoli di cronaca, interviste, dichiarazioni, inchieste), 300 tesi di laurea, 900 audiovisivi (film di Pasolini e film o programmi televisivi a cui ha partecipato o a lui dedicati), una fototeca di 3.000 stampe e 4.000 fra negativi e lastre, una nastroteca di 300 audiocassette con programmi radiofonici, registrazioni di convegni, dibattiti e interventi.\nArchivio fotografico.\nRaccoglie oltre 2 milioni di immagini fotografiche che la Cineteca conserva, preserva dal degrado e mette a disposizione del pubblico. Comprende due sezioni: Cinema (ricca di oltre 800.000 fotografie che documentano la storia del cinema); Bologna (oltre 1.200.000 immagini realizzate dal 1873 in poi).\nArchivio della grafica.\nRaccoglie un importante patrimonio di immagini relative alla promozione cinematografica: circa 200.000 documenti tra manifesti, fotobuste, locandine e illustrazioni. Insieme a questi, brochure pubblicitarie, una collezione internazionale di francobolli a tema cinematografico e una raccolta di caricature di personaggi del cinema.\nVideo/DVD/collezioni sonore.\nLa sezione video raccoglie oltre 33.000 film su supporto video e DVD. Alla musica \u00e8 dedicata la collezione di 3.000 dischi in vinile di colonne sonore cinematografiche.\nArchivio Videoludico.\nPrimo archivio italiano dedicato alla conservazione del videogioco. Il fondo, in costante crescita, consta ad aprile 2016 di pi\u00f9 di 4.600 titoli, liberamente fruibili dagli utenti.\nL'Archivio Videoludico della Cineteca di Bologna \u00e8 partner di G|A|M|E, rivista scientifica italiana di Game Studies.\nDidattica.\nLa Cineteca ha sviluppato due progetti con l'obiettivo di alimentare la passione dei giovani per il cinema. Uno di questi \u00e8 \"Schermi e lavagne: un cineclub per ragazzi\" rivolto ai ragazzi tra i 6 e i 18 anni.\nCinema Lumi\u00e8re.\n\u00c8 composto da due sale: sala Officinema Mastroianni e sala Scorsese. Un'ulteriore sala \u00e8 in via di ristrutturazione, all'interno degli spazi sotterranei in via Rizzoli all'interno di Palazzo Ronzani che all'inizio del XX secolo ospitavano il Cinema Teatro Modernissimo.\nFilm Commission.\nLa Film Commission fornisce un supporto alle produzioni cinematografiche e televisive impegnate in citt\u00e0 e rafforza cos\u00ec l'azione di promozione e di valorizzazione del cinema cittadino che la Cineteca persegue come uno dei suoi scopi principali."}
{"id": "546136", "revid": "10372", "url": "https://it.wikipedia.org/wiki?curid=546136", "title": "Cineteca Comunale di Bologna", "text": ""}
{"id": "546138", "revid": "289247", "url": "https://it.wikipedia.org/wiki?curid=546138", "title": "San Columba", "text": ""}
{"id": "546143", "revid": "466539", "url": "https://it.wikipedia.org/wiki?curid=546143", "title": "Flavio Rufino", "text": "Dopo la sua morte, il poeta Claudio Claudiano pubblic\u00f2 l'opera \"In Rufinum\" per attaccarlo.\nBiografia.\nRufino nacque ad \"Elusa\" (odierna Eauze, nell'Occitania francese), una citt\u00e0 della Gallia Aquitania, nel 335 circa da una famiglia gallo-romana. Alto, sempre in movimento e con lo sguardo penetrante, era acuto, ambizioso, avaro e senza principi, ma un cristiano zelante, \u00e8 ricordato come poco pratico della lingua greca. \nNel 388 fu nominato \"magister officiorum\", nel 392 console, poi Prefetto del pretorio d'Oriente, entrando in conflitto con Promoto e Timasio, rispettivamente \"magister equitum\" e \"magister peditum\" di Teodosio I. Durante una discussione in un consiglio, Rufino insult\u00f2 Promoto, il quale lo schiaffeggi\u00f2; Rufino si lament\u00f2 presso Teodosio, il quale afferm\u00f2 che se le cose non fossero mutate avrebbe nominato Rufino co-imperatore. Approfittando del favore dell'imperatore, Rufino consigli\u00f2 a Teodosio di inviare Promoto in Tracia, ad occuparsi dell'addestramento delle truppe. Ad accompagnare Promoto al suo nuovo comando erano alcuni barbari, che segretamente si erano accordati con Rufino: all'improvviso questi assalirono Promoto e lo uccisero. Era il settembre 392.\nSubito dopo la morte di Teodosio nel gennaio del 395 Rufino tenne virtualmente il potere in Oriente esercitando la sua influenza sul giovane e debole Arcadio, a cui voleva far sposare la figlia. Le sue ambizioni furono per\u00f2 frustrate da un altro ministro imperiale, il \"praepositus sacri cubiculi\" Eutropio.\nIl 27 novembre del 395 fu ucciso dalle truppe orientali che l'imperatore aveva richiamato dall'Occidente su consiglio proprio di Rufino, che aveva cos\u00ec cercato di danneggiare il rivale Stilicone, \"magister militum\" dell'Impero romano d'Occidente, che stava marciando contro i Goti di Alarico. E fu proprio l'accusa di aver tramato l'assassinio di Rufino una delle motivazioni per cui Stilicone fu condannato a morte nel 408.\nRufino ebbe una sorella, Silvania, che era stata inizialmente identificata con l'autrice dell'anonimo pellegrinaggio in terrasanta ritrovato in un manoscritto di Arezzo nel 1895."}
{"id": "546144", "revid": "287204", "url": "https://it.wikipedia.org/wiki?curid=546144", "title": "Sandor Kocsis", "text": ""}
{"id": "546145", "revid": "287204", "url": "https://it.wikipedia.org/wiki?curid=546145", "title": "Rufino", "text": ""}
{"id": "546147", "revid": "123467755", "url": "https://it.wikipedia.org/wiki?curid=546147", "title": "Hiroshi Yamauchi", "text": "Biografia.\nSuccessore di Sekiryo Yamauchi, \u00e8 stato il terzo presidente di Nintendo dal 1949 e l'ultimo della dinastia imprenditoriale Yamauchi. Fusajiro Yamauchi, fondatore della Nintendo, era il suo bisnonno.\nQuando Hiroshi subentr\u00f2, Nintendo era ancora principalmente un produttore di carte da gioco. Decise di introdurre le moderne carte plastificate, una novit\u00e0 in Giappone, e dal 1959 di importare con successo personaggi stranieri come Topolino e Braccio di Ferro, raffigurandoli sulle carte.\nNel 1963, quando la Nintendo era ancora sconosciuta internazionalmente, Yamauchi cre\u00f2 il marchio NG (\"Nippon Game\") per pubblicare giochi da tavolo all'estero.\nNell'epoca dei giochi elettronici e dei videogiochi, fu presidente durante importanti introduzioni come Game &amp; Watch, Nintendo Entertainment System, Nintendo 64. Sotto di lui sono cresciuti personaggi molto importanti del settore, come Gunpei Yokoi e Shigeru Miyamoto.\nNel 1969 fond\u00f2 inoltre una catena di love hotel. Yamauchi tra l'altro era noto nella cronaca locale giapponese per le sue infedelt\u00e0 coniugali.\n\u00c8 rimasto in carica fino al 2002, quando \u00e8 andato in pensione all'et\u00e0 di 75 anni lasciando il posto a Satoru Iwata, un ex programmatore della Hal Laboratory.\nYamauchi ha avuto ancora qualche rapporto collaborativo con Nintendo, anche se maggiormente con gli ex dipendenti, ma, principalmente, si occupava di varie associazioni che hanno lo scopo di preservare e valorizzare il patrimonio dei templi e delle opere architettoniche di Ky\u014dto, in Giappone, la citt\u00e0 dove ha sede la Nintendo.\nYamauchi ha avuto un'infanzia difficile; il padre abbandon\u00f2 la famiglia quando lui era ancora piccolo, per poi morire qualche anno dopo mentre il figlio veniva severamente istruito dai nonni. \n\u00c8 deceduto all'et\u00e0 di 85 anni a causa di una polmonite. La sua morte rappresent\u00f2 un lutto per la Nintendo."}
{"id": "546148", "revid": "2015336", "url": "https://it.wikipedia.org/wiki?curid=546148", "title": "Sapore III", "text": "Figlio di Sapore II, fu scelto dai maggiorenti del regno a succedere allo zio Ardashir II. \nFu lui a concludere, nel 387, un trattato di pace e di spartizione dell'Armenia con Stilicone, l'emissario dell'imperatore romano Teodosio I. \nUn anno dopo il trattato, Sapore III mor\u00ec a seguito di una congiura, e gli succedette Bahram IV."}
{"id": "546151", "revid": "260676", "url": "https://it.wikipedia.org/wiki?curid=546151", "title": "Yamauchi Fusajir\u014d", "text": "Yamauchi ha vissuto a Ky\u014dto, in Giappone, ed ha avuto una figlia, Tei Yamauchi, sposata con Sekiryo Kaneda.\nBiografia.\nFusajiro Yamauchi inizi\u00f2 la sua carriera fondando la Nintendo Koppai, nel 1889; la compagnia fabbricava carte da gioco. Le carte, conosciute come hanafuda o daitoryo, furono prodotte in mazzi da 48 carte, ed ogni carta era prodotta utilizzando la corteccia di alberi di gelso (o mitsu-mata). Fusajiro vendeva le carte in due negozi, uno a Kyoto, l'altro a Osaka. La Nintendo crebbe rapidamente, e Fusajiro fu costretto ad assumere degli assistenti per non ridurre la produzione di carte.\nDiscendenza.\nFusajiro si \u00e8 ritirato dagli affari nel 1929, ed \u00e8 stato il primo dei tre presidenti di Nintendo appartenenti alla famiglia Yamauchi. Gli \u00e8 succeduto Sekiryo Kaneda, marito della figlia Tei nonch\u00e9 suo figlio acquisito tanto da cambiare il proprio cognome durante la sua presidenza, terminata nel 1949 quando mor\u00ec d'infarto. Fusajiro era inoltre il bisnonno di Hiroshi Yamauchi, che \u00e8 direttamente succeduto a suo nonno Sekiryo,perch\u00e9 il padre era stato diseredato a causa del suo divorzio, assumendo la carica di presidente ad appena 22 anni e mantenendola dal 1949 al 2002, quando \u00e8 andato in pensione. Dopo di lui si sono succeduti Satoru Iwata, presidente dal 2002 al 2015, Tatsumi Kimishima, dal 2015 al 2018, e Shuntaro Furukawa, dal 2018."}
{"id": "546153", "revid": "1543377", "url": "https://it.wikipedia.org/wiki?curid=546153", "title": "Raymond Kopa", "text": "Inizi\u00f2 a giocare a calcio a livello dilettantistico nella squadra della citt\u00e0 natale, il N\u0153ux-les-Mines. Nel 1949 si accas\u00f2 all'Angers, dove gioc\u00f2 due stagioni per trasferirsi successivamente allo Stade de Reims. Dal 1951 al 1956 con la compagine biancorossa vinse numerosi trofei e disput\u00f2 la finale di Coppa dei Campioni contro il Real Madrid nell'edizione 1955-1956; qualche settimana dopo si trasfer\u00ec proprio alla squadra spagnola. Gioc\u00f2 tre stagioni a Madrid in cui vinse tre volte la Coppa dei Campioni, due volte il campionato nazionale e una Coppa Latina. Dopo tre anni in Spagna decise di ritornare al Reims dove termin\u00f2 la carriera nel 1967.\nCon la nazionale francese Kopa totalizz\u00f2 18 reti in 45 partite tra il 1952 e il 1962. Disput\u00f2 il campionato mondiale del 1954 e il successivo nel quale la Francia termin\u00f2 terza. Fu occasionalmente anche capitano della nazionale in sei partite.\nVincitore del Pallone d'oro nel 1958, fu il primo francese a ottenere tale premio. Eletto miglior giocatore del mondiale del 1958, \u00e8 considerato uno dei calciatori francesi pi\u00f9 talentuosi.\nBiografia.\nInfanzia e giovinezza.\nNacque in una famiglia di minatori. I suoi nonni paterni migrarono dalla Polonia alla Francia nel 1919 insieme a quattro figli, tra cui il padre di Raymond, Franz, a quel tempo tredicenne. Quest'ultimo si stabil\u00ec nel dipartimento Pas-de-Calais, a N\u0153ux-les-Mines, in una regione prettamente mineraria. I Kopaszewski preservarono la loro lingua e la loro fede cattolica, come fecero del resto gli altri circa 6000 emigranti polacchi del dopoguerra, mentre i pi\u00f9 giovani s'integrarono allo stile di vita francese. Anche sua madre H\u00e9l\u00e8ne era di origine polacca e originaria di una famiglia di minatori da almeno tre generazioni. A scuola Kopaszewski ebbe delle difficolt\u00e0, e in merito a questo argomento si espresse cos\u00ec: \u00abNon ero portato n\u00e9 per la matematica, n\u00e9 per la storia, n\u00e9 per il resto\u00bb. Il suo insuccesso a scuola era causato anche da difficolt\u00e0 linguistiche, visto che a casa sua si parlava polacco. A partire dai 5 anni Kopaszewski si incominci\u00f2 a interessare al calcio, giocandoci in ogni momento possibile: la mattina a scuola, il pomeriggio nel giardino dei genitori, la domenica durante l'intervallo delle partite della squadra locale e nelle riunioni di famiglia nella loro casa a Mazingarbe.\nA otto anni, insieme ad alcuni amici polacchi, francesi e italiani, cre\u00f2 una squadra di calcio. La squadra si fece rapidamente una solida reputazione nel quartiere, e Kopaszewski si distinse particolarmente per i suoi dribbling; a undici anni infatti l'US N\u0153ux-les-Mines lo integr\u00f2 nella rosa.\nDurante la seconda guerra mondiale, dal 1940 al 1944, la parte settentrionale della Francia cadde sotto occupazione tedesca e dei soldati tedeschi requisirono un campo di calcio per giocare. Kopaszewski, con i compagni, approfitt\u00f2 della situazione per rubare un pallone ai soldati nemici e pi\u00f9 tardi, riguardo a questo aneddoto, disse: \u00abAlla nostra maniera, abbiamo quasi fatto un atto di resistenza, no?\u00bb.\nFuori dal campo.\nKopa, intorno al 1954, incominci\u00f2 a commercializzare il suo cognome, negozi\u00f2 infatti un accordo con la marca di scarpe No\u00ebl per introdurre nel mercato delle scarpe col suo nome. Aument\u00f2 allora i prodotti a suo nome, aggiungendo articoli sportivi e indumenti per il tempo libero. Al ritorno dalla Spagna, agli inizi degli anni '60, diresse un giornale e una tabaccheria e fu comproprietario di un hotel di Reims. Successivamente cre\u00f2 una propria marca d'abbigliamento sportivo, il gruppo Kopa. Conclusa la carriera sui campi invest\u00ec nel gruppo amministrando egli stesso l'impresa. Lavor\u00f2 fino al pensionamento avvenuto nel 1991.\nKopa si dimostr\u00f2 un uomo di carattere sia dentro che fuori dal campo. Insieme all'amico Just Fontaine condusse una battaglia per introdurre i contratti a tempo determinato nel calcio. Fino alla fine degli anni sessanta i calciatori potevano firmare solo contratti a tempo indeterminato, e di questa condizione Kopa, in un'intervista concessa a \"France Dimanche\", disse che \u00abi calciatori sono degli schiavi\u00bb, e aggiunse che \u00aboggi, in pieno XX secolo, il calciatore professionistico \u00e8 il solo uomo che pu\u00f2 essere venduto e comprato senza che si domandi il suo parere\u00bb. Per queste dichiarazioni la Lega lo sospese per sei mesi con il beneficio della condizionale. Alla fine del 1961 un sindacato di giocatori cre\u00f2 l'UNFP e il contratto reclamato dal sindacato fu applicato al calcio francese a partire dal 1969.\nNel 1985 partecip\u00f2 al Rally Dakar nel ruolo di copilota di \u00c9tienne Smulevici. I due gareggiarono su una Mitsubishi Pajero e ottennero il sessantacinquesimo posto.\nNel 1999 Kopa partecip\u00f2 a uno spot televisivo realizzato da Passion Company per la compagnia di assicurazioni Norwich Union, nel quale il transalpino, su un campo da calcio, promuove la polizza \"Longue Vie\".\nVita privata.\nAd Angers Kopa conobbe la cestista Christiane Bourrigault, con la quale si spos\u00f2 il 28 luglio 1953. Ebbero un figlio, Denis, il quale mor\u00ec per un linfoma il 15 febbraio 1963. Per molto tempo non conobbero la natura della malattia del figlio. Successivamente ebbero due figlie femmine, Nadine e Sophie. Nadine fu affetta da cancro al seno, tuttavia fu curata all'Istituto oncologico Gustave-Roussy. Questi episodi mobilitarono Kopa nella lotta al cancro. Nel 2008 decise di consegnare i diritti d'autore della ristampa della sua autobiografia \"Kopa par Kopa\" al suddetto istituto.\nDopo il ritiro dai campi ha vissuto ad Angers con la famiglia. Dall'inizio degli anni 2000 aveva iniziato a trascorrere otto mesi l'anno in una seconda casa a Pietrosella, in Corsica.\nCaratteristiche tecniche.\nAll'inizio della sua carriera Kopa era un giocatore che custodiva il pallone e tentava spesso il dribbling. Albert Batteux lo descrisse come \u00absecco, alacre, aspro\u00bb. Era efficiente con la palla al piede nonostante la gravezza dei palloni di cuoio. Dopo la prima partita disputata con lo Stade de Reims la stampa spese parole di elogio per il giocatore. Quando L\u00e9on Glovacki si trasfer\u00ec allo Stade de Reims nel 1952 Bram Appel pass\u00f2 sulla fascia destra d'attacco cedendo il suo posto centrale a Kopa. Non essendo un centravanti puro, Kopa arretrava per allontanarsi dai difensori e poter acquistare velocit\u00e0 e dribblare gli avversari. Malgrado la sua buona visione di gioco e la precisione di passaggi e tiri, si dimenticava di cedere il pallone ai compagni e lo si incolpava di rallentare il gioco. Le sue principali qualit\u00e0 furono quindi il dribbling, la sua intelligenza in campo e la sua polivalenza. In nazionale, dopo la partita contro la Jugoslavia fu oggetto di critiche e fu etichettato troppo piccolo e troppo egoista.\nCarriera.\nClub.\nDa Kopaszewski a Kopa.\nIl N\u0153ux-les-Mines e il \"Concours de jeune footballeur\".\nIncominci\u00f2 a giocare per il club giallobl\u00f9 a partire dall'et\u00e0 di quattordici anni assieme al fratello Henri, che era portiere. Nel 1945 cerc\u00f2 vanamente lavoro come apprendista elettricista per aspirare a un'occupazione migliore del minatore, ma nei due anni e mezzo successivi continu\u00f2 a lavorare in miniera. Nell'ottobre del 1947, a seguito di una frana, si ruppe il pollice e l'indice sinistro, che vennero in parte amputati. Per questo ottenne una pensione mensile di 200 franchi e interruppe temporaneamente il lavoro alla miniera. Ritorn\u00f2 a lavorare nel 1949, ma essendo un giocatore della squadra locale ebbe un impiego meno rischioso, quello di calderaio.\nNel 1947 Jean Batmale divenne l'allenatore del club e aument\u00f2 l'allenamento del giovane di origini polacche sui dribbling e sulle finte. Il N\u0153ux-les-Mines domin\u00f2 il campionato giovanile e la Coppa del Nord, e Kopaszewski fu selezionato nella squadra regionale per la Coppa nazionale primaverile. La squadra fu eliminata perdendo per 6-3 con la selezione della Lorena, ma nella partita Kopaszewski segn\u00f2 2 gol.\nIl seguente anno Batmale fu rimpiazzato da Constant Tison. La squadra primavera del N\u0153ux-les-Mines si qualific\u00f2 per la finale della Coppa del Nord, che venne disputata a B\u00e9thune. I giallobl\u00f9 finirono il primo tempo sotto di tre reti, ma nella ripresa una tripletta di Kopa riport\u00f2 la partita in parit\u00e0 e il N\u0153ux-les-Mines vinse la coppa grazie al maggior numero di calci d'angolo ottenuti. Dopo l'ottima prestazione Tison decise di far giocare Kopaszewski in prima squadra nonostante non avesse ancora compiuto 17 anni. Nella prima partita, a Tourcoing, segn\u00f2 il gol della vittoria.\nTison e Omer Hu\u00e9, rispettivamente allenatore e direttore sportivo, fecero pressione sul giocatore affinch\u00e9 si candidasse al \"Concours du jeune footballeur\" del 1949. Nonostante fosse reticente Kopaszewski super\u00f2 le selezioni di B\u00e9thune e poi di Lilla, qualificandosi per la finale che si svolse a Parigi. Dopo aver terminato la competizione mattutina (allo Stade olympique Yves-du-Manoir) all'undicesimo posto ed essersi qualificato per le prove pomeridiane, riusc\u00ec a rimontare fino al secondo posto; tuttavia sbagli\u00f2 uno dei quattro rigori che doveva battere, e in quattro anni quello fu il primo rigore mancato. Vinse Jean Saupin, che stacc\u00f2 Kopaszewski di 0,75 punti.\nPrimo contratto professionistico con l'Angers (1949-1951).\nDopo il \"Concours de jeune footballeur\" sia l'Angers SCO che lo Stade Reims si interessarono al calciatore. Kopaszewski inizialmente rifiut\u00f2 la prima offerta dell'Angers, volendosi trasferire al Reims, e i dirigenti del N\u0153ux-les-Mines desideravano che il giocatore restasse una stagione in pi\u00f9 per poi partire per Reims. Tuttavia il club della Champagne non present\u00f2 alcuna offerta, cosicch\u00e9 Kopaszewski, desideroso di lasciare la squadra, accett\u00f2 la proposta ripresentatagli dai dirigenti dell'Angers. Dietro il pagamento di franchi il padre di Kopaszewski accett\u00f2 il trasferimento del figlio, che firm\u00f2 un contratto semi-professionistico, mentre il club angioino gli promise di trovargli un impiego da elettricista.\nAl suo arrivo al club bianconero l'allenatore Camille Cottin lo present\u00f2 dichiarando: \u00abNon sar\u00e0 pi\u00f9 Raymond Kopaszewski, ma Raymond Kopa!\u00bb. La squadra non trov\u00f2 l'incarico di elettricista promesso alla firma del contratto, gli offr\u00ec quindi un contratto professionistico da franchi mensili pi\u00f9 degli incentivi.\nLa stagione 1949-1950 dell'Angers cominci\u00f2 con una trasferta contro il Monaco. Kopa e la sua nuova compagine persero contro la squadra del suo ex allenatore Batmale. Nella prima partita in casa invece vinsero per 4-0 contro il Marseille II e Kopa fece una doppietta. Ciononostante la squadra angioina termin\u00f2 quindicesima su diciotto posti e venne eliminata al quarto turno di Coupe de France dal Le Perreux. La formazione fece qualche sporadica buona prestazione, per esempio battendo per 1-0 al ritorno il Monaco grazie a una rete di Kopa, e Kopa realizz\u00f2 una doppietta nel pareggio per 2-2 contro il N\u00eemes, squadra che sarebbe stata promossa.\nLa stagione successiva non fu migliore per la squadra bianconera, che termin\u00f2 quattordicesima; Kopa fu il miglior cannoniere della compagine con otto reti. Il calciatore decise quindi di abbandonare l'Angers per una societ\u00e0 con ambizioni superiori. L'allenatore del Reims Albert Batteux incominci\u00f2 a interessarsi concretamente al giocatore dopo un'amichevole disputata il 15 aprile 1951 tra l'Angers e la formazione biancorossa, che termin\u00f2 4-4.\nKopa pass\u00f2 al Reims inizialmente in prova, disputando un'amcihevole contro la Nazionale spagnola allo Stadio Chamartin. Soddisfatti della prestazione del giocatore i dirigenti della squadra biancorossa iniziarono a trattare con il club angioino, che fiss\u00f2 un prezzo di . Mentre le negoziazioni continuavano Kopa part\u00ec per una \"tourn\u00e9e\" in Algeria con lo Stade Reims, dopo la quale i dirigenti del Reims accettarono il pagamento della somma stabilita dall'Angers. Kopa chiese un incentivo di franchi, rispetto ai proposti dal presidente della squadra, che dopo un iniziale rifiuto venne persuaso dall'allenatore Batteux a far diventare a tutti gli effetti Kopa un giocatore del Reims.\nNelle pi\u00f9 grandi squadre d'Europa.\nStade Reims (1951-1956).\nKopa sbarc\u00f2 a Reims il 1\u00ba agosto 1951 dopo la tourn\u00e9e in Algeria. Al suo arrivo nella citt\u00e0 fu ospitato dall'allenatore Batteux, poi trov\u00f2 un posto insieme a Francis M\u00e9ano e Antonio Abenoza in una pensione gestita dalla famiglia Allegretti, mercanti di biciclette in via Chanzy. Le amichevoli prestagione furono dominate dal Reims, che vinse la prima partita contro una formazione di Charleville e Mohon per 10-0 con una doppietta di Kopa e che in quattro partite totali mise a segno 32 gol, di 9 dei quali fu autore Kopa.\nKopa non scese in campo nella prima partita stagionale e debutt\u00f2 nella successiva. Per rimediare all'assenza di Pierre Sinibaldi l'allenatore Batteux dapprima pens\u00f2 di sostituire egli stesso il giocatore, infine torn\u00f2 sui suoi passi e si affid\u00f2 al giovane nuovo acquisto. L'esordio in prima divisione di Kopa fu quindi il 2 settembre 1951 contro lo Strasburgo, in un incontro che termin\u00f2 a reti inviolate. L'11 novembre il Reims and\u00f2 in trasferta a Parigi contro il Racing Club de Paris. Nella vittoria per 5-2 del Reims ci fu spazio anche per una rete di Kopa che la stampa defin\u00ec magnifica, esprimendo parole di apprezzamento per il ragazzo. Tra le gare pi\u00f9 rilevanti della stagione \u00e8 da segnalare la vittoria per 8-1 contro il Marsiglia, nella quale Kopa realizz\u00f2 una tripletta. A fine stagione furono 8 i gol totalizzati dall'attaccante e il Reims si posizion\u00f2 quarto.\nLa stagione successiva fu ancora migliore della precedente. Con l'arrivo di L\u00e9on Glovacki Kopa pass\u00f2 al centro, leggermente arretrato rispetto a Glovacki e Bram Appel che occupavano le corsie d'attacco. Il Reims ottenne due successi: il campionato e la Coppa Latina, che vinse superando per 2-1 in semifinale il Valencia a Porto e per 3-0 in finale il Milan a Lisbona.\nL'inizio del campionato successivo fu marcato dalla morte per incidente stradale di Francis M\u00e9ano sulla strada nazionale 51. Kopa salt\u00f2 la prima partita stagionale contro il Metz ma partecip\u00f2 al successivo contro il Sochaux. Segn\u00f2 in totale tre gol in trentatr\u00e9 presenze, e la squadra perse il campionato per un punto rispetto al Lille e venne eliminata in coppa nazionale dal Marsiglia. L'unico successo fu in Coppa Charles Drago contro il Lille al Parc des Princes.\nKopa divenne nuovamente campione di Francia nella stagione 1954-1955. Il giocatore raggiunse per la seconda volta in carriera la doppia cifra in un'unica stagione con undici gol. Kopa segn\u00f2 per la prima volta anche in coppa nazionale, due reti che tuttavia non impedirono alla squadra della Champagne di essere eliminata agli ottavi di finale dal Lille.\nNella stagione 1955-1956, l'ultima prima del trasferimento di Kopa a Madrid, la squadra termin\u00f2 decima in classifica. L'attaccante fece cinque gol in trenta presenze in campionato e quattro gol in cinque presenze in coppa nazionale. Nella stessa stagione il Reims fu scelto per partecipare all'edizione inaugurale della Coppa dei Campioni. La squadra raggiunse la finale dopo tre vittorie contro l'Aarhus, il V\u00f6r\u00f6s Lobog\u00f3 e l'Hibernian, ma perse l'ultima gara contro il Real Madrid per 4-3. Kopa non segn\u00f2 nessun gol nella competizione nonostante le sette partite giocate.\nLe qualit\u00e0 calcistiche di Kopa furono presto contese dalle pi\u00f9 grandi squadre europee. Il Milan si interess\u00f2 per primo al giocatore, che tuttavia fu venduto al Real Madrid nel 1956 di fronte ad un'offerta di franchi, che il presidente Henri Germain reinvest\u00ec per comprare Roger Piantoni, Jean Vincent e Just Fontaine.\nReal Madrid (1956-1959).\nKopa si stabil\u00ec a Madrid con la famiglia nell'agosto 1956. Non pot\u00e9 giocare in prima squadra dall'inizio poich\u00e9 dovette aspettare per problemi burocratici che Alfredo Di St\u00e9fano fosse naturalizzato spagnolo, e nell'attesa gioc\u00f2 con la squadra riserve. La prima partita con la maglia del Real fu un'amichevole contro il Sochaux organizzata il giorno della presentazione di Kopa al pubblico dello Stadio Chamart\u00edn. L'incontro termin\u00f2 14-1 con 3 reti realizzate dal francese.\nIl giocatore francese fu inizialmente schierato come ala destra, tuttavia, dopo la sconfitta per 0-4 contro i rivali del Barcellona fu posizionato centralmente in attacco per la stracittadina con l'Atl\u00e9tico. Il cambiamento di posizione fu positivo per la squadra che vinse con cinque reti di scarto, due delle quali di Kopa. Fu successivamente riportato alla posizione originaria cedendo il posto a Di St\u00e9fano, giocatore molto apprezzato da Kopa. I \"blancos\" a fine stagione riuscirono a conquistare il titolo con 5 punti di vantaggio sull'inseguitrice, e questo fu il primo campionato spagnolo vinto da Kopa. Lo stesso anno il Real vinse la seconda Coppa Campioni battendo in finale la Fiorentina per 2-0, e Kopa fu il primo transalpino a trionfare in questa competizione. Termin\u00f2 quindi con trenta presenze e otto reti fra campionato e coppa.\nLa successiva stagione 1957-1958 vide la squadra spagnola confermarsi in entrambe le competizioni, distaccando in campionato di tre punti l'Atl\u00e9tico Madrid e vincendo per la terza volta consecutiva la Coppa dei Campioni: in finale contro il Milan gli spagnoli prevalsero grazie a una rete ai supplementari di Gento. Kopa contribu\u00ec al raggiungimento di questi successi segnando complessivamente 11 gol in 34 partite. Dopo questo trionfo Santiago Bernab\u00e9u autorizz\u00f2 il calciatore ad unirsi alla sua nazionale per il campionato mondiale. Il dirigente Saporta, inviato in Svezia per scovare il miglior talento della rassegna iridata, comment\u00f2: \u00abNon possiamo acquistare il miglior calciatore del mondiale poich\u00e9 l'abbiamo gi\u00e0. \u00c8 Raymond Kopa\u00bb. Le sue prestazioni, sia con il Real Madrid che con la selezione francese, gli agevolarono la vittoria del pallone d'oro del 1958 davanti al tedesco Helmut Rahn e all'ex compagno di squadra Just Fontaine.\nDopo il torneo intercontinentale, Kopa si prese delle vacanze trascorrendo il tempo in Corsica e ad Angers. I dirigenti madridisti proposero all'attaccante un rinnovo di contratto per cinque anni, con un salario di venti milioni di franchi l'anno; lui rifiut\u00f2 firmando solamente per un'altra stagione, non volendo trascorrere altri cinque anni in un paese straniero. L'ultimo campionato spagnolo di Kopa non fu vinto dal Real, che venne scalzato dal Barcellona; le \"merengues\" si rifecero vincendo la quarta Coppa dei Campioni consecutiva. In finale, contro lo Stade Reims, Kopa non gioc\u00f2 al meglio delle sue condizioni dopo aver preso un colpo al ginocchio in un contrasto con Jean Vincent\nAl termine della stagione Kopa lasci\u00f2 la squadra per ritornare a quella precedente: lo Stade Reims.\nRitorno al Reims (1959-1967).\nTra la partenza di Kopa per Madrid e il suo ritorno lo Stade Reims aveva mutato notevolmente i componenti della rosa, tanto che l'attaccante ritrov\u00f2 come compagni di squadra solo Giraudo, Jonquet, Jacquet, Leblond e Siatka, nonch\u00e9 l'allenatore Batteux. A questo gruppo si erano aggregati altri giocatori quali Colonna, Wendling, Rodzik, Muller, Fontaine, Piantoni e Vincent. La squadra si rivel\u00f2 alquanto prolifica mettendo a segno 109 reti, e Kopa realizz\u00f2 il proprio record di gol in una stagione: 14 marcature in 36 apparizioni gli valsero il premio di miglior giocatore della competizione insieme alla sesta posizione nella classifica del Pallone d'oro. Nella stagione successiva il Reims non riusc\u00ec a confermarsi campione di Francia, n\u00e9 trov\u00f2 fortuna in Coppa dei Campioni, dove si ferm\u00f2 agli ottavi di finale perdendo contro il Burnley.\nL'edizione 1961-1962 fu l'ultimo campionato francese vinto da Kopa: il Reims termin\u00f2 a pari punti col RC Parigi e prevalse grazie alla media gol, superiore di pochi decimi, mentre Kopa marc\u00f2 solamente due reti. L'annata seguente per il giocatore fu ancora meno prolifica, con un solo gol segnato, ma il Reims si classific\u00f2 secondo alle spalle del Monaco. Il campionato 1963-1964 fu invece un disastro per la squadra di Kopa, che termin\u00f2 penultima con il peggior attacco del torneo e retrocesse in serie cadetta. Kopa decise di rimanere a Reims per tentare la promozione, che sarebbe arrivata due anni dopo, nel 1966. L'attaccante termin\u00f2 l'attivit\u00e0 calcistica professionistica l'11 giugno del 1967, a 35 anni.\nNazionale.\nPrime partite.\nKopa fu inizialmente selezionato per un incontro fra rappresentative giovanili tra Francia e Paesi Bassi. Il personale della nazionale transalpina tuttavia si accorse che Kopa, figlio di polacchi, non era ancora un cittadino francese, cosicch\u00e9 l'attaccante dovette attendere la maggiore et\u00e0, allora stabilita a ventun'anni, per scegliere la cittadinanza francese e avere la possibilit\u00e0 di giocare in nazionale.\nGioc\u00f2 la prima partita con la nazionale B il 20 aprile 1952 contro il Saarland. Fece una buona prestazione che gli permise di essere convocato con la nazionale Under-21 per una gara vinta 7-1 contro l'Inghilterra, in cui Kopa segn\u00f2 la prima e l'ultima rete della partita. Si guadagn\u00f2 cos\u00ec un posto nella nazionale maggiore, con la quale esord\u00ec il 5 ottobre 1952 a Colombes contro la Germania.\nCoppa del mondo 1954.\nLa Francia ottenne senza problemi la qualificazione al mondiale e Kopa segn\u00f2 anche una rete, contro il Lussemburgo.\nNella fase di preparazione al mondiale \u00e8 ricordato un aneddoto relativo alla mattina del 3 giugno 1954, quando la nazionale francese si rec\u00f2 a Divonne-les-Bains per un allenamento di preparazione al mondiale che non si svolse nel migliore dei modi per un atteggiamento festaiolo dei giocatori, alcuni dei quali furono meno veloci del massaggiatore della squadra, Louis Haunaut, nella prove di corsa.\nNella fase finale dei mondiali la nazionale francese trov\u00f2 nel proprio gruppo Jugoslavia, Messico e Brasile, anche se non dovette affrontare quest'ultima poich\u00e9 erano entrambe teste di serie.\nIl 16 giugno a Losanna i francesi vennero battuti dagli jugoslavi grazie a un gol di Milo\u0161 Milutinovi\u0107 al 15'. Kopa dopo questa partita fu aspramente criticato, e all'uscita dello spogliatoio un uomo insult\u00f2 i giocatori francesi e disse a Kopa di tornarsene in miniera.\nTre giorni dopo, a Ginevra, la Francia sper\u00f2 in uno spareggio, che si sarebbe potuto verificare solo in caso di vittoria contro il Messico e di una sconfitta della Jugoslavia. I giocatori francesi ottennero la vittoria per 3-2, con Kopa che segn\u00f2 a due minuti dalla fine il gol del definitivo vantaggio su calcio di rigore, ma Brasile e Jugoslavia pareggiarono 1-1 estromettendo quindi i \"Bleus\" dalla competizione.\n1954-1958.\nNelle successive amichevoli Kopa realizz\u00f2 buone prestazioni, marcando anche una doppietta contro il Belgio; dopo la partita l'allenatore Jules Bigot rassegn\u00f2 le dimissioni e fu sostituito da Albert Batteux.\nLa prima partita del nuovo commissario tecnico fu contro la nazionale spagnola. Quest'ultima era data per favorita e pass\u00f2 infatti in vantaggio, ma la Francia con un gol e un assist di Kopa riusc\u00ec a vincere l'incontro. La stampa fu impressionata dal giocatore francese e cos\u00ec pure i dirigenti madrilisti, che lo avrebbero ingaggiato due anni dopo. Il giornalista inglese Desmond Hackett soprannomin\u00f2 Kopa \"il Napoleone del calcio\". Kopa marc\u00f2 una rete anche nelle partite con Svezia e Inghilterra, mentre il rigore segnato con la Svizzera fu il quarto gol consecutivo in nazionale. La partita successiva fu la prima tra Unione Sovietica e Francia: allo Stadio Dinamo di Mosca l'incontro si concluse 2-2 e la nazionale transalpina continu\u00f2 una striscia d'imbattibilit\u00e0 che durava da un anno e mezzo. Dopo una rivincita contro la Jugoslavia e una sconfitta contro il Belgio, Kopa disput\u00f2 la sua ultima partita in nazionale prima della successiva Coppa del mondo a Bologna contro l'Italia. L'incontro, giocato sotto la neve, termin\u00f2 a favore degli \"azzurri\" per 2-0.\nCoppa del Mondo 1958.\nIn questa edizione del campionato mondiale la Francia ritrov\u00f2 nel gruppo la Jugoslavia, insieme a Paraguay e Scozia. Il formidabile quartetto offensivo francese composto da Wisnieski, Piantoni, Vincent e Kopa divenne un quintetto quando si aggiunse Fontaine, reduce da un'annata da capocannoniere al Reims. L'intera formazione si giov\u00f2 del clima scandinavo, trovando morale e un'idonea forma fisica.\nLa prima partita, contro i paraguaiani, fu vinta facilmente per 7-3 con Kopa in gol. A seguito della sconfitta per 3-2 contro la Jugoslavia, i \"Bleus\" si trovarono nella situazione di dover obbligatoriamente vincere per qualificarsi, e infatti ottennero il successo contro la Scozia.\nI quarti di finale contro l'Irlanda del Nord furono agevolmente superati con una vittoria per 4-0, ma, nonostante Kopa ritenesse la sua squadra una delle migliori del torneo, la corsa al titolo venne arrestata dalla selezione brasiliana che si impose per 5-2. Nella partita Kopa realizz\u00f2 un assist per Fontaine per il temporaneo pareggio, ma la nazionale transalpina croll\u00f2 definitivamente dopo che Robert Jonquet si ruppe il perone in uno scontro con Vav\u00e1, lasciando i compagni in inferiorit\u00e0 numerica. La Francia si consol\u00f2 con il terzo posto strappato ai campioni uscenti della Germania Ovest per 6-3. Protagonista dell'exploit francese fu Fontaine, il quale sigl\u00f2 il record di reti in una singola edizione. L'attaccante spieg\u00f2 la sua prolificit\u00e0 come una conseguenza della profonda intesa con Kopa, con cui si divertiva a giocare insieme.\nGli ultimi anni.\nSuccessivamente al Mondiale Kopa gioc\u00f2 un paio di amichevoli, capitanando anche la squadra contro il Belgio, ma l'attaccante non fu disponibile per la prima edizione del campionato europeo a causa di dolori alle caviglie. Nel 1962 Batteux abbandon\u00f2 l'incarico di allenatore che pass\u00f2 a Henri Gu\u00e9rin, mentre selezionatore divenne Georges Verriest.\nNell'ottobre del 1962 Verriest selezion\u00f2 Kopa per una partita di qualificazione al Campionato europeo del 1964 contro l'Inghilterra; Kopa fece una buona prestazione e la Francia pareggi\u00f2 1-1. Il giocatore salt\u00f2 la successiva partita con la Germania Ovest, poi disput\u00f2 contro l'Ungheria ma, preoccupato per la malattia del figlio, gioc\u00f2 male e la Francia perse. Per la prestazione scadente il calciatore non fu criticato solo dalla stampa ma anche dal selezionatore Verriest. Il giocatore rispose che il mercoled\u00ec successivo (nell'incontro di Coppa dei Campioni contro l'Austria Vienna) avrebbe dimostrato di meritare la nazionale. Kopa fece una prestazione eccellente e il Reims vinse per 5-0.\nDopo tale incontro fu convocato per una partita d'allenamento contro lo Standard Liegi, con i francesi che superarono la compagine belga ma non convinsero. Successivamente all'incontro si decise di allontanare Kopa dalla squadra.\nSotto pressione da parte del popolo francese che voleva nuovamente l'attaccante in nazionale, Verriest lo selezion\u00f2 per un incontro con la Bulgaria. Prima di accettare la convocazione Kopa volle un colloquio con Verriest, presenziato anche dall'allenatore Gu\u00e9rin, in cui il giocatore chiese al selezionatore di ritirare le critiche dispensate nei suoi confronti; al rifiuto di Verriest Kopa abbandon\u00f2 la nazionale. Dopo l'incontro Gu\u00e9rin disse alla stampa che il fallimento della discussione era dipeso da Kopa e che il calciatore aveva oltretutto denigrato i compagni di squadra, anche se successivamente l'allenatore sarebbe ritornato sulle sue parole. Dopo la qualificazione della nazionale al campionato europeo, i giornali titolarono: \u00abLa Francia ha vinto, Kopa ha perso\u00bb. La sua ultima partita ufficiale coi \"Bleus\" rimase quindi quella contro l'Ungheria.\nDopo il ritiro.\nKopa fu iscritto in prima squadra per la stagione 1970-1971 dello Stade Reims soltanto per rientrare nella quota di 11 giocatori professionisti.\nPoco prima del suo quarantaduesimo compleanno Kopa fu contattato da Just Fontaine, direttore sportivo del Paris Saint-Germain, per rinforzare la squadra che allora militava in seconda divisione. Kopa rifiut\u00f2 l'invito ma partecip\u00f2 a un'amichevole con la maglia parigina durante la quale realizz\u00f2 una tripletta. Continu\u00f2 a giocare a calcio amatoriale fino a 70 anni, et\u00e0 in cui dovette lasciare questa attivit\u00e0 a seguito di una osteotomia alla gamba.\nStatistiche.\nCronologia presenze e reti in nazionale.\n "}
{"id": "546160", "revid": "599013", "url": "https://it.wikipedia.org/wiki?curid=546160", "title": "Val Sangone", "text": "La Val Sangone \u00e8 una valle alpina della parte occidentale del Piemonte, in Provincia di Torino, tracciata dal percorso del torrente Sangone. Si estende per circa 25\u00a0km attraversando i comuni di Coazze, Valgioie, Giaveno, Trana, Reano, Sangano, Bruino e Rivalta; questi comuni (ad esclusione degli ultimi due) fanno parte della Comunit\u00e0 Montana Valle Susa e Val Sangone.\nGeografia.\nConfina a nord con la Val di Susa (accessibile con il passo del colle Braida e da Trana con la statale per Avigliana), a sud con la Val Chisone e con la conca di Cumiana (accessibile con il passo della Colletta), sorgendo alle falde delle Alpi Cozie. Presenta altitudini contenute, dai 2.714 m s.l.m. di una punta innominata poco di fianco il monte Rocciavr\u00e8, il quale non appartiene idrograficamente alla valle, ai 300\u00a0m s.l.m. del comune di Rivalta.\nI monti principali che contornano la valle sono:\nStoria.\nAbitato con ogni probabilit\u00e0 in epoca preistorica, i primi insediamenti certi sono quelli delle popolazioni celto-liguri (Taurini, Vibelli, Magelli), che scelsero la Val Sangone in virt\u00f9 della maggiore tranquillit\u00e0 e sicurezza: non \u00e8 infatti una valle di transito come le adiacenti Val Chisone e Val di Susa.\nI primi documenti risalgono invece all'VIII secolo; nel tempo, l'esercizio del potere in Val Sangone vari\u00f2 in modi e soggetti, rimanendo comunque legato alle vicende della vicina e pi\u00f9 esposta Val di Susa. Longobardi, Franchi e per mezzo secolo anche Saraceni imperversarono per queste montagne.\nDall'XI secolo la situazione si ristabilizz\u00f2, seguendo le evoluzioni della regione: il territorio fu suddiviso in contee e marche, con la creazione di un ampio ceto nobiliare. La giurisdizione della valle fu per lo pi\u00f9 contesa tra le potenti abbazie sorte nel tempo, come quella di Novalesa, di Giaveno, di Sangano e di San Michele.\nSolamente sul finire del XIV secolo la famiglia Savoia riusc\u00ec a impossessarsi dei territori della Val Sangone, instaurando il dominio sabaudo che vedr\u00e0 solamente due interruzioni: l'invasione francese durante la Guerra di successione spagnola e l'annessione alla repubblica Cisalpina (poi Regno d'Italia) per mano di Napoleone.\nDurante la Resistenza in Val Sangone oper\u00f2 la 43\u00aa Divisione autonoma \"Sergio de Vitis\", guidata da Giulio Nicoletta (vi far\u00e0 parte anche una medaglia d'oro al valor militare: Renato Ruffinatti). In quegli anni la popolazione locale pag\u00f2 un alto tributo in termini di vite umane: 1079 combattenti, 388 tra partigiani e civili, quasi 400 case distrutte dall'esercito tedesco; ne sono testimonianza le 6 medaglie d'oro al merito partigiano assegnate in questi luoghi.\nAttivit\u00e0 economiche.\nLe attivit\u00e0 economiche in Val Sangone riguardano principalmente i settori secondario e terziario. Cartiere, industrie alimentari e manifatturiere hanno preso il posto delle fonderie di inizio secolo. L'agricoltura, sebbene messa in secondo piano nel dopoguerra, rimane ancora oggi parte integrante del territorio, con la coltivazione di patate, mele, pere, castagne, orzo e la produzione di miele e prodotti caseari tra i quali la toma del lait brusc, riconosciuto come presidio Slow Food..\nLa Val Sangone \u00e8 anche rinomata per i boschi di faggio e castagno, che coprono gran parte della sua superficie, e per l'abbondanza di funghi presenti nel territorio. Ogni anno, nel mese di ottobre, si celebra infatti la Festa del Fungo a Giaveno. \u00c8 stata inoltre realizzata presso il Colle Braida di Valgioie un'Aula Didattica Micologica nel bosco, per diffondere la conoscenza di questa importante risorsa.\nUna voce importante dello sviluppo riguarda la creazione di parchi e aree protette: la parte pi\u00f9 alta della valle \u00e8 compresa nel territorio del \"Parco Alpi Cozie \", mentre in alcuni paesi di pianura (Bruino, Rivalta, Orbassano ed altri in cui scorre il torrente) \u00e8 stato istituito da pochi anni un parco fluviale, per il recupero e la protezione dell'habitat naturale.\nNel vallone del rio Sangonetto a circa 1000 metri di altitudine si trova l'antica miniera di talco Garida ora in fase di riqualificazione per una futura fruizione turistica."}
{"id": "546162", "revid": "228587", "url": "https://it.wikipedia.org/wiki?curid=546162", "title": "Kri\u017eevac", "text": "Kri\u017eevac \u00e8 un colle alto circa 500 metri che si innalza un chilometro a sud della localit\u00e0 di Medjugorje in Bosnia ed Erzegovina.\nIl suo vero nome \u00e8 quello di monte Sipovac, praticamente unito al monte Crnica alla cui base \u00e8 posto il Podbrdo.\nImportanza per la religione cattolica.\nIl Kri\u017eevac, insieme al Podbrdo ed alla chiesa parrocchiale dedicata a san Giacomo, \u00e8 uno dei tre punti fondamentali di devozione per ogni cattolico che si rechi in pellegrinaggio a Me\u0111ugorje. Sulla cima del colle \u00e8 stata costruita una Croce monumentale, alta 8.5 metri e larga 3.5, in onore dell'Anno Santo della Redenzione 1933-'34, ad opera dei parrocchiani di Me\u0111ugorje.\nStoria e culto della croce.\nLa costruzione della croce \u00e8 iniziata nel 1933 ed \u00e8 stata completata nel 1934, e da quell'anno il monte \u0160ipovac \u00e8 stato chiamato appunto monte Kri\u017eevac, monte della Croce.\nPare che uno dei motivi che spinse la popolazione ad erigere la croce furono delle piogge abbondanti che minacciavano i raccolti, per le quali il parroco di allora, Bernardin Smoljan, spinse i parrocchiani, nonostante la loro povert\u00e0, a costruire la croce a memoria dei 1900 anni dalla morte di Cristo.&lt;br&gt;\nAlcune reliquie della vera Croce di Ges\u00f9, ricevute da Roma per l'occasione, sono state inserite nell'asta della croce stessa. &lt;br&gt;\nIl 16 marzo 1934 fu celebrata la prima santa Messa ai piedi della croce. Nel settembre del 1935, il vescovo Alojzije Mi\u0161i\u0107 ordin\u00f2 che a Me\u0111ugorje la \"Festa della Esaltazione della Santa Croce\" venisse celebrata ogni anno la prima domenica dopo la \"Festa della Nativit\u00e0 di Maria\", e che la messa fosse celebrata sul Kri\u017eevac.\nIl Kri\u017eevac oggi.\nKri\u017eevac \u00e8 anche il nome della stessa \"Festa dell'Esaltazione della Santa Croce\" nella Parrocchia di Me\u0111ugorje.\nSe fino al 1981 questa festa era per i parrocchiani e gli amici dei villaggi vicini, con l'inizio delle apparizioni della Regina della Pace \u00e8 divenuta una celebrazione per i cattolici di tutto il mondo. Durante la settimana precedente al giorno della festa, la croce \u00e8 illuminata di notte con migliaia di luci che annunciano l'imminenza della festa."}
{"id": "546163", "revid": "196390", "url": "https://it.wikipedia.org/wiki?curid=546163", "title": "Copkiller", "text": ""}
{"id": "546170", "revid": "122662742", "url": "https://it.wikipedia.org/wiki?curid=546170", "title": "Gradi Plato", "text": "I gradi Plato (\u00b0P) sono una unit\u00e0 di misura della densit\u00e0 di una soluzione particolarmente utilizzata nell'industria birraria per la sua immediatezza d'uso. Tale sistema di misurazione fu sviluppato dal chimico tedesco Fritz Plato (1858-1938) da cui deriva appunto il nome dell'unit\u00e0 di misura.\nPer definizione, si dice che la densit\u00e0 di una soluzione misurata in gradi Plato \u00e8 l'equivalente della densit\u00e0, misurata in percentuale peso/peso, di una soluzione di saccarosio diluita in acqua.\nIn altre parole, dire che un litro di mosto di birra abbia un contenuto pari a 12 gradi Plato, equivale a dire che la densit\u00e0 di estratto (cio\u00e8 di zuccheri disciolti nel mosto) in questione sia pari a quella di un litro di soluzione acquosa contenente il 12% peso/peso di saccarosio: approssimando il peso specifico dell'acqua a 1 kg/l (o 1 g/ml) e supponendo di essere sul livello del mare e a temperatura ambiente, si pu\u00f2 quindi dire che il campione di mosto (la densit\u00e0 del mosto \u00e8 superiore a 1 kg/l) contiene circa 120 grammi di estratto."}
{"id": "546177", "revid": "235890", "url": "https://it.wikipedia.org/wiki?curid=546177", "title": "Funzione G di Meijer", "text": "In matematica, la funzione G di Meijer \u00e8 una funzione introdotta da Cornelis Simon Meijer nel 1936 con il proposito di definire una funzione molto generale che potesse includere come caso particolare la maggior parte delle funzioni speciali allora note. Questo non fu l'unico tentativo in questo senso: gi\u00e0 la funzione ipergeometrica e la funzione E di MacRobert avevano lo stesso scopo, ma la funzione di Meijer and\u00f2 oltre includendo anche queste altre funzioni come caso particolare. La prima definizione di Meijer fu fatta attraverso una serie; oggigiorno la definizione utilizzata \u00e8 quella attraverso un opportuno integrale in campo complesso, ideato da Erd\u00e9lyi nel 1953. Con la corrente formulazione, \u00e8 possibile esprimere la maggior parte delle funzioni speciali in termini della funzione G di Meijer e della funzione Gamma.\nOltre a consentire la rappresentazione della maggior parte delle funzioni speciali, la funzione G gode di diverse propriet\u00e0, come il fatto che l'insieme di tutte le funzioni G di Meijer \u00e8 chiuso rispetto alle derivazione e integrazione indefinita.\nDefinizione.\nLa funzione formula_1 in generale \u00e8 definita nel campo complesso dal il seguente integrale:\nnel rispetto delle seguenti ipotesi:\nLa funzione formula_1 \u00e8 una funzione analitica di formula_18 con un punto di discontinuit\u00e0 nell'origine. Per comodit\u00e0 si introduce una notazione pi\u00f9 compatta sfruttando dei vettori:\nLa formula_20 nell'integrale della definizione sta ad indicare il percorso di integrazione. Ci sono tre diversi percorsi possibili:\nSi dimostra che, se la funzione formula_1 \u00e8 definita per pi\u00f9 di uno di questi percorsi formula_20, allora il risultato \u00e8 lo stesso. Se l'integrale converge solo per uno di questi percorsi, allora tale percorso \u00e8 l'unico da considerarsi. Se l'integrale converge quando viene calcolato lungo il secondo percorso, allora la funzione formula_1 pu\u00f2 essere espressa come somma di residui, facendo uso della funzione ipergeometrica generalizzata:\nTale definizione \u00e8 valida solo quando l'integrale calcolato lungo il percorso 2 converge, ovvero formula_61, con il caso limite di formula_15 e formula_16. Gli asterischi hanno un significato particolare: nella produttoria l'asterisco ricorda di ignorare il caso formula_64, ponendolo uguale ad uno. Nel secondo caso, nell'argomento della funzione ipergeometrica, ricordando il significato della notazione compatta:\nl'asterisco ricorda di ignorare il caso formula_66, ponendolo nuovamente uguale ad uno. Nel caso in cui formula_67, il secondo percorso non contiene nessun polo e quindi il valore dell'integrale \u00e8 identicamente nullo. In altri termini:\nDa queste considerazioni si evince immediatamente come la funzione formula_1 sia un'ulteriore generalizzazione della funzione ipergeometrica generalizzata: infatti, nella definizione la funzione formula_1 \u00e8 definita per ogni valore dei parametri formula_71 e formula_72; nel caso particolare in cui l'integrale sia valido lungo il secondo percorso allora la funzione formula_1 pu\u00f2 essere espressa attraverso la funzione ipergeometrica. In altri termini, l'introduzione della funzione formula_1 serve a dare una soluzione all'equazione ipergeometrica generalizzata anche per formula_75.\nL'equazione differenziale della funzione G.\nIn base alla sua definizione, si dimostra che la funzione formula_1 \u00e8 soluzione della seguente equazione differenziale:\nL'ordine dell'equazione \u00e8 formula_78.\nContinuit\u00e0 analitica della funzione G.\nLa seguente propriet\u00e0 della funzione formula_1, detta \"di continuit\u00e0 analitica\", si dimostra direttamente dalla definizione:\nGrazie a tale propriet\u00e0 \u00e8 possibile trasformare una funzione formula_1 con formula_82 in una che abbia formula_83 (o viceversa). In altri termini, \u00e8 lecito utilizzare sempre la espressione della funzione formula_1 in termini della funzione ipergeometrica (quella valida solo nel caso in cui il percorso 2 converga), riconducendosi sempre al caso formula_83 sfruttando tale propriet\u00e0 (nel caso formula_15 la formula continua ad essere valida nell'ipotesi formula_87).\nRelazione tra funzione G e funzione ipergeometrica generalizzata.\nLa funzione ipergeometrica generalizzata pu\u00f2 sempre essere espressa in termini della funzione formula_1:\ndove si \u00e8 usata la notazione compatta:\nsfruttando la propriet\u00e0 di continuit\u00e0 analitica, \u00e8 possibile esprimere la stessa relazione in una forma leggermente diversa:\nentrambe le precedenti relazioni sono valide nell'ipotesi in cui la funzione formula_92 sia definita, ovvero formula_45 oppure formula_94 con formula_95.\nPropriet\u00e0 elementari della funzione G.\nCome si vede dalla definizione, i fattori formula_96 e formula_97 sono rispettivamente al numeratore e al denominatore di una frazione; per questo motivo, se ci sono dei parametri uguali \u00e8 possibile semplificarli, riducendo cos\u00ec l'ordine della funzione formula_1. Se sia \"m\" o \"n\" l'ordine che deve scendere, dipende dalla posizione dei fattori l'uno rispetto all'altro. In pratica, se una delle formula_99 \u00e8 uguale ad uno dei formula_100, la funzione formula_1 si riduce ad una di ordine inferiore. Ad esempio:\ndualmente, se una delle formula_8 (formula_104) \u00e8 uguale a una delle formula_105 (formula_40), allora la funzione formula_1 si riduce ad una di ordine inferiore. Ad esempio:\nInoltre, sempre dalla definizione, si dimostrano le seguenti relazioni:\ndove nella seconda formula_111 \u00e8 intero o zero. Per quanto riguarda la differenziazione, sono valide le seguenti relazioni:\nDa queste quattro propriet\u00e0 se ne possono ricavare altre semplicemente calcolando la derivata a sinistra dell'uguale e manipolando un po'. Ad esempio:\ned inoltre:\novviamente molte delle propriet\u00e0 della funzione ipergeometrica possono essere dedotte da queste appena enunciate.\nTeorema della moltiplicazione.\nNell'ipotesi in cui formula_6 e che formula_120, formula_121, formula_71 e formula_72 siano interi con:\n\u00e8 valida la seguente relazione:\nche si dimostra sfruttando le precedenti formule di derivazione. Tale teorema \u00e8 una generalizzazione di teoremi simili esistenti per le funzioni di Bessel, la funzione ipergeometrica e quelle confluenti.\nIntegrali che coinvolgono la funzione G.\n\u00c8 valida la seguente formula di integrazione per la funzione formula_1:\nTale relazione integrale \u00e8 valida nell'ipotesi formula_45; nel caso in cui formula_129 basta applicare la continuit\u00e0 analitica della funzione formula_1:\nUn'altra notevole propriet\u00e0 integrale \u00e8 quella che permette di rappresentare l'integrale del prodotto tra due funzioni formula_1 con un'unica funzione:\nLa trasformata di Laplace.\nUtilizzando tutte le propriet\u00e0 indicate fino ad ora \u00e8 possibile dimostrare la seguente relazione:\nquesta \u00e8 una formula leggermente pi\u00f9 generale per la trasformata di Laplace. In particolare, per ottenere la trasformata di Laplace canonica basta porre formula_138.\nLa trasformata generalizzata di Laplace inversa \u00e8:\ndove formula_140 \u00e8 una costante reale maggiore di zero,formula_18 \u00e8 reale ed inoltre formula_142. \nSi pu\u00f2 dimostrare anche la seguente relazione, che rappresenta un'altra trasformata di Laplace che riguarda la funzione formula_1:\nTrasformate integrali con la funzione G.\nIn generale, due funzione formula_145 e formula_146 sono detti nuclei di trasformazione se, date due funzioni formula_147 e formula_148, le due relazioni:\nsono verificate contemporaneamente. I due nuclei sono anche simmetrici se formula_151. \nLa trasformata secondo Narain.\nNarayana Pandit ha dimostrato (1962, 1963) che le funzioni:\nsono in generale due kernel asimmetrici. Nel caso particolare in cui formula_15, formula_155, formula_156 per formula_157 e formula_158 per formula_159, si dimostra che i due nuclei sono simmetrici.\nLa trasformata secondo Wimp.\nJet Wimp nel 1964 ha dimostrato che le seguenti due funzioni sono nuclei di trasformazione asimmetrici:\ndove la funzione formula_162 \u00e8 definita come:\nRelazioni tra la funzione G ed altre funzioni elementari.\nLa seguente lista mostra come sia possibile esprimere molte funzioni in termini della funzione formula_1:\nLe ultime due funzioni sono le funzioni di Bessel di primo e secondo tipo."}
{"id": "546180", "revid": "125483273", "url": "https://it.wikipedia.org/wiki?curid=546180", "title": "Lockheed L-1011 TriStar", "text": "Il Lockheed L-1011 TriStar \u00e8 un aereo di linea trimotore a fusoliera larga sviluppato dall'azienda aeronautica statunitense Lockheed Corporation nei tardi anni sessanta.\nCommercializzato dai primi anni settanta, il TriStar si inser\u00ec nella stessa fascia di mercato del Boeing 747 e del McDonnell Douglas DC-10: erano infatti i primi tre aerei a fusoliera larga (\"wide-body\"), con capacit\u00e0 che superava i 300 passeggeri. Tra il 1968 e il 1984 la Lockheed costru\u00ec un totale di 250 esemplari; al 2009, ne rimangono in servizio circa 20 con compagnie charter o operatori militari.\nStoria del progetto.\nNel 1966 la American Airlines sottopose a diverse industrie aeronautiche statunitensi la richiesta di un aereo pi\u00f9 piccolo del Boeing 747, ma comunque in grado di trasportare molti passeggeri per destinazioni come Londra o l'America meridionale partendo dagli hub della compagnia a Dallas e New York.\nLa risposta della Lockheed Corporation fu l'L-1011 TriStar, un aereo a doppio corridoio interno, bassa rumorosit\u00e0, migliore affidabilit\u00e0 ed efficienza, mentre la McDonnell Douglas rispose con il DC-10, un progetto simile al \"TriStar\", specie nella scelta dell'adozione di tre motori.\nLa American Airlines scelse infine il DC-10, anche se aveva mostrato un certo interesse per il TriStar e sembrava prossima all'acquisto. Questo comportamento della compagnia era dovuto al fatto che voleva convincere la McDonnell Douglas ad abbassare il prezzo per il DC-10, cosa che poi in effetti fece.\nSenza il supporto dell'American Airlines, il \"TriStar\" venne quindi lanciato grazie agli ordini della TWA e della Eastern Air Lines.\nAnche se la progettazione del \"TriStar\" era contemporanea a quella del DC-10, la Lockheed venne battuta sul tempo dalla McDonnell Douglas a causa dei ritardi nella consegna dei motori. I motori erano i turboventola RB211 della Rolls-Royce, ma lo sviluppo di questo motore port\u00f2 l'azienda quasi al fallimento e l'assemblaggio finale dell'L-1011 si ferm\u00f2: a quel punto per\u00f2 era troppo tardi per cambiare i motori (c'erano in lista anche la General Electric e la Pratt &amp; Whitney). Il governo britannico non avrebbe approvato gli aiuti statali per risollevare la Rolls-Royce finch\u00e9 quello statunitense non avesse garantito gli introiti derivati dal contratto con la Lockheed Corporation. L'accordo fu approvato e il finanziamento che risollev\u00f2 la Rolls-Royce venne da banche statunitensi. A seguito dei ritardi sul programma, anche la Lockheed si trov\u00f2 in difficolt\u00e0 e fu costretta a chiedere aiuti governativi. A causa di questi ritardi, il DC-10 monopolizz\u00f2 le vendita di aerei di questa classe per 5 anni a danno del \"TriStar\".\nProgettato per trasportare al massimo 400 passeggeri, il \"TriStar\" utilizzava un'insolita formula propulsiva per aerei di questa dimensione: due motori sotto le ali e un terzo posto sotto la deriva, anche se il progetto originale prevedeva solo due motori.\nCostruito nelle fabbriche della Lockheed a Burbank e Palmdale, California, il \"TriStar\" risent\u00ec molto della competizione con il Boeing 747, e ancora di pi\u00f9 di quella con il DC-10 (e pi\u00f9 tardi del successivo MD-11), molto pi\u00f9 simile nel progetto.\nIl \"TriStar\" ottenne un record di sicurezza migliore del DC-10, e la TWA lo indic\u00f2 come uno degli aeroplani pi\u00f9 sicuro al mondo, mentre proprio in quel periodo venivano sollevati dei dubbi sulla sicurezza del DC-10, impiegato soprattutto dalle compagnie rivali. Comunque la McDonnell Douglas riusc\u00ec a vendere il doppio degli esemplari del \"TriStar\", anche a causa dei problemi al motore e dei conseguenti ritardi che quest'ultimo ha avuto; inoltre per il \"TriStar\" erano disponibili solo gli RB211, mentre sul DC-10 potevano essere montati motori sia della Pratt &amp; Whitney che della General Electric.\nIl prototipo vol\u00f2 per la prima volta il 16 novembre 1970 e il primo esemplare fu consegnato alla Eastern Air Lines il 26 aprile del 1972.\nA met\u00e0 degli anni settanta lo scandalo Lockheed port\u00f2 alle dimissioni del primo ministro giapponese Tanaka Kakuei e dei massimi vertici aziendali: il costruttore statunitense aveva corrotto il governo giapponese per spingere la All Nippon Airways all'acquisto dei \"L-1011\".\nNonostante tutti i problemi di sviluppo, i motori della Rolls-Royce mostrarono grandi qualit\u00e0 sia in termini di rendimento che di rumorosit\u00e0 e inquinamento ambientale: l'aereo era uno dei pi\u00f9 silenziosi di quel periodo e non aveva emissioni visibili di fumo.\nNel 1981, a causa anche della recessione del settore, fu evidente che l'azienda non sarebbe riuscita a vendere abbastanza esemplari per recuperare le spese e il programma venne sospeso. La Lockheed avrebbe dovuto vendere 500 aerei per coprire le spese, ma il mancato raggiungimento di questo obiettivo rese il \"TriStar\" l'ultimo aereo commerciale dell'azienda ed uno degli investimenti meno redditizi.\nImpiego operativo.\nImpiego civile.\nLa Delta Air Lines \u00e8 stata la principale cliente, mentre la Cathay Pacific divent\u00f2 la pi\u00f9 grande operatrice non statunitense, avendo acquisito i 21 esemplari della Eastern Air Lines dopo la sua bancarotta.\nLa maggior parte delle compagnie lo hanno ritirato dal servizio; la Cathay li ha ritirati dal servizio nell'ottobre del 1996, sostituendoli con gli Airbus A330-300. La TWA ritir\u00f2 il suo ultimo esemplare nel 1997, mentre la Delta nel 2001, rimpiazzandoli con il Boeing 767-400ER.\nIl TriStar viene comunque impiegato da alcune piccole compagnie, specialmente in Africa e in Asia. La Thai Sjy Airlines avvi\u00f2 i collegamenti nel 2004 con una flotta composta da tre TriStar, anche se la maggior parte degli esemplari civili sono stati venduti per impiegarne i componenti come pezzi di riserva.Le ultime tre compagnie aeree ad operare l'L-1011 in servizio di linea sono state Brussels Airlines (codeshare con Hewa Bora Airways), Thai Sky Airlines e Lloyd Aereo Boliviano, con voli finali rispettivamente nell'agosto 2007, febbraio 2008 e maggio 2008. Negli anni successivi l'L-1011 \u00e8 stato utilizzato da vettori start-up pi\u00f9 piccoli, in particolare in Africa e in Asia. Questi operatori svolgevano la loro attivit\u00e0 principalmente nei business charter .\nGli operatori civili del TriStar sono stati :\nImpiego militare.\nIl TriStar \u00e8 stato impiegato anche in ambito militare come aerocisterna e cargo. La Royal Air Force ne aveva in servizio nove in 4 differenti varianti: sono stati acquistati usati dalla British Airways e dalla Pan Am. Due esemplari erano stati ridesignati TriStar K.MK 1 e venivano usati esclusivamente come aerocisterne; altri quattro invece potevano essere usati come aerocisterna o come cargo; due TriStar C.Mk 2 e l'unico TriStar C. Mk 2A erano invece usati esclusivamente come cargo. Gli Mk 2A differivano dagli Mk 2 perch\u00e9 disponevano di radio e avionica di tipo militare.\nLa RAF li acquist\u00f2 subito dopo la guerra delle Falkland per rimediare alla carenza di aerei da trasporto e aerocisterne a lungo raggio.\nVennero impiegati anche in molti conflitti recenti: due TriStar vennero dislocati all'Aeroporto Internazionale di Riad-Re Khalid, vicino a Riad in Arabia Saudita, durante la guerra del Golfo nel 1991; vennero chiamati \"Pinky\" e \"Perky\". Durante l'operazione Allied Force, quattro esemplari furono invece dislocati ad Ancona, per essere impiegati come aerocisterne. Si unirono anche ai Vickers VC10 per rifornire in volo gli aerei della US Navy durante le operazioni in Afghanistan. Sono stati impiegati anche nelle recenti operazioni in Iraq.\nSono rimasti in servizio fino alla fine di marzo 2014. L'ultimo volo di uno di questi Tristar militari fu effettuato dal MK1 matricola ZD951. Il L-1011 verr\u00e0 rimpiazzato dall'Airbus A330 MRTT del programma \"Future Strategic Tanker Aircraft\". Il consorzio Airtanker, guidato dalla EADS, vince il contratto FSTA nel gennaio del 2004; anche se avviato nell'aprile del 2004, ci sono continue voci di corridoio sul precario stato degli accordi. Questa situazione ha spinto il ministero della difesa britannico a un ultimatum, riferito alla EADS, in cui ha chiesto di ridurre il prezzo dell'aereo. A causa dei dubbi su questo programma, la Marshall Aerospace, responsabile della conversione dagli originali TriStar, si \u00e8 offerta di comprare e riconvertire alcuni dei TriStar civili. Questo darebbe al Regno Unito un necessario aumento delle capacit\u00e0 di trasporto (considerano anche che a breve verranno ritirati anche i VC10) a un prezzo irrisorio rispetto ai 13 miliardi di sterline del programma FSTA.La RAF ha dismesso tutti i suoi L-1011 ,non \u00e8 prevista alcun progetto di riconversione,dunque attualmente (2022) sono accantonati a Bruntingthorpe ,non \u00e8 definito il loro futuro,anche se saranno probabilmente demoliti visto il loro cattivo stato di conservazione.\nIncidenti.\nAltri quattro aerei vennero irrimediabilmente danneggiati mentre erano a terra:"}
{"id": "546181", "revid": "125452446", "url": "https://it.wikipedia.org/wiki?curid=546181", "title": "Klub Pi\u0142karski Legia Warszawa", "text": "Il Legia Varsavia (per esteso in polacco; \"Klub Pi\u0142karski Legia Warszawa Sportowa Sp\u00f3\u0142ka Akcyjna\"; traduzione: Club Calcio Legia Varsavia Societ\u00e0 Sportiva per Azioni), internazionalmente noto come Legia Warszawa, \u00e8 una societ\u00e0 calcistica polacca con sede nella citt\u00e0 di Varsavia. Milita nell'Ekstraklasa, la massima divisione del campionato polacco di calcio.\n\u00c8 una delle compagini pi\u00f9 titolate nella storia del calcio polacco, avendo vinto 15 campionati, 19 coppe nazionali, 4 supercoppe nazionali e una Coppa di Lega polacca. A livello europeo il traguardo migliore \u00e8 il raggiungimento delle semifinali, sia in Coppa dei Campioni che in Coppa delle Coppe.\nStoria.\nIl Legia Varsavia viene fondato nel marzo 1916, durante le operazioni militari sul fronte orientale della prima guerra mondiale, nel quartiere di Maniewicze, a Volinia. La sede verr\u00e0 spostata nella capitale Varsavia solo successivamente. Partecipa per la prima volta al campionato nazionale nel 1927 e retrocede al termine del campionato 1936. In quegli anni il punto pi\u00f9 alto toccato dalla squadra \u00e8 la terza posizione nella classifica finale.\nNel primo dopoguerra la squadra torna in massima serie e diviene il principale club calcistico dell'Esercito polacco. Vince per la prima volta il campionato nel 1955 e si ripete l'anno successivo. In entrambe queste stagioni vince anche la Coppa di Polonia, realizzando quindi due \"double\". Partecipa per la prima volta alla Coppa dei Campioni nell'edizione 1956-1957, ma viene eliminato nel turno preliminare dai cecoslovacchi dello Slovan Bratislava.\nGli anni sessanta iniziano con un buon secondo posto nel 1960, mentre nel 1964 il Legia vince la terza coppa nazionale. Grazie a questo successo, la squadra, allenata da Virgil Popescu, partecipa alla Coppa delle Coppe 1964-1965, da cui viene eliminata ai quarti di finale dai tedeschi occidentali del Monaco 1860.. Nel corso del medesimo decennio il Legia vince un'altra Coppa di Polonia, nel 1966, ottiene un secondo posto, nel campionato 1967-1968, e, in chiusura di decade, si aggiudica per la terza volta il titolo nazionale nel 1968-1969.\nGli anni settanta sono per il Legia un altro buon decennio, anche per la presenza, tra gli altri, di giocatori come Kazimierz Deyna e Robert Gadocha. La squadra vince subito il quarto titolo nel 1970, secondo consecutivo, ma probabilmente la stagione sar\u00e0 maggiormente ricordata per la semifinale raggiunta nella Coppa dei Campioni 1969-1970, dove, dopo aver eliminato i romeni dell'UT Arad (per altro vincendo 8-0 la partita casalinga), i francesi del Saint-\u00c9tienne e i turchi del Galatasaray, il Legia viene eliminato dagli olandesi del Feyenoord, che poi vinceranno la coppa. Anche nella successiva edizione della Coppa dei Campioni il Legia ottiene un piazzamento onorevole, venendo eliminato ai quarti di finale dagli spagnoli dell'Atl\u00e9tico Madrid. Nella Coppa delle Coppe 1972-1973 sono, invece, i futuri vincitori del trofeo, gli italiani del Milan ad eliminare i polacchi al secondo turno, ma solo ai tempi supplementari. Il Legia vince nel 1973 la Coppa di Polonia per la quinta volta, mentre il resto il decennio si chiude con qualche buon piazzamento.\nNegli anni ottanta il Legia si aggiudica subito altre due coppe nazionali, nel 1980 e nel 1981. Arriva poi ai quarti di finale della Coppa delle Coppe 1981-1982, battuta dai sovietici della Dinamo Tbilisi. In campionato, invece, la squadra non va mai oltre il secondo posto, che viene raggiunto sia nel campionato 1984-1985 sia in quello successivo. In virt\u00f9 di questi due piazzamenti, il Legia partecipa ad altrettante edizioni di Coppa UEFA, nel 1985-1986 e nel 1986-1987, ma in entrambi i casi viene eliminato dall'Inter. Il decennio viene chiuso con l'ottava coppa nazionale, messa in bacheca nel 1989, e la prima Supercoppa di Polonia vinta dal club, nello stesso anno.\nGli anni novanta sono un decennio ben pi\u00f9 soddisfacente del precedente: nel 1990 il Legia vince la nona Coppa nazionale e grazie a questa ottiene l'accesso alla Coppa delle Coppe 1990-1991. Qui arriva per la seconda volta alle semifinali in una manifestazione continentale, eliminando i lussemburghesi dello Swift Hesperange, gli scozzesi dell'Aberdeen e la Sampdoria, prima di essere eliminato dai futuri campioni del Manchester United. Nel campionato 1992-1993 si arriva all'ultima giornata con il Legia a pari punti con l'\u0141KS \u0141\u00f3d\u017a. Il campionato sarebbe stato deciso grazie alla differenza reti, ma le goleade sospette delle due squadre inducono la federazione ad assegnare il titolo al terzo classificato, il Lech Pozna\u0144. Proseguendo, il Legia vince poi il campionato in due occasioni, nel 1993-1994 e l'anno successivo. Nella UEFA Champions League 1995-1996 il Legia si qualifica alla fase a gironi; qui viene sorteggiato nel gruppo con lo Spartak Mosca, il Rosenborg e il Blackburn. I polacchi concludono il girone al secondo posto alle spalle dei russi e ottengono cos\u00ec la qualificazione ai quarti, dove vengono eliminati dal . In patria il Legia ottiene due secondi posti in campionato, nel 1995-1996 e nella stagione successiva, e vince due supercoppe nazionali, nel 1994 e nel 1997, e tre Coppe di Polonia, nel 1994, 1995 e nel 1997. Partecipa poi alla Coppa delle Coppe 1997-1998, ma viene eliminato da un sorprendente nei sedicesimi di finale.\nGli anni duemila iniziano con qualche buon piazzamento in campionato e qualche partecipazione alla Coppa UEFA, come nell'edizione 1999-2000, quando il Legia \u00e8 eliminato nel secondo turno dall'Udinese. Vinto il campionato 2001-2002, stessa annata in, cui viene messa in bacheca la Coppa di Lega polacca, nel 2002-2003 la squadra incontra nel terzo turno preliminare della UEFA Champions League il Barcellona che, eliminando i polacchi, li fa retrocedere in Coppa UEFA, da cui vengono estromessi dallo Schalke 04 nel secondo turno. Il Legia vince il settimo campionato nel 2005-2006, ma anche in questa occasione si ritrova in Coppa UEFA. In generale, nel decennio il club di Varsavia ottiene tre secondi posti in campionato e si aggiudica una coppa nazionale, nel 2008, e la quarta supercoppa nazionale, nello stesso anno.\nNegli anni duemiladieci il Legia ottiene la qualificazione alla fase a gironi nella UEFA Europa League 2011-2012 grazie alla Coppa di Polonia, conquistata nel 2011. Sorteggiato in un girone con il PSV Eindhoven, l'Hapoel Tel Aviv e il Rapid Bucarest, viene promosso insieme agli olandesi, ma viene eliminato ai sedicesimi di finale dallo Sporting Lisbona. Nello stesso anno vince per la quindicesima volta la Coppa di Polonia.\nIniziata la stagione 2012-2013 con la sconfitta contro il Slask Wroclaw nella Supercoppa di Polonia, il Legia vince il suo nono titolo polacco e si aggiudica anche la Coppa di Polonia, battendo proprio lo Slask Wroclaw. Nel 2013-2014 si conferma campione di Polonia e viene eliminato agli ottavi di finale della coppa nazionale. Nel 2014-2015 il Legia si piazza secondo in Ekstraklasa ed \u00e8 eliminato nei play-off della UEFA Champions League in modo rocambolesco. La partita di andata giocata del terzo turno preliminare, giocata a Varsavia contro il Celtic, termina con il risultato di 4-1 in favore dei polacchi. Durante la partita di ritorno giocata in Scozia, che il Legia conduce per 2-0, i polacchi mandano in campo un calciatore squalificato. La UEFA decreta in seguito il 3-0 a tavolino in favore del Celtic, consentendo cos\u00ec agli scozzesi di qualificarsi in virt\u00f9 del gol segnato fuori casa all'andata. Il Legia retrocede dunque in Europa League, dove supera il preliminare e accede alla fase a gruppi, che conclude al primo posto con 15 punti in 6 partite, primo club polacco a vincere un girone di una competizione calcistica europea. Ai sedicesimi di finale vince in casa dell' per 1-0, ma perde la partita di ritorno in casa per 3-0 ed \u00e8 dunque eliminato dalla competizione.\nNel 2015-2016 il Legia \u00e8 eliminato nella fase a gironi dell'Europa League e vince il suo undicesimo titolo nazionale, piazzando l'attaccante ungherese Nemanja Nikoli\u0107 al primo posto nella classifica dei marcatori con 28 gol. Nel 2016-2017 il Legia si qualifica alla fase a gironi della UEFA Champions League per la prima volta dopo ventuno anni; nel girone, perdendo per 8-4 in casa del Borussia Dortmund, partecipa alla partita con pi\u00f9 reti nella storia della fase a gironi della competizione. Giunto terzo nel girone, viene poi eliminato ai sedicesimi di finale di Europa League. I successi in patria proseguono negli anni a venire, con tre campionati vinti tra il 2017 e il 2021.\nRivalit\u00e0 e amicizie.\nIl club non \u00e8 visto di buon occhio dai tifosi delle altre squadre polacche, in quanto squadra dell'esercito.\nParticolarmente accese sono le rivalit\u00e0 con G\u00f3rnik Zabrze, Ruch Chorz\u00f3w, e Wis\u0142a Cracovia.\nDopo il derby conclusosi 6-0 nel 1993 \u00e8 sorta una rivalit\u00e0 anche con il Lech Pozna\u0144.\nFin dagli anni settanta i tifosi del Legia hanno avuto un buon rapporto con i tifosi di Pogo\u0144 Szczecin e Zag\u0142\u0119bie Sosnowiec.\nNegli anni novanta i rapporti con Pogo\u0144 e Zag\u0142\u0119bie si sono per\u00f2 deteriorati. La squadra \u00e8 in buoni rapporti anche con il (Belgio), con (Paesi Bassi) e .\nOrganico.\nRosa 2021-2022.\n\"Aggiornata al 15 agosto 2021.\""}
{"id": "546185", "revid": "1315817", "url": "https://it.wikipedia.org/wiki?curid=546185", "title": "Enrico da Susa", "text": "Fu inoltre uno dei pi\u00f9 brillanti canonisti e glossatori europei del XIII secolo.\nBiografia.\nEnrico nacque a Susa in Piemonte, come egli stesso ricord\u00f2 in alcuni passi dei suoi trattati, intorno al 1210. Alcuni autori moderni lo considerano appartenente alla famiglia dei de Bartholomeis di Susa, ma non esistono documenti storici a lui contemporanei che confermino tale ipotesi. Nel palazzo de Bartolomeis, dove si pensa sia nato l'Ostiense, intorno al 1860 visse il poeta e scrittore Norberto Rosa. Il celebre canonista crebbe alla corte di Tommaso I di Savoia, marito di Beatrice di Ginevra; in seguito, Enrico riserv\u00f2 una devozione particolare sia alla contessa che alla figlia Beatrice di Savoia, moglie di Raimondo Berengario IV di Provenza.\nIn base ai suoi scritti possiamo affermare che studi\u00f2 diritto romano e diritto canonico a Bologna sotto Iacopo Baldovini e l'Homobonus e che l\u00ec, dopo aver ottenuto la laurea \"in utroque iure\", abbia insegnato per qualche tempo.\nIntorno agli anni 1230/1235 fu arcidiacono di Antibes, poi cappellano del papa. In questo periodo fu anche coinvolto nella disputa con il vescovo Bertrando di Grasse sulla divisione delle propriet\u00e0 diocesane tra vescovo e canonici.\nIn seguito fu insegnante di diritto canonico a Parigi e in Inghilterra, dove comp\u00ec diversi viaggi. Didier ipotizza che vi si sarebbe recato per accompagnare Eleonora, figlia di Raimondo Berengario IV di Provenza, per il suo matrimonio con Enrico III d'Inghilterra, celebrato nel 1236, oppure che abbia raggiunto l'Inghilterra a seguito del cardinale Otto Candido per la legazione del 1237. Comunque, la prima prova certa della sua permanenza sull'isola risale al 1240 quando, secondo la cronaca di Matteo Paris, partecip\u00f2 a un processo per eresia.\nDurante il suo soggiorno inglese Enrico da Susa fu nominato funzionario regio con stipendio a carico dell'Erario. Lo stesso Enrico III gli affid\u00f2 la protezione dell'Ospedale di Santa Croce presso Winchester. Il 13 novembre 1243 papa Innocenzo IV confer\u00ec al vescovo di Hereford l'autorit\u00e0 di dispensarlo dalle restrizioni del canone 29 del Concilio Lateranense IV, che proibivano l'occupazione di pi\u00f9 di un beneficio.\nL'Ostiense fu allontanato dall'isola solo dopo la disputa con il vescovo di Norwich, William Raleigh, per l'elezione del vescovo di Winchester. Enrico III lo invi\u00f2 in missione diplomatica presso il papa che, nel 1244, lo consacr\u00f2 vescovo di Sisteron. Nel dicembre dello stesso anno, insieme al vescovo Bertrando, scrisse i nuovi statuti per il governo delle diocesi, statuti che garantivano pi\u00f9 autorit\u00e0 al capitolo diocesano. Risale allo stesso periodo la sua nomina a cappellano di Sua Santit\u00e0.\nEnrico rimase a Sisteron fino al 1250, quando fu nominato arcivescovo di Embrun.\nFu creato cardinale vescovo di Ostia e Velletri, di qui il soprannome, da papa Urbano IV nel concistoro del 22 maggio 1262.\nPer motivi di salute fu costretto a lasciare il conclave che, dopo tre anni di sede vacante, elesse papa Gregorio X (1271 \u2013 1276).\nIl luogo preciso della sua sepoltura \u00e8 ignoto. Alcuni hanno ipotizzato che sia morto a Lione, e sia stato tumulato nel convento dei domenicani di quella citt\u00e0, in conformit\u00e0 alle sue volont\u00e0 testamentarie, in cui esprimeva il desiderio di sepoltura nel convento domenicano pi\u00f9 vicino al luogo di morte. Tuttavia, non esiste alcuna prova della sua morte a Lione e appare poco credibile che, gi\u00e0 in precarie condizioni di salute, vi si sia portato in punto di morte.\nL'Ostiense, affinch\u00e9 il suo pensiero giuridico gli sopravvivesse, lasci\u00f2 copie delle sue opere all'Universit\u00e0 di Bologna, alla chiesa cattedrale di Embrun, all'Universit\u00e0 di Parigi, al vicecancelliere della Curia romana e al nuovo papa.\nEnrico da Susa nella Divina Commedia.\nNel \"Paradiso\" Dante Alighieri parla di Enrico nominandolo l'Ostiense, e fa dire a Bonaventura da Bagnoregio:"}
{"id": "546186", "revid": "17351", "url": "https://it.wikipedia.org/wiki?curid=546186", "title": "Lockheed C-141", "text": ""}
{"id": "546188", "revid": "17351", "url": "https://it.wikipedia.org/wiki?curid=546188", "title": "North American P-82", "text": ""}
{"id": "546194", "revid": "1544245", "url": "https://it.wikipedia.org/wiki?curid=546194", "title": "MI5", "text": "Il Security Service, spesso indicato come MI5 (Military Intelligence, Sezione 5), \u00e8 l'ente per la sicurezza e il controspionaggio del Regno Unito.\nSi occupa della protezione dalle minacce alla sicurezza nazionale: della Regina e dei membri della Famiglia Reale, della democrazia parlamentare e degli interessi economici britannici, della lotta ai crimini gravi, al separatismo, al terrorismo e allo spionaggio nel Regno Unito.\nSi occupa quindi della sicurezza interna, mentre il MI6 si occupa della sicurezza esterna.\nDal 1995 ha sede a Thames House, a Londra. Dipende dall'Home Office ed \u00e8 sotto la formale direzione del Joint Intelligence Committee (JIC).\nStoria.\nI primi anni.\nCome l'MI6, anche l'MI5 ha le sue basi nel Secret Service Bureau, fondato nel 1909 come organizzazione preposta al controllo sulle operazioni segrete. Il Bureau era originariamente diviso in una sezione navale e una dell'esercito. La sezione navale era specializzata in attivit\u00e0 di spionaggio all'estero, mentre quella dell'esercito inizi\u00f2 ad occuparsi del controspionaggio all'interno del Regno Unito. La divisione fu formalizzata. Dopo una serie di cambi di nome burocratici durante i quali fu conosciuta come MO5 (Direzione per le Operazioni Militari sezione 5) e l'aggiunta di vari sottodipartimenti denominati con lettere dell'alfabeto, la sezione interna cominci\u00f2 dal 1915 ad essere conosciuta come MI5 (Direzione dell'Intelligence Militare sezione 5), nome che mantiene informalmente ancora oggi.\nIl fondatore fu Vernon Kell, che la guid\u00f2 fino alla prima parte della Seconda guerra mondiale. Il suo compito era inizialmente limitato a garantire la sicurezza nazionale attraverso il controspionaggio. Lavorava in collaborazione con la Special Branch della Metropolitan Police e il servizio segreto era responsabile dell'attivit\u00e0 direttiva e dell'identificazione delle spie straniere, mentre la polizia forniva personale per le indagini su questi casi e per arresti e interrogatori.\nIl servizio segreto ebbe molti successi prima della guerra mondiale. Fu creato in un clima di isterismo sulla supposizione dell'esistenza di una rete di centinaia di migliaia di spie tedesche, pronte ad attivit\u00e0 di spionaggio e sabotaggio prima dell'invasione tedesca. In realt\u00e0 nessuna invasione era pianificata ed esistevano solo una ventina di spie tedesche incompetenti. MI5 ebbe rapidamente successo nell'identificarle e Kell prese la decisione di non arrestarle ma tenerle sotto controllo fino allo scoppio della guerra. Pens\u00f2 che arrestandole, i tedeschi avrebbero inviato altre spie al loro posto sconosciute alle autorit\u00e0 britanniche. Invece attese lo scoppio della guerra e dopo dodici ore dalla notizia arrest\u00f2 l'intera rete, privando completamente la Germania di un'affidabile intelligence all'interno del Regno Unito.\nIl periodo tra le due guerre.\nDopo il promettente inizio, la storia dell'MI5 peggior\u00f2. Negli anni dieci e venti ebbe considerevoli successi nel controspionaggio. La Germania continu\u00f2 a tentare infiltrazioni di spie durante la guerra. Ma l'MI5, usando un metodo che prevedeva uno stretto controllo sulle entrate e uscite dal paese \u2013 e, fondamentalmente, un controllo su larga scala della posta, identific\u00f2 facilmente tutti gli agenti. Dopo la guerra, l'attenzione si concentr\u00f2 sui tentativi dell\u2019Unione Sovietica, e dei paesi comunisti, di fornire supporto ad attivit\u00e0 rivoluzionarie nel Regno Unito; l'esperienza dell'MI5, unita all'iniziale incompetenza dei sovietici, permise di avere successo nell'identificazione e nel monitoraggio di queste attivit\u00e0.\nNel frattempo, il ruolo dell'MI5 si era allargato. A causa del timore delle spie, l'MI5 ebbe molte pi\u00f9 risorse del necessario per controllare le spie tedesche. Ci\u00f2, secondo quanto avviene nelle burocrazie governative, lo costrinse ad allargare i suoi compiti per usare le risorse inutilizzate. L'MI5 acquis\u00ec nuove responsabilit\u00e0 durante la guerra. Ebbe un ruolo pi\u00f9 politico e venne coinvolto nella sorveglianza non solo di agenti stranieri ma di pacifisti, organizzazioni contro la coscrizione e sindacati. Ci\u00f2 si giustific\u00f2 ritenendo che ci fosse l'influenza degli stranieri alla base di queste organizzazioni. Alla fine della guerra l'MI5 era una polizia segreta pur senza poteri di arresto oltre che un'agenzia di controspionaggio. L'espansione dei compiti continu\u00f2 dopo un breve periodo post-bellico di contrasti con il capo dello Special Branch, Sir Basil Thompson. L'MI5 acquis\u00ec la responsabilit\u00e0 delle operazioni di sicurezza non solo in Gran Bretagna ma in tutto l'Impero britannico e con il declino dell'impero gli agenti di sicurezza delle British High Commission tornarono a Londra e si aggregarono al MI5, che ebbe un ruolo importante in Irlanda.\nLe operazioni durante la guerra anglo-irlandese furono un disastro. Infiltratosi nell'Irish Republican Army, anche prima che Michael Collins ordinasse una spietata purga degli agenti irlandesi dell'MI5, molti dei quali furono uccisi, non riusc\u00ec a fornire utili informazioni sui movimenti dell'esercito repubblicano irlandese durante la Home Rule e le controversie indipendentiste.\nNel 1931 l'MI5 divenne autonoma, sotto l'egida dell'Home Office, ma di fatto dipendente direttamente dal primo ministro. Il declino dell'MI5 nel controspionaggio inizi\u00f2 negli anni trenta. Esso fu vittima dei propri successi passati e incapace di cambiare la filosofia di pensiero che aveva seguito negli anni '10 e '20. in particolare, fu incapace di adeguarsi ai nuovi metodi del NKVD, il servizio segreto russo poi divenuto il KGB. Continu\u00f2 a pensare ad agenti che cercavano di avere informazioni attraverso l'osservazione o la corruzione o ad agitare sindacati e forze armate mentre si facevano passare per normali cittadini. L'NKVD aveva metodi pi\u00f9 sofisticati e inizi\u00f2 a reclutare agenti all'interno dell'establishment, molti all'Universit\u00e0 di Cambridge, che erano un investimento di lungo termine. Essi in seguito raggiunsero importanti posizioni nel governo e nella stessa intelligence britannica come dimostra il caso di Kim Philby, dalle quali fu facile fornire informazioni sensibili al NKVD. I pi\u00f9 capaci di questi agenti, (Harold 'Kim' Philby, Donald Maclean Guy Burgess, Anthony Blunt e John Cairncross) furono scoperti solo dopo la fine della Seconda Guerra Mondiale e furono conosciuti come Cambridge Five.\nLa seconda guerra mondiale.\nAllo scoppio della seconda guerra mondiale era cronicamente impreparato, sia come organizzazione che come risorse per l'internamento su larga scala dei nemici stranieri nel tentativo di scoprire agenti nemici. L'operazione fu gestita malamente e contribu\u00ec al primo collasso dell'agenzia nel 1940. Una delle prime azioni di Winston Churchill arrivato al governo all'inizio del 1940, fu quindi licenziare il capo dell'agenzia Vernon Kell. Inizialmente fu sostituito dal brigadiere generale fuori servizio A.W.A. Harker, come direttore generale supplente. Harker fu rapidamente sostituito da David Petrie, un uomo del MI6, con Harker come vice. Alla fine della battaglia d'Inghilterra e abbandonati i piani di invasione, il timore delle spie si attenu\u00f2 e la politica di internamento fu gradualmente abbandonata.\nCi\u00f2 allevi\u00f2 la pressione sul MI5 e gli consent\u00ec di concentrarsi sul maggior successo del periodo bellico, il cosiddetto double-cross system. Era un sistema basato su una nota interna scritta da un agente nel 1936 che criticava la politica di lungo termine di arrestare e processare tutti gli agenti nemici scoperti dal MI5. Molti avevano offerto di collaborare con il Regno Unito dopo la cattura ma prima del 1939 tali richieste furono sempre respinte. La nota suggeriva di tentare di \u201cgirare\u201d a proprio favore gli agenti catturati, quando possibile, e usarli per depistare l'intelligence nemica. La proposta fu tradotta in un massiccio e ben organizzato sistema di defezioni dal nemico durante la guerra. Dopo la cattura dell'agente Owens, nome in codice Snow, l'MI5 inizi\u00f2 ad offrire ai nemici la possibilit\u00e0 di evitare il processo (e l'eventuale pena di morte) se avessero lavorato come agenti doppiogiochisti inglesi. Gli agenti che accettavano erano sorvegliati dall'MI5 nel trasmettere informazioni sbagliate al servizio segreto tedesco, l'Abwehr. Necessitava di uno sforzo organizzativo su larga scala perch\u00e9 le informazioni dovevano essere valide in apparenza ma in realt\u00e0 depistanti. Un comitato d'alto livello, il Wireless Board, era costituito per fornire queste informazioni. Le operazioni quotidiane erano delegate a un sottocomitato, il \"Twenty Committee\", cos\u00ec chiamato perch\u00e9 il numero venti in numeri romani, XX forma una doppia croce (da cui double cross system).\nFu uno straordinario successo. Un'analisi postbellica dell'intelligence tedesca registra che su 115 agenti inviati contro il Regno Unito, tutti tranne uno che si suicid\u00f2 furono identificati e presi e molti furono i doppiogiochisti. Il sistema gioc\u00f2 un ruolo principale nelle massicce campagne di disinformazione che precedettero in grandi sbarchi alleati in Sicilia (Operazione Mincemeat) e in Normandia, con lo scopo di dare informazioni sbagliate su luogo e tempi dello sbarco.\nIl secondo dopoguerra.\nLa responsabilit\u00e0 personale del Primo Ministro sul servizio fu delegata all'Home Secretary Maxwell-Fife nel 1952, un sistema che dura tuttora. Una direttiva dell'Home Secretary stabilisce i compiti del servizio e il ruolo del Direttore Generale che non ebbe una regolazione legale fino al 1989 con l'approvazione del Security Service Act. Infatti solo alla fine degli anni ottanta il governo ammise l'esistenza del servizio che era segreta fino ad allora. L'MI5 ha reclutato apertamente agenti attraverso annunci sui giornali dal 1997 e ha un sito internet dal 2000 circa. Attuale direttore generale \u00e8 Eliza Manningham-Buller.\nIl dopoguerra fu un periodo difficile per il servizio, che aveva fallito l'identificazione dei Cambridge Five e subito molte critiche per questo. Doveva anche fronteggiare la sfida del KGB, estremamente attivo nel Regno Unito e della nascita del separatismo irlandese e del terrorismo internazionale. Il servizio fu utile a scoprire una rete di spie sovietiche all'inizio degli anni settanta, quando 105 membri dello staff dell'ambasciata sospettati di coinvolgimento in attivit\u00e0 di spionaggio furono espulsi dal paese nel 1971. La crescente violenza politica in Irlanda del Nord spost\u00f2 l'attenzione su organizzazioni paramilitari repubblicane e lealiste. Intanto, l'MI5 continuava a collaborare con i servizi di altri paesi contro il terrorismo internazionale.\nL'MI5 fu seriamente imbarazzato nel 1983 quando un suo agente, Michael Bettaney, fu scoperto mentre tentava di vendere informazioni al KGB e condannato per spionaggio. Il servizio fronteggi\u00f2 la controversia emersa quando fu scoperto il monitoraggio dei sindacati e dei politici di sinistra; il primo ministro laburista Harold Wilson era convinto che essi cospirassero contro di lui e il ministro dell'Interno laburista Jack Straw scopr\u00ec che il servizio di cui era responsabile teneva un archivio sui suoi trascorsi di studente radicale. (Nel suo libro \u201cSpycatcher\u201d l'ex agente Peter Wright scrive che oltre 30 membri del servizio avevano progettato di rovesciare Wilson ma l'affermazione fu esaustivamente investigata e si concluse che nessun piano era mai esistito; anche Wright al programma della BBC1 \u201cPanorama\u201d ammise l'infondatezza del suo racconto nel 1988).\nAnche all'interno del servizio vi furono problemi. Molti disertori raccontarono di infiltrazioni ad alto livello. Peter Wright e altri colleghi ritenevano responsabile l'ex direttore generale stesso, Roger Hollis. Ma l'inchiesta Trend del 1974 prosciolse Hollis. In seguito le prove fornite dall'ex agente del KGB Oleg Gordievsky confermarono questo giudizio.\nLa lotta al terrorismo.\nLa fine della guerra fredda e l'inizio della guerra al terrore hanno rinforzato la collaborazione internazionale contro il terrorismo. Dopo piccoli scontri con il Metropolitan Police Special Branch, l'MI5 ha guidato le indagini sulle attivit\u00e0 dell'Irish Repubblican Army in Gran Bretagna. Ha ottenuto successi infiltrandosi nella Provisional IRA, con operazioni segrete in collaborazione con molte Special Branches della polizia che hanno portato a 21 condanne per reati di terrorismo tra il 1992 e il 1999. Alcuni commentatori ritengono che l'abilit\u00e0 del MI5, aiutata dall'alta tecnologia, nell'infiltrare e monitorare le attivit\u00e0 dell'IRA sia una delle principali ragioni per cui l'organizzazione ha deciso di partecipare al processo di pace. Altri esperti contestano questa tesi. Essi sottolineano che l'IRA era almeno ugualmente abile a contrastare le infiltrazioni del MI5 con le Internal Security Unit che hanno scoperto e ucciso almeno una dozzina dei principali informatori del MI5 negli ultimi 30 anni. Comunque l'MI5 ha iniziato una guerra con i gruppi paramilitari repubblicani sin dagli inizi degli anni settanta; i repubblicani lo hanno accusato di collusione con i gruppi paramilitari lealisti. Nel marzo 2005 \u00e8 stato annunciato che l'MI5 si incaricher\u00e0 dell'intelligence in Irlanda del Nord dal 2007. Sia Nuala O'Loan, Police Ombudsman in Irlanda del Nord che Al Hutchinson commissario capo della polizia nordirlandese hanno espresso riserve sulla decisione.\nDal 1994, l'attivit\u00e0 del MI5 \u00e8 soggetta al controllo dell\"'Intelligence and Security Committee\" del Parlamento.\nNel 1996, la nuova legislazione formalizz\u00f2 l'estensione del potere del servizi includendo il supporto alle forze dell'ordine nel lavoro contro gravi crimini. Questo caus\u00f2 alcune controversie a quel tempo, poich\u00e9 era vista dai difensori dei diritti civili come una preoccupante evoluzione verso una funzione di polizia \u201cquasi-segreta\u201d e un'intrusione nel campo gelosamente custodito dalle altre forze dell'ordine. Comunque tale compito era su richiesta delle forze dell'ordine.\nCon l'aumento dei militanti islamici, quest'area di lavoro diminu\u00ec rapidamente e l'11 maggio 2006 il direttore generale annunci\u00f2 la sospensione del lavoro sui gravi crimini per liberare risorse per la lotta al terrorismo. La nuova Serious Organised Crime Agency (SOCA) assumer\u00e0 le competenze del MI5 nelle indagini sui pi\u00f9 gravi crimini.\nL'MI5 \u00e8 ora sulla prima linea nella lotta al terrorismo nel Regno Unito. Numerose operazioni contro sospetti militanti e l'internamento di sospetti chiave nel HM Prison Belmarsh a Londra, sono state merito del MI5. \u00c8 stato dichiarato che agenti del MI5 sono stati coinvolti in interrogatori di sospetti terroristi inglesi detenuti nel campo di prigionia di Guant\u00e1namo a Cuba e forse nella base statunitense di Diego Garcia."}
{"id": "546199", "revid": "131358", "url": "https://it.wikipedia.org/wiki?curid=546199", "title": "Legia Warszawa", "text": ""}
{"id": "546200", "revid": "767487", "url": "https://it.wikipedia.org/wiki?curid=546200", "title": "La Cage aux Folles", "text": "La Cage aux Folles, noto anche con il titolo Piume di Struzzo, \u00e8 un musical statunitense del 1983 di Jerry Herman (musica e testi) e Harvey Fierstein (libretto). \u00c8 un adattamento dell'omonima opera teatrale francese di Jean Poiret del 1973, dalla quale era stato tratto nel 1979 il film \"Il vizietto\".\nTrama.\nGeorge e il suo compagno Albin gestiscono uno sfavillante locale notturno a Saint-Tropez, dove Albin si esibisce come drag queen con il nome d'arte di \"Zaz\u00e0\". I due, che vivono insieme da oltre 20 anni, hanno cresciuto assieme Jean-Michel, figlio di George, nato da una fugace relazione eterosessuale con una ballerina. La tranquilla vita dei due viene per\u00f2 messa a dura prova quando Jean-Michel annuncia di essersi fidanzato con la figlia di un politico reazionario e ultraconservatore e che, in occasione della visita dei futuri suoceri, desidererebbe che Albin non fosse presente, per non fare cattiva impressione sul futuro suocero. Da qui ha inizio una serie di equivoci comici, che movimentano la vicenda fino a una conclusione a sorpresa.\nConcept.\nIl titolo \u00e8 un gioco di parole francese, intraducibile in italiano, fra \"gabbia di matti\" (in francese: \"cage aux fous\") e \"gabbia di checche\" (in francese la parola \"folle\" (letteralmente: \"pazza\"), che \u00e8 il femminile di \"fou\", significa infatti \"checca\", cio\u00e8 \"omosessuale effeminato\").\nProduzione.\nIl musical esord\u00ec il 21 agosto del 1983 e chiuse il 12 novembre 1987 dopo 1761 repliche. La regia dello spettacolo fu affidata ad Arthur Laurents e le coreografie a Scott Salmon. I protagonisti furono interpretati da Gene Barry e George Hearn. La produzione londinese apr\u00ec il 7 maggio 1986 e rimase in scena 8 mesi. La \"Compagnia della Rancia\" ha realizzato una versione italiana nella stagione 1991/1992 con Carlo Reali e Gianfranco Mari per la regia di Saverio Marconi. Nella stagione 1992-1993, il ruolo di Albin - Zaza \u00e8 stato interpretato da Alessandro Fontana.\nFra le canzoni pi\u00f9 popolari di questa produzione meritano menzione \"The Best of Times\" e soprattutto \"I Am What I Am\" (\"sono quel che sono\"), un inno alla \"diversit\u00e0\" (\"questo \u00e8 il mio mondo, / quindi ci voglio un pizzico di orgoglio\"), autentico \"inno gay\", divenuto celeberrimo anche fra il grande pubblico grazie all'interpretazione di numerosi cantanti, in primo luogo per la versione disco di Gloria Gaynor, che ha avuto uno ottimo successo di pubblico.\n\"I Am What I Am\" \u00e8 stata incisa, fra gli altri, anche dallo stesso Harvey Fierstein, e da Karen M. Mulder. Al contrario, le canzoni dallo stesso titolo incise dai Village People (contenuto nell'LP \"Macho Man\" del 1978), come pure quella incisa da Dido non hanno nessun legame con questo musical.\nRiconoscimenti.\nLa produzione originale del 1983 vinse 6 Tony Award:\nLa riedizione del 2004 vinse 2 Tony Awards;"}
{"id": "546202", "revid": "1234826", "url": "https://it.wikipedia.org/wiki?curid=546202", "title": "Elleni", "text": "Elleni () \u00e8 una delle denominazioni dei greci. I Greci attribuirono alla loro origine un eroe mitico, Elleno, dal quale sarebbe derivato il loro nome e che avrebbe avuto tre figli: Eolo, Doro e Xuto. Quest'ultimo a sua volta avrebbe generato Acheo e Ione. In questo modo essi spiegavano l'esistenza degli Achei, Eoli, Ioni e dei Dori, le quattro stirpi in cui si divideva il popolo degli Elleni.\nEtimologia.\nLa parola \"(H)el-las\" (\u0395\u03bb\u03bb\u03ac\u03c2) \u00e8 scomponibile in \"e-\" o \"es-\", \"nostro\", e \"-laos\" (\u03bb\u03b1\u03cc\u03c2), \"gente\", \"nazione\" o \"laas\" (\u03bb\u03ac\u03b1\u03c2), \"pietra\", quindi \"\"nostra gente\" oppure \"nostra gente delle pietre\"\", collegato al mito greco del diluvio universale, dopo il quale Deucalione e Pirra, come istruiti da Zeus, lanciarono pietre al suolo, dalle quali nacquero gli uomini postdiluviani.\nAltre etimologie includono \"sal\", \"pregare\", con \"ell\", \"montagnoso\", e \"sel\", \"illuminato\".\nOrigine.\nPare che \"Hellas\" (E\u03bb\u03bb\u03ac\u03c2) fosse la terra degli \"Hellenes\", altro nome dei Mirmidoni che abitavano la Ftia tessalica e i territori di Alos, Alope, Eraclea Trachinia, Argo Pelasgica.\nOmero descrive Achille che prega Zeus Dodoniano come il dio primigenio: \"\"Re Zeus, pianse, signore di Dodona, dio dei Pelasgi, che dimorano lontano, tu che tieni l'agghiaciata Dodona sotto la tua influenza, dove i tuoi profeti i Selli dimorano intorno a te con i loro piedi non lavati e i loro vestiti fatti di terra\".\"\nAristotele sostiene che i Selli (\u03a3\u03b5\u03bb\u03bb\u03bf\u03af), i sacerdoti di Dodona in Epiro, potrebbero aver scelto loro il nome, da Elle, altro nome della Dea. Inoltre riporta che un antico cataclisma distrusse \"\"l'antica Hellas, tra Dodona e il fiume Acheloo \" [\u2026]\", la terra occupata dai Seli e dai Graeci, che pi\u00f9 tardi sono giunti ad esser conosciuti come Hellenes\"\".\nTolomeo chiama l'Epiro \"Hellas primordiale\". Pertanto, la probabilit\u00e0 che i \"Selloi\" fossero una trib\u00f9 dell'Epiro, che in seguito emigr\u00f2 verso sud in Tessaglia e adottarono il nome di \"Hellenes\" come proprio, pu\u00f2 essere valida.\nUno studio pi\u00f9 recente ricollega il nome a una citt\u00e0 chiamata \"Hellas\" vicino al fiume Spercheus, chiamata cos\u00ec ancora oggi.\nDiffusione dell'uso del termine \"Hellenes\".\nNel significato pi\u00f9 vasto il termine \"Hellenes\" appare scritto per la prima volta in un'inscrizione di Echembroto, dedicata a Eracle per la sua vittoria nei Giochi pitici, e riferiti alle 48\u00ba Olimpiadi (584 a.C.). Sembra che il suo uso si stabil\u00ec permanentemente dal V secolo a.C.\nDopo le Guerre Persiane fu scritta un'iscrizione a Delfi per celebrare la vittoria sui Persiani e per lodare Pausania come il generale a capo degli \"Hellenes\". La consapevolezza di un'unit\u00e0 panellenica fu promossa dalle feste religiose, in particolare nei Misteri eleusini, nei quali tutti i partecipanti dovevano parlare il Greco, nonch\u00e9 attraverso la partecipazione ai Giochi panellenici, nei quali sono inclusi i Giochi Olimpici.\nQui, i partecipanti rappresentavano la trib\u00f9 di appartenenza: nessuna donna non-greca poteva partecipare, n\u00e9 alcun uomo che non fosse greco.\nIn tempi successivi ci furono sporadiche eccezioni a questa regola, come quella fatta per l'imperatore Nerone, ci\u00f2 fu un chiaro segno dell'egemonia politica romana.\nLe societ\u00e0 tribali del nord.\nLa consapevolezza che i quattro gruppi tribali riconosciuti come \"ellenici\" (ioni, eoli, achei e dori) provenissero da un nord ancora barbaro, ebbe un'influenza anche sui popoli settentrionali, abitanti l'Epiro e la Macedonia. Gli stessi Dori pare non fossero ellenici, ma resero Doro, il loro progenitore, figlio diretto di Elleno, per potersi dire fratelli dei loro predecessori. In altre leggende Doro \u00e8 invece ellenico di seconda generazione, figlio, cio\u00e8, di Xuto, il secondogenito di Elleno o un'altra teoria dice che I Dori erano i figli di Eracle.\nCome per esempio Makednos il primo Macedone che era figlio dell'Aellus che era uno dei figli dell'Helenus.\nLa differenza stava che mentre nel Sud della Grecia come sistema politico avevano lasciato da diversi anni la monarchia e avevano o un sistema Democratico o un sistema oligarchico, nel nord della Grecia erano rimasti ancora ai sistemi politici che si riscontravano in Grecia all'epoca di Omero. Un miscuglio fra monarchia e oligarchia in cui il re doveva essere confermato dai soldati come si faceva con gli Epiroti e i Macedoni.\nEppure l'oratore ateniese Demostene, nella sua Terza Filippica, si avvent\u00f2 s\u00ec contro i Macedoni di Filippo, ma senza toccare la questione dell'origine. Similarmente Tucidide, chiama gli abitanti dell'Acarnania, dell'Etolia, e gli abitanti dell'Epiro e della Macedonia barbari, ma fa ci\u00f2 strettamente dal punto di vista del livello culturale e non di quello dell'origine, dal momento che la loro lingua era un dialetto greco come riconoscono anche i Romani. Polibio addirittura, si arrischia a considerare le trib\u00f9 dell'Ellade occidentale, dell'Epiro e della Macedonia come elleniche in tutti gli aspetti.\nHellenes e barbari.\nNei secoli seguenti, \"Hellene\" assunse un significato pi\u00f9 ampio, andando ad identificare le popolazioni \"civilizzate\" in generale, in contrapposizione col termine \"barbaro\" (\u03b2\u03ac\u03c1\u03b2\u03b1\u03c1\u03bf\u03c2).\nIl termine \u03b2\u03ac\u03c1\u03b2\u03b1\u03c1\u03bf\u03c2 \u00e8 onomatopeico in origine: gli stranieri erano detti tali poich\u00e9 non erano in grado di pronunciare il greco, cosa che risultava simile a un balbettio. Questa alterigia non era propria dei soli greci: anche gli Egiziani, secondo Erodoto, \"chiamavano barbari tutti quelli che parlavano una lingua diversa\", e perfino gli Slavi diedero ai Germani il nome \"nemec\", che significa \"muto\".\n\"Barbaro\" alla fine assunse un uso dispregiativo, col significato di \"analfabeta\" o \"non civilizzato\" in generale.\nLa distinzione tra Elleni e barbari rimase fino al IV secolo a.C.: Euripide, nella sua Ifigenia in Aulide, ipotizza come fosse plausibile che gli \"Hellenes\" governassero i barbari, perch\u00e9 i primi erano destinati alla libert\u00e0 e i secondi alla schiavit\u00f9.\nMa le differenze tra ellenico e barbaro col tempo passarono da un piano etnico a un fatto di stampo pi\u00f9 pedagogico: secondo Dionisio di Alicarnasso, un elleno differisce da un barbaro per l'educazione, la conoscenza della filosofia, il rispetto delle regole e della legge.\nE infatti Paolo di Tarso, nel I secolo d.C., considerava un obbligo predicare il Vangelo a tutti gli uomini, \"Hellenes e barbari, entrambi saggi e sciocchi\".\nIsocrate dichiar\u00f2 nel suo Panegirico .\n\"Hellene\" come sinonimo di \"pagano\".\nSi ritiene che il contatto tra Ebrei cristiani ed Elleni port\u00f2 alcuni a dare a \"Hellene\" una valenza religiosa: l'elleno era un filosofo, quindi o ateo o politeista e comunque pagano.\nCol passare dei tempi si giunse a chiamare tutti i pagani con il termine \"Hellene\". Lo sviluppo nei confronti di un significato puramente religioso fu lento e si complet\u00f2 approssimativamente nel II o nel III secolo d.C.\nDiversi libri scritti a quel tempo dimostrano abbastanza chiaramente il cambiamento semantico.\nSan Paolo nelle sue Epistole usa \"Hellene\", quasi sempre in associazione con \"Ebreo\", con lo scopo di rappresentare la somma di due entit\u00e0 contrapposte. \"Hellene\" \u00e8 usato in un significato religioso per la prima volta nel Nuovo Testamento: nel Vangelo secondo Marco , una donna si inginocchia davanti a Ges\u00f9: \"La donna era un'ellena, una sirofenicia per nascita\". Dato che la nazionalit\u00e0 della donna era siriofenicia, \"hellene\" (tradotto in \"greca\" in alcune versioni come nella Reina-Valera o nella Bibbia di Re Giacomo, e come \"pagana\" in altre come in Ulfilas o Wycliffe) deve perci\u00f2 riferirsi alla sua religione.\nSant'Atanasio di Alessandria, scrisse il suo \"Contro gli Hellenes\" nel IV secolo. In questo contesto, significa semplicemente \"pagano\" in generale, senza distinzioni di razza.\nSe Teodosio I avvi\u00f2 i primi passi contro il paganesimo, Giustiniano I sostenne riforme che diedero l'avvio alla persecuzione pagana su massima scala: il \"Corpus iuris civilis\" conteneva due statuti che decretavano la totale distruzione dell'Ellenismo.\nL'accezione di \"pagano\", nel termine \"Hellene\" \u00e8 riuscito a persistere sino ai tempi recenti: molti gruppi neopagani che propugnano la ripresa del culto olimpico, si sono autonominati \"Elleni\" o \"Ellenisti\" e la propria religione Hellenismo.\nDalla fusione tra queste culture si svilupp\u00f2 la cultura micenea, chiamata cos\u00ec dal nome della citt\u00e0 di Micene, suo centro nevralgico.\nLa cultura micenea decadde sul finire del II millennio a.C., e suo colpo di grazia fu la calata dal nord dei Dori, che secondo alcuni non sono ellenici. I Dori si affiliarono alle precedenti popolazioni rendendo Doro, loro eroe eponimo, figlio di Elle o della sua personificazione maschile Elleno.\nAttualmente i Greci moderni si definiscono \"Elleni\", e il nome della Grecia \u00e8 infatti \"Ellada\" o \"Ellinik\u00ed Dimokrat\u00eda\", mentre in italiano esiste molta confusione sui due termini.\nLa denominazione di \"Elleni\" si ebbe all'indomani della battaglia di Cheronea (338 a.C.), dopo la quale Filippo indisse un congresso (a Corinto) a cui ebbero possibilit\u00e0 di partecipare tutti gli \"Elleni\" sconfitti. Questi si unirono con i Macedoni nella lega di Corinto."}
{"id": "546204", "revid": "97830753", "url": "https://it.wikipedia.org/wiki?curid=546204", "title": "Modulo di distanza", "text": "In astronomia, per modulo di distanza (abbreviato con la lettera greca formula_1 o con DM, acronimo dell'espressione inglese \"distance modulus\") s'intende la differenza tra la magnitudine apparente (m) e la magnitudine assoluta (M) di un corpo celeste:\nL'unit\u00e0 di misura del modulo di distanza \u00e8 la magnitudine (mag), essendo ottenuto dalla differenza di due magnitudini.\nIn genere, il modulo di distanza viene usato per esprimere la distanza di altre galassie, relativamente vicine, rispetto a noi. Per esempio, la Grande Nube di Magellano ha un modulo di distanza pari a 18.5 mag, mentre per la galassia di Andromeda il modulo di distanza risulta essere circa 24.4 mag. Se consideriamo, invece, l'ammasso della Vergine il suo modulo di distanza risulta essere circa 31.0 mag. Per oggetti molto lontani, l'uso del modulo di distanza \u00e8 poco conveniente e si preferiscono usare i multipli del parsec, ad esempio il megaparsec.\nEsempi utili.\nIl modulo di distanza viene usato in astronomia per questioni pratiche: una volta noto il suo valore e quello della magnitudine apparente, \u00e8 possibile infatti ricavare, invertendo la formula indicata sopra, la magnitudine assoluta di un corpo celeste. Un esempio. Consideriamo un oggetto come la supernova SN1987A che si trova nella Grande Nube di Magellano e il cui picco di magnitudine apparente \u00e8 stato di 2.8 mag. Sapendo che il modulo di distanza della Grande Nube di Magellano \u00e8 18.5 mag si ottiene che la magnitudine assoluta della supernova in corrispondenza del suo massimo di luminosit\u00e0 \u00e8 stata di -15.7 (ovvero 2.8 - 18.5) mag. \nUn altro esempio si ha quando, misurata la magnitudine apparente di un oggetto e conoscendone la magnitudine assoluta (ad esempio perch\u00e9 \u00e8 una \"candela standard\") \u00e8 possibile ricavare la sua distanza.\nRelazione tra distanza e modulo di distanza.\nPer trovare la relazione tra distanza e modulo di distanza dobbiamo partire dalla definizione di magnitudine, o meglio, dalla definizione di differenza tra due magnitudini apparenti:\ndove formula_4 e formula_5 sono i flussi osservati relativi, rispettivamente, alla magnitudine apparente formula_6 e formula_7. Questa formula dice che la differenza tra due magnitudini \u00e8 legata al rapporto dei rispettivi flussi. In generale, le magnitudini formula_6 e formula_7 (ed i corrispondenti flussi) si possono riferire sia a magnitudini della stessa sorgente in due diversi filtri, sia a magnitudini nello stesso filtro per due sorgenti differenti.\nOra, dato che la luminosit\u00e0, formula_10, di un corpo celeste \u00e8 legata al flusso osservato della stessa attraverso l'inverso del quadrato della distanza, formula_11, dell'osservatore dalla sorgente:\n\u00e8 possibile riscrivere il rapporto dei flussi in funzione delle luminosit\u00e0 e delle distanze:\nin cui formula_14 e formula_15, formula_16 e formula_17 sono le luminosit\u00e0 e le distanze delle due sorgenti luminose. Sostituendo l'equazione del rapporto tra i flussi nell'equazione della differenza tra magnitudini e sostituendo alla magnitudine formula_7 la magnitudine assoluta del corpo celeste in esame, otteniamo:\nda cui \u00e8 possibile ricavare il valore della distanza in parsec una volta noto il modulo di distanza del corpo celeste:\nEffetti sul modulo di distanza.\nUno dei fattori che incidono maggiormente sulla determinazione del modulo di distanza \u00e8 l'arrossamento delle radiazione causato dal mezzo (interstellare o intergalattico) che la luce incontra lungo il viaggio che essa compie dalla sorgente all'osservatore. \nA causa dell'arrossamento, si usa distinguere il modulo di distanza non corretto in un certo filtro formula_21, formula_22, dal modulo di distanza corretto o vero, formula_23. I due moduli di distanza sono legato tra loro dalla relazione\ndove formula_25 \u00e8 detto eccesso di colore e formula_26 fattore di estinzione."}
{"id": "546207", "revid": "92723", "url": "https://it.wikipedia.org/wiki?curid=546207", "title": "Pastore (disambigua)", "text": ""}
{"id": "546215", "revid": "2149966", "url": "https://it.wikipedia.org/wiki?curid=546215", "title": "EsseGesse", "text": "EsseGesse \u00e8 la denominazione di un sodalizio artistico composto da Giovanni Sinchetto (1922-1991), Dario Guzzon (1926-2000) e Pietro Sartoris (1926-1989) autori di celebri personaggi dei fumetti come Il grande Blek, Capitan Miki e il Comandante Mark che dagli anni cinquanta agli anni novanta hanno segnato la storia del fumetto italiano arrivando nei periodi di maggior successo a vendere fino a 400.000 copie a settimana e venendo pi\u00f9 volte ristampati nel corso degli anni.\nBiografia.\nDopo aver esordito singolarmente nel 1949 con propri progetti i tre autori decidono di lavorare insieme sotto la sigla EsseGesse (le tre iniziali dei loro cognomi) collaborando con le Edizioni Alpe realizzando il loro primo personaggio: Olenwald il Nibelungo, creato graficamente da Franco Donatelli e pubblicato sulla Gazzetta dei Piccoli (supplemento al quotidiano di Torino Gazzetta del Popolo).\nL'anno successivo il gruppo pubblica con Kinowa scritto da Andrea Lavezzolo che verr\u00e0 pubblicato solo per due anni. Nel 1951 si impone con successo la serie di Capitan Miki e due anni dopo il successo verr\u00e0 bissato da Il grande Blek, tutti personaggi editi dalla Editoriale Dardo destinati a una lunga vita editoriale e a picchi di tiratura di centinaia di migliaia di copie alla settimana. In questo periodo Guzzon realizza i disegnai a matita che verranno ripassati a china da Sinchetto mentre gli sfondi erano opera di Sartoris. Durante la realizzazione di Capitan Miki il gruppo collabor\u00f2 a storie di vario genere quali Il Cavaliere Nero edito dall\u2019Audace e Il Piccolo Trapper che pu\u00f2 essere visto come una prova generale di Blek Macigno.\nIl dominio in edicola della Essegesse con tirature da tre a quattrocentomila copie a settimana delle loro serie nei momenti migliori surclassa tutta la concorrenza grazie anche alla loro organizzazione del lavoro con il quale il gruppo riesce a produrre una notevole mole di materiale con Sinchetto e Guzzon che arrivavano ciascuno a disegnare una media di 120 strisce al mese mentre Sartoris si occupava della sceneggiatura e a poche pagine mensili disegnate.\nDopo aver interrotto nel 1965 la collaborazione con l'Editoriale Dardo per motivi economici, abbandonando le creature pi\u00f9 riuscite delle quali avevano ceduto i diritti, tentano l'avventura editoriale fondando senza fortuna una propria casa editrice con la sigla SISAG (da Sinchetto, Sartoris, Guzzon) con la quale pubblicano Alan Mistero, ma dopo soli 23 numeri rinunciano al progetto dedicandosi da allora alla sola creazione di fumetti. Nel 1966 propongono a Sergio Bonelli una nuova serie ambientata durante la guerra d'indipendenza americana e incentrata su un personaggio a capo di un valoroso gruppo di patrioti: il Comandante Mark. L'editore approva la proposta, diversamente da sua madre Tea Bertasi che nel 1953 aveva rifiutato una loro precedente progetto, Blek Macigno. La seriedel \"Comandante Mark\" verr\u00e0 pubblicata per 24 anni sempre realizzata dal trio di autori che negli ultimi tempi verranno affiancati dalla disegnatrice Lina Buffolente. Nel 1990 la serie viene interrotta. Il personaggio continuer\u00e0 ad apparire nelle edicole con la ristampa \"Tutto Mark\" e con storie inedite a cadenza annuale realizzate da vari autori oltre a Buffolente e Guzzon, all'epoca ultimo sopravvissuto del trio e scomparso nel maggio 2000."}
{"id": "546217", "revid": "38120", "url": "https://it.wikipedia.org/wiki?curid=546217", "title": "Essegesse", "text": ""}
{"id": "546220", "revid": "287204", "url": "https://it.wikipedia.org/wiki?curid=546220", "title": "Stupid Girls", "text": "Stupid Girls \u00e8 il primo singolo musicale estratto dal quarto album di Pink \"I'm Not Dead\".\nLa canzone ha debuttato nella classifica Billboard Hot 100 il 25 febbraio 2006 nella posizione No.24. \u00c8 stato l\"'Hot Shot Debut\" della settimana (ovvero il migliore posizionamento di un singolo in debutto) e una delle canzoni meglio inseritesi nella classifica al loro debutto del 2006. Il 4 marzo, il singolo \u00e8 salito di 11 posizioni classificandosi al No.13, quindi entrando nella Top 20 dei singoli nella classifica americana. Nella classifica australiana \"ARIA Singles Chart\" e in quella inglese \"UK Charts\" \u00e8 invece entrata alla No.4.\nDescrizione.\nPink ha spiegato che ha notato che molte ragazze che vivono vicino alla sua casa di Los Angeles aspirano a diventare come le personalit\u00e0 icona del mondo pop, pi\u00f9 interessate all'apparire e all'aspetto piuttosto che alla carriera e al talento. L'inortodossa pop star si \u00e8 ispirata in una parodia ad alcune colleghe per il video di \"Stupid Girls\", nel quale mostra come queste personalit\u00e0 non siano un buon esempio per le ragazze e le invita a coltivare l'indipendenza.\nVideo musicale.\nDiretto da Dave Mayers e premiato su MTV il 30 gennaio, 2006, il video musicale per \"Stupid Girls\" mostra Pink nelle due opposte personalit\u00e0 Angelo e Demone cercare di influenzare la scelta sul destino di una bambina a scegliere tra l'Apparire delle pop star di oggi o l'Essere. L'Angelo le mostra una serie di immagini che dimostrano la stupidit\u00e0 delle mode correnti nelle celebrit\u00e0 femminili, tutte imitate da Pink nei vari ruoli.\nIl video termina con la decisione della bambina se scegliere di giocare con le bambole e tutto il mondo vanesio del Diavolo o giocare con un pallone da \"football\" e giocattoli educativi.\nDopo un momento di indecisione la bimba sceglie il pallone da \"football\": il Diavolo e le vanit\u00e0 sono stati sconfitti."}
{"id": "546221", "revid": "287204", "url": "https://it.wikipedia.org/wiki?curid=546221", "title": "Heinrich Isaac", "text": "Biografia.\nNon si conosce molto dei primi anni di Heinrich Isaac, ma \u00e8 probabile che sia nato nelle Fiandre ed \u00e8 certo che stesse componendo gi\u00e0 nel 1470, e il primo documento che lo riguardo risale al 1484, quando era compositore di corte ad Innsbruck. In seguito, succedendo ad Antonio Squarcialupi pass\u00f2 al servizio di Lorenzo de' Medici a Firenze, dove fu organista, maestro del coro ed insegnante di musica dei figli di Lorenzo. Uno dei suoi studenti del periodo fiorentino sarebbe diventato papa col nome di Leone X. Nel 1494, all'inizio del periodo dominato dalla figura del Savonarola, i Medici furono banditi da Firenze, e ad Isaac fu concesso di cercare lavoro altrove. Tuttavia, aveva sposato una donna fiorentina e mantenne a Firenze la propriet\u00e0 di una casa, come attestato dal suo lascito testamentario.\nDal 1497, Isaac fu al servizio di Massimiliano I, imperatore del Sacro Romano Impero. Viaggi\u00f2 molto attraverso la Germania, e pare abbia avuto molti contatti con compositori tedeschi del tempo. Nel 1502 torn\u00f2 in Italia, a Firenze e quindi a Ferrara, dove fu concorrente di Josquin per essere assunto a corte: una celebre lettera nell'archivio del casato d'Este raffronta i due compositori: \"Isaac \u00e8 di natura migliore di Josquin. Se \u00e8 vero che Josquin \u00e8 un compositore pi\u00f9 abile, c'\u00e8 da dire che Josquin, compone solo quando ne ha voglia, mentre Isaac scrive quando gli si chiede di farlo.\"\nIsaac torn\u00f2 definitivamente a Firenze nel 1514, dove mor\u00ec nel 1517.\nLa musica.\nHeinrich Isaac compose una grande variet\u00e0 di brani: messe, mottetti, composizioni profane in tedesco e in italiano e musica strumentale. Fu uno dei pi\u00f9 fecondi compositori del tempo, anche se i suoi lavori furono, nel complesso, meno noti ai contemporanei di quelli di Josquin Desprez. Per quanto riguarda le epoche pi\u00f9 recenti, bisogna attendere la fine dell'Ottocento per un inizio di rivalutazione; Anton Webern scelse il \"Choralis Costantinus\" di Isaac come argomento della sua tesi di laurea e cur\u00f2 l'edizione moderna del Secondo libro. Il lavoro probabilmente pi\u00f9 celebre di Isaac \u00e8 il lied \"Innsbruck, ich muss dich lassen\" (\"Innsbruck, ti devo abbandonare\"), della quale egli realizz\u00f2 almeno due versioni. \u00c8 possibile, tuttavia, che la melodia non sia autografa di Isaac, che ne avrebbe perci\u00f2 realizzato solo un adattamento in polifonia omoritmica. La stessa melodia sarebbe stata utilizzata in seguito per il corale luterano \"O Welt, ich muss dich lassen\", che fu poi elaborato da Johann Sebastian Bach e Johannes Brahms (fra gli altri) in composizioni proprie. Alcune delle messe di Isaac sono composte secondo la procedura alternatim, in cui parti del testo realizzate in polifonia si alternano con parti in canto gregoriano. Tra queste ricordiamo la Missa de Apostolis a sei voci e le Missae de beata Virgine a quattro e sei voci. La Missa carminum, tutta in polifonia, cita varie melodie non sacre, tra cui quella di \"Innsbruck, ich muss dich lassen\".\nIl \"Choralis Costantinus\".\nIsaac \u00e8 tenuto in alta considerazione in virt\u00f9 del suo \"Choralis Constantinus\". Si tratta di una vasta raccolta di 372 mottetti polifonici basati su melodie gregoriane, da utilizzarsi per il \"Proprium missae\" delle festivit\u00e0 dell'anno liturgico, oltre a cinque versioni dell'Ordinario della Messa. Il lavoro \u00e8 il risultato di una commissione che Isaac ricevette dalla Cattedrale di Costanza nell'aprile del 1508 che gli chiedeva di adattare il \"Proprium\" della tradizione alla liturgia locale. Isaac si trovava a Costanza perch\u00e9 Massimiliano I aveva convocato il \"Reichstag\" (Parlamento nobiliare tedesco) in quella citt\u00e0 ed era a sua disposizione per provvedere nuova musica per il coro della cappella. Dopo che sia Massimiliano che Isaac furono morti, Ludwig Senfl, allievo di Isaac, riun\u00ec tutte le elaborazioni sul \"Proprium\" di Isaac e le dispose secondo l'ordine dell'anno liturgico, inserendo alcuni mottetti non di Isaac che facevano parte del repertorio della cappella imperiale. La raccolta non fu pubblicata prima del 1555, dopo la morte di Senfl; le riforme operate dal Concilio di Trento resero obsoleta una parte dei testi. \nI mottetti del \"Choralis Costantinus\" contengono alcuni degli esempi pi\u00f9 fulgidi di composizione su \"tenor\" del Rinascimento. Il \"Choralis Constantinus\" ha grande importanza nella storia della musica. Anche William Byrd, all'inizio del Seicento, pubblic\u00f2 una raccolta di mottetti relativi al \"Proprium\" delle festivit\u00e0 dell'anno liturgico, i Gradualia.\nTra coloro che studiarono quest'opera va annoverato Anton Webern che ne fece l'argomento della tesi di laurea in musicologia conseguita a Vienna con Guido Adler.\nLa fortuna.\nL'influenza di Isaac fu particolarmente vivida in Germania, dove si trov\u00f2 ad essere il primo maestro della tradizione franco-fiamminga ad essere contemporaneamente residente e largamente noto in Germania. Fu attraverso di lui che lo stile della polifonia fiamminga riusc\u00ec decisamente accetto in Germania, rendendo possibili i successivi sviluppi della tradizione contrappuntistica."}
{"id": "546227", "revid": "110157", "url": "https://it.wikipedia.org/wiki?curid=546227", "title": "Musica leggera (Francesco De Gregori)", "text": "Musica leggera \u00e8 il terzo album di canzoni registrate dal vivo di una trilogia (insieme a \"Niente da capire\" e \"Catcher in the Sky\") di Francesco De Gregori, pubblicato nel 1990.\nIl brano \"Natale\" \u00e8 registrato al Folkstudio di Roma."}
{"id": "546228", "revid": "8489", "url": "https://it.wikipedia.org/wiki?curid=546228", "title": "Video girl Ai", "text": ""}
{"id": "546232", "revid": "1543377", "url": "https://it.wikipedia.org/wiki?curid=546232", "title": "Universalglot", "text": "L'universalglot \u00e8 una lingua ausiliaria internazionale \"a posteriori\", pubblicata nel 1868 dal linguista francese Jean Pirro in \"Tentative d'une langue universelle, Enseignement, grammaire, vocabulaire\". Anticipando di una decade il volap\u00fck e di quasi vent'anni l'\nesperanto, universalglot \u00e8 stato definito il primo \"sistema di lingua ausiliaria completo basato sugli elementi comuni delle lingue nazionali\".\nPirro cre\u00f2 pi\u00f9 di 7000 radici di base e moltissimi prefissi permettendo di utilizzare un vocabolario molto consistente.\nAlfabeto.\nL'universalglot utilizza 26 lettere:\nSostantivi e aggettivi.\nI sostantivi, fatta eccezione per il femminile, sono invariabili. \nLe parole di genere femminile terminano sempre in \"in\". \nTutte le parole possono essere usate come sostantivi facendole precedere da un articolo.\nAggettivi.\nGli aggettivi sono invariabili in genere e numero. I gradi di comparazione vengono formati mediante i suffissi:\nArticoli.\nLa differenza tra singolare e plurale viene espressa esclusivamente attraverso gli articoli e i pronomi:\nVerbi.\nI verbi possiedono una coniugazione molto semplice:\nesen: \"essere\"\ni ese, tu ese, il ese, nos ese, vos ese, ili ese\ni esed, tu esed, il esed, nos esed, vos esed, ili esed\ni esrai, tu esrai, il esrai, nos esrai, vos esrai, ili esrai\ni esrais, tu esrais, il esrais, nos esrais, vos esrais, ili esrais\nes!\nesant\nesed\nhaben: \"avere\"\ni habe, tu habe, il habe, nos habe, vos habe, ili habe\ni habed, tu habed, il habed, nos habed, vos habed, ili habed\ni habrai, tu habrai, il habrai, nos habrai, vos habrai, ili habrai\ni habrais, tu habrais, il habrais, nos habrais, vos habrais, ili habrais\nhab!\nhabant\nhabed\nloben: \"lodare\"\ni lobe, tu lobe, il lobe, nos lobe, vos lobe, ili lobe\ni lobed, tu lobed, il lobed, nos lobed, vos lobed, ili lobed\ni lobrai, tu lobrai, il lobrai, nos lobrai, vos lobrai, ili lobrai\ni lobrais, tu lobrais, il lobrais, nos lobrais, vos lobrais, ili lobrais\ni habrai lobed, etc.\ni habrais lobed, etc.\nlob!\nlobant\nlobed\nesen lobed\ni ese lobed\ni esed lobed\ni esrai lobed\ni esrais lobed\ni esrai esed lobed\ni esrais esed lobed\nes lobed!\nse loben\ni lobe me\ni lobed me\ni lobrai me\ni lobrais me\nAvverbi.\nIn generale gli avverbi si formano aggiungendo una -t al fondo dei sostantivi:\nda, di, fern, pertot, post, retro, sub, up, vo, pre, alterlit, hastlit, insamel, oft, rarlit, re, so, certlit, ies, non, potlit, villit, alor, altervolt, ankor, bald, ditdai, heri, jam, kras, mai, nun, postdit, primlit, semper, admindest, vix, ben, kom, mal, mind, molt, prox, quant, sat, self, talit, tant, totlit, trop, unlit.\nPronomi personali.\nnos - noi\nvos \u2013 voi\nili \u2013 essi/e\nPronomi possessivi.\nnor - nostro\nvor - vostro\nlor \u2013 loro\nPreposizioni.\nad, adkaus, de, ex, in, inter, kon, kontra, kontravil, ob, per, post, pre, pro, prox, retro, sin, sub, til, tra, um, up, uper.\nPrefissi.\nan-, de-, di-, dis-, ab-, mis-, mal, ob-, re- e le preposizioni.\nLista di parole speciali.\ni, de me, ex me, ad me, me, men bibel, el men, meni bibel, li meni\ntu, de te, ex te, ad te, te, ten bibel, el ten, teni bibel, li teni\nil, de eil, ex eil, ad eil, eil, sen bibel, el sen, seni bibel, li seni\nnos, de enos, ex enos, ad enos, enos, nor bibel, el nor, nori bibel, li nori\nvos, de evos, ex evos, ad evos, evos, vor bibel, el vor, vori bibel, li vori\nili, de eili, ex eili, ad eili, eili, lor bibel, el lor, lori bibel, li lori\nke? de ke? ex ke? ad ke? ke?\nalter, alteri; jed; nul, nuli; on; self, selfi; tal, tali; tot, toti; un, uni\n1=un, 2=du, 3=tri, 4=quat, 5=quint, 6=sex, 7=sept, 8=okt, 9=nov, 10=dec\n11=undec, 12=dudec, 13=tridec ecc.\n20=duta, 30=trita, etc.\n21=dutaun, 22=dutadu, 23=dutatri ecc.\n100=cent, 1.000=mil, 1.000.000=milion, 1.000.000.000=miliar\nel prim, el duli, el trili ecc. el ultim\nprimlit, dulit, trilit ecc.\n1/2=un midli, 3/4=tri quatli\nsetin:\nLundai, Mardai, Erdai, Jovdai, Vendai, Samdai, Diodai = un septin\ndudecin:\nJaenner, Hornung, Maerz, April, Mai, Junius, Julius, August, September, October, November, December = un dudecin\nEstratti in universalglot.\nLeter de grat (lettera di ringraziamento).\nMen senior,\nI grate vos pro el servnes ke vos habe donated ad me. Kred, men senior, ke in un simli fal vos pote konten up me.\nAdcept el adsekurantnes de men kordli amiknes.\nKonversatsion (conversazione).\nBen dai, Meni senior, i ese inkanted reinkontra evos; i habe videt evos in London, e ditdai nos finde enos in Skotland. dikt me ex ke land vos ese.\nUn ex enos ese ruser e du ese italier e el quatli ese deutsch; ma nos pote toti parlen insamel, den nos parle el universal glot."}
{"id": "546237", "revid": "287204", "url": "https://it.wikipedia.org/wiki?curid=546237", "title": "Gildone (ribelle)", "text": "Nel corso di tre ribellioni \u2013 quella di Firmo (372\u2013375), quella di Magno Massimo (383\u2013388) e quella di Eugenio (392\u2013394) \u2013 rimase leale al potere centrale. Poi, raggiunto l'apice del potere, entr\u00f2 in contrasto con il potentissimo generale Stilicone e si ribell\u00f2 all'imperatore d'Occidente Onorio, ma fu sconfitto e costretto al suicidio; il poeta Claudio Claudiano scrisse il poema \"In Gildonem\" per raccontare questa guerra.\nBiografia.\nAscesa al potere.\nEra figlio di Nubel, capo di un clan di Mauri e ufficiale romano col rango di \"praepositus\" degli \"equites armigeri iuniores\".\nQuando uno dei fratelli di Gildone, Firmo, si ribell\u00f2 contro l'imperatore Valentiniano I nel 372, Gildone rimase fedele all'Imperatore; giunto in Africa nel 373 per sedare la rivolta, Teodosio \"senior\" affid\u00f2 a Gildone il compito di catturare Vincenzo, \"vicarius\" del \"Comes Africae\" Romano, e i due capi ribelli Belles e Fericius. Alla fine della ribellione Gildone fu ricompensato con i patrimoni confiscati al fratello sconfitto.\nNel corso dell'usurpazione di Magno Massimo nella penisola iberica, iniziata nel 383 con la vittoria sull'imperatore Graziano e terminata nel 388 con la sua sconfitta da parte di Teodosio I, pare che Gildone non abbia appoggiato apertamente Massimo, negandogli i rinforzi; al contempo, non pose fine alla fondamentale fornitura di grano per la citt\u00e0 di Roma da parte delle province africane. Nel 385 o 386, Gildone fu nominato \"Comes Africae\", col governo della provincia d'Africa, da parte del successore di Graziano, Valentiniano II, verosimilmente con il consenso del suo collega e alleato Teodosio I, il quale aveva probabilmente conosciuto Gildone al seguito del padre Teodosio \"senior\" durante la campagna contro Firmo: in quell'occasione Teodosio avr\u00e0 avuto dimostrazione della lealt\u00e0 di Gildone, che non si era schierato col fratello ribelle.\nDopo la morte di Valentiniano, avvenuta in circostanze misteriose nel maggio del 392, l'uomo forte della corte occidentale, il generale Arbogaste, fece proclamare imperatore l'oscuro funzionario Eugenio, che per\u00f2 non ottenne il riconoscimento del suo collega Teodosio. Gildone non partecip\u00f2 al fianco di Teodosio nella guerra che segu\u00ec, ma apparentemente gli rimase fedele, in quanto le province d'Africa, che formalmente dipendevano da Eugenio, sembrano aver preso ordini da Costantinopoli, in quel periodo. Un altro segno dell'alleanza tra Teodosio e Gildone pu\u00f2 essere chiaramente visto nel matrimonio combinato tra Nebridio, nipote di Elia Flaccilla prima moglie di Teodosio, e Salvina, figlia di Gildone; Sofronio Eusebio Girolamo dice esplicitamente che Teodosio intendeva garantirsi l'Africa con quel matrimonio, mentre per Gildone significava entrare a far parte della famiglia imperiale. Gildone \u00e8 anche l'unico generale romano noto che abbia ricoperto la carica di \"Magister utriusque militiae per Africam\", acquisita non pi\u00f9 tardi del 393: \u00e8 verosimile che questa posizione sia stata creata apposta per lui da parte di Teodosio, per garantirsene il sostegno contro Eugenio.\nNel 394 Teodosio sconfisse Eugenio e Arbogaste, diventando unico imperatore romano, ma mor\u00ec nel gennaio dell'anno successivo: gli succedettero i figli, Onorio e Arcadio; in tale periodo Gildone vide crescere la sua importanza, perch\u00e9 con la suddivisione dell'impero in due parti, la provincia d'Africa ricevette il ruolo di \"granaio di Roma\", che prima della divisione era stato rivestito dall'Egitto (che ora riforniva invece la capitale d'Oriente, Costantinopoli).\nLa sua posizione di comandante in capo delle truppe africane, governatore delle province dell'Africa occidentale, controllore del flusso di grano che riforniva Roma, membro della famiglia imperiale (la figlia aveva avuto due bambini) e dunque parente di Arcadio e Onorio, fece s\u00ec che Gildone accumulasse una grande fortuna.\nRivolta e sconfitta.\nLa suddivisione dell'impero di Teodosio tra i due suoi figli caus\u00f2 un periodo di tensione all'interno dell'Impero romano. Il sovrano d'Occidente, Onorio, non aveva pi\u00f9 di 10 anni, e il reggente \"de facto\" divenne il generalissimo d'Occidente, Stilicone, il quale tent\u00f2 di estendere la propria tutela anche sull'Imperatore d'Oriente, in questo contrastato dalla corte orientale; inizi\u00f2 cos\u00ec un periodo di contrasti tra le due corti, con manovre diplomatiche e una sottintesa minaccia militare.\nNella corte orientale emerse la figura del \"praepositus sacri cubiculi\" d'Oriente Eutropio. Egli riusc\u00ec a intrattenere contatti con Gildone e a convincerlo ad abbandonare l'Imperatore di Occidente e di far passare \"de facto\" le province africane all'Impero d'Oriente. Se da una parte \u00e8 chiaro che con questa mossa la corte orientale riusc\u00ec a mettere pressione su Stilicone e costringerlo ad abbandonare, almeno temporaneamente, le sue mire sui Balcani per occuparsi della situazione africana, le fonti antiche non sono molto chiare sulle motivazioni di Gildone. Gli storici contemporanei hanno suggerito che Gildone fosse mosso da un sentimento di indipendenza delle comunit\u00e0 africane; o che i suoi legami familiari con la corte orientale (dove viveva la figlia) lo abbiano spinto ad abbandonare Onorio per Arcadio. \u00c8 possibile che la \u00abrivolta\u00bb di Gildone non sia stata contro Onorio, quanto contro Stilicone: Gildone era il secondo generale pi\u00f9 potente dell'Impero d'Occidente, per forza militare e per ricchezza, ed era l'unico \"magister militum\" d'Occidente a non dovere il proprio incarico a Stilicone, e dunque si trovava in una posizione quasi alla pari di Stilicone, se non superiore alla sua, considerando i legami familiari con la dinastia teodosiana. \nQuali che siano state le ragioni di Gildone, nel 397 le province africane sotto il suo controllo si staccarono dalla \"pars occidentalis\" e iniziarono a dipendere dalla corte orientale. La minaccia di Gildone fu presa seriamente dalla corte occidentale e in particolare da Stilicone. Stilicone interruppe la campagna militare nei Balcani contro Alarico, che riusc\u00ec a fuggire; diede inizio a una campagna di propaganda per rafforzare il proprio potere, tanto che il poeta Claudiano compose tre opere principali durante questo periodo e fece sposare l'imperatore Onorio con sua figlia Maria; infine, organizz\u00f2 una spedizione navale in pieno inverno, facendo partire dal porto di Pisa nel febbraio 398 un corpo composto dalle prestigiose legioni degli \"Herculiani seniores\" e degli \"Ioviani seniores\". La paura di perdere la fonte di approvvigionamento del grano provoc\u00f2 tumulti a Roma e il Senato romano dichiar\u00f2 Gildone \"nemico dello Stato\".\nIn quello stesso momento Gildone entr\u00f2 in contrasto col fratello Masceldelo (\"Mascezel\"), che si rifugi\u00f2 presso l'imperatore d'Occidente Onorio; Gildone reag\u00ec uccidendone i due figli. A Masceldelo fu affidato da Stilicone il comando della guerra contro Gildone e di un corpo scelto di cavalleria gallica che aveva servito sotto l'usurpatore Eugenio. Approdato con le sue truppe in Africa, Masceldelo affront\u00f2 le soverchianti forze del fratello a Teveste, nei pressi di Zama, ma vinse grazie alla miglior disciplina dei propri uomini, oppure grazie alla defezione di alcune unit\u00e0 militari dell'esercito di Gildone.\nDopo la sconfitta, Gildone fugg\u00ec su una piccola barca alla volta della parte orientale dell'Impero, ma un vento contrario lo respinse indietro, fino al porto di Tabraca e, vedendosi perduto, si suicid\u00f2 impiccandosi o pi\u00f9 verosimilmente fu messo a morte il 31 luglio del 398. Masceldelo torn\u00f2 in Italia, dove fu accolto con tutti gli onori, ma fu poi ucciso in una imboscata per volere di Stilicone."}
{"id": "546240", "revid": "897219", "url": "https://it.wikipedia.org/wiki?curid=546240", "title": "Paolo Bianco", "text": "Carriera.\nGiocatore.\nClub.\nCresciuto a Ordona, entra a far parte del settore giovanile dei rossoneri dove esordisce in campionato e diventa pilastro della difesa foggiana in coppia con Oshadogan. Nel Foggia gioca per quattro stagioni prima di passare al dove resta per cinque anni, \nNel 2004 passa al per 400.000 \u20ac, disputando due stagioni; la stagione culmina con la promozione in Serie A del Catania. Nell'estate 2006 viene ceduto in prestito per 1.300.000 \u20ac con un diritto di riscatto di 700.000 \u20ac al Cagliari, che esordisce in Serie A in casa, proprio contro il Catania. Titolare fisso, a Cagliari resta in tutto tre stagioni al termine delle quali, giunto in scadenza di contratto, firma un contratto biennale con l'Atalanta.\nA Bergamo disputa una stagione culminata con la retrocessione della squadra. Il 19 luglio 2010 la societ\u00e0 bergamasca dichiara la rescissione consensuale del contratto con il giocatore. Lo stesso giorno il comunica il suo ingaggio.\nIl 18 maggio 2013 vince il campionato di Serie B e conquista la promozione in Serie A con la squadra emiliana guidata da Eusebio Di Francesco.\nIl 31 maggio 2015 gioca la sua ultima partita della carriera, in casa contro il . Al termine dell'incontro gli viene reso omaggio da tutti i giocatori e dal pubblico presente nello stadio. Dunque si ritira dal calcio giocato dopo 524 presenze e 13 gol in carriera.\nNazionale.\nVanta una partita con la Under 21, avendo esordito il 22 aprile 1998 nella vittoria per 2-1 contro il Galles.\nAllenatore.\nDal 2015 al 2017 ricopre la carica di vice allenatore della primavera del Sassuolo.\nIl 26 giugno 2017 diventa il nuovo allenatore del , formazione di Serie C.\nAl termine della stagione, gli azzurri diretti da mister Bianco conquistano ben 52 punti, classificandosi sul campo al settimo posto in classifica ad appena tre lunghezze dal quarto posto. Purtroppo alcuni ritardi sui pagamenti da parte della societ\u00e0 contribuiranno a far infliggere al club ben dieci punti di penalizzazione, che costeranno al Siracusa l\u2019accesso nei playoff.\nAl termine della stagione, Bianco decide di comune accordo con il club di non rinnovare il contratto, andando ad accettare l\u2019offerta pervenuta da parte di Leonardi, presidente della che gli offre un biennale. Il 10 dicembre 2018, dopo una serie di risultati negativi che per\u00f2 seguivano a un'ottima partenza di campionato, si dimette, lasciando la squadra al decimo posto del girone C.\nL'11 ottobre 2019 fa ritorno al Sassuolo, entrando nello staff di Roberto De Zerbi. Il 25 maggio 2021 segue il tecnico allo .\nStatistiche.\nPresenze e reti nei club.\n\"Statistiche aggiornate al 26 giugno 2017.\"\nStatistiche da allenatore.\n\"Statistiche aggiornate al 9 dicembre 2018.\""}
{"id": "546242", "revid": "599013", "url": "https://it.wikipedia.org/wiki?curid=546242", "title": "Cristian Silvestri", "text": "Caratteristiche tecniche.\nEra un difensore che in carriera ha ricoperto sia il ruolo di centrale, sia quello di laterale destro. \u00c8 un destro naturale.\nCarriera.\n\u00c8 cresciuto nel Casalotti per poi passare a 12 anni alla Roma. Ha poi giocato per quattro stagioni nella , dove nel 1997 ha vinto un campionato di Serie C2 e l'anno dopo, in Serie C1, ha ottenuto la promozione in Serie B giocando stabilmente nella difesa impostata da Luigi Delneri artefice dei 39 turni di imbattibilit\u00e0 a cavallo dei suddetti campionati. Suoi compagni di reparto furono Mauro Mayer e Cristian Stellini; in futuro i tre, con squadre differenti, riusciranno a ottenere altre promozioni e a calcare i campi della Serie A.\nRimasto con gli umbri, esordisce tra i cadetti nella stagione 1998-1999: si tratta di una stagione sofferta per la , segnata dall'avvento di tre allenatori in panchina. Alla fine, la compagine rossoverde si salva all'ultima giornata con la vittoria nello scontro diretto contro la Fidelis Andria, ed \u00e8 suo l'assist per il gol decisivo siglato dall'attaccante Massimo Borgobello.\nNel 1999 passa al , disputando altri due campionati di Serie B. Con i rossoblu disputa 48 presenze di campionato e mette a segno un gol, decisivo, contro il al San Vito.\nNel 2001 approda in Serie A ingaggiato dal Lecce. Esordisce nella massima serie il 9 dicembre 2001 in Chievo-Lecce (2-1).\nResta in Puglia fino a gennaio 2005 quando si trasferisce al Catania.\nCon la squadra etnea, sotto la guida di mister Pasquale Marino, ottiene nel 2006 una promozione in A che mancava da oltre venti anni. Nel 2008 con la maglia del Catania ha segnato il suo primo gol in Serie A nella partita contro il Cagliari con una rovesciata, mentre un'altra rete l'ha messa a segno nella semifinale di ritorno della Coppa Italia contro la Roma (1-1).\nNell'estate 2009 si svincola dai rossoazzurri siciliani, e scende di categoria venendo acquistato a parametro zero dall' con cui esordisce il 6 settembre in occasione della vittoria casalinga contro il Mantova. Con i bianconeri colleziona 21 presenze in campionato. Nell'estate del 2010 passa al Fidene."}
{"id": "546244", "revid": "74801", "url": "https://it.wikipedia.org/wiki?curid=546244", "title": "Edo (stato)", "text": "L'Edo \u00e8 uno Stato situato nella Nigeria meridionale; confina a nord con il Kogi, a sud e a ovest con il Delta e l'Ondo.\nStoria.\nAttorno al XV e XVI secolo nell'area compresa nell'odierno Edo e Delta si svilupp\u00f2 un regno africano: il regno del Benin. Esso era governato dall'\"Oba di Benin\" che aveva il compito di amministrare e difendere la zona. Dopo aver sviluppato un esercito, molti abitanti sostennero che il servizio militare fosse una perdita di tempo, dato che non era ancora servito a nulla; perci\u00f2 si dedicarono all'arte e alla religione progredendo in questi ambiti. L'Oba divent\u00f2 un capo pi\u00f9 tollerante e incoraggiante verso le arti, ma questo fatto indebol\u00ec i guerrieri che pian piano smisero di occuparsi della difesa del regno.\nAgli inizi la nuova situazione non nuoceva pi\u00f9 di tanto ai beninesi che, al contrario, sviluppavano sempre pi\u00f9 il loro sapere e la loro cultura. Ma quando i colonizzatori europei giunsero in Africa separarono dal regno la provincia di Warri, diminuendo notevolmente il potere dell'Oba; quindi, rendendosi conto che il regno non aveva grosse difese, conquistarono e distrussero il mitico Regno di Benin, che, attorno al 1890, non ebbe pi\u00f9 seguito.\nAttualmente l'Edo \u00e8 uno Stato della federazione nigeriana.\nPopolazione.\nLa religione pi\u00f9 diffusa \u00e8 quella cristiana seguita da quella islamica, seppur siano rimasti diversi culti animisti ispirati al cerimoniale antico praticato nello Stato.\nLe etnie predominanti sono gli Esan e i Bini e la popolazione conta unit\u00e0.\nIl presidente \u00e8 Comrade Adams Oshiomhole dell'Action Congress da quando la Corte d'appello lo ha dichiarato vincente sul candidato del Peoples Democratic Party Oserheimen Osunbor, accusato di aver falsificato i risultati elettorali delle elezioni del 20 marzo 2008 a suo favore.\nSuddivisioni.\nLo stato di Edo \u00e8 suddiviso in diciotto aree a governo locale (\"local government areas\"):"}
{"id": "546246", "revid": "71155", "url": "https://it.wikipedia.org/wiki?curid=546246", "title": "John 5", "text": "Carriera.\nLowery ha cominciato a suonare la chitarra a sette anni dopo aver visto un'esibizione al banjo di Jimmy Henley in uno show televisivo; come principali fonti di ispirazione cita i Kiss (dei quali vanta una notevole collezione di memorabilia) e grandi chitarristi come Eddie Van Halen, Randy Rhoads, Jimi Hendrix e Yngwie Malmsteen. Grande importanza nella sua formazione ha anche la musica country.\nA diciassette anni si trasferisce a Los Angeles dove, dopo essersi fatto notare come turnista, incontra il produttore Bob Marlette: con quest'ultimo ha la possibilit\u00e0 di lavorare alle colonne sonore di film e spot pubblicitari finch\u00e9 non viene scelto da Lita Ford per suonare con lei nelle aperture dei concerti dei suoi idoli di infanzia, i Kiss; ha modo cos\u00ec di creare una duratura amicizia con il frontman dello storico gruppo, Paul Stanley.\nNel 1996 tenta di entrare nel gruppo di Marilyn Manson, ma dopo non essere riuscito ad ottenere il posto forma un gruppo con l'ex cantate dei Judas Priest Rob Halford, con cui pubblica un album di buon successo prodotto da Trent Reznor. La svolta per la sua carriera avviene quando viene scelto dall'ex frontman dei Van Halen David Lee Roth; successivamente, nel 1998, entra nella band di Manson, con cui rimane fino al 2004.\nDopo aver lanciato la sua carriera solista nel 2005 entra nel gruppo di Rob Zombie, nel quale milita tutt'ora.\nVita privata.\nSposato dal 2009 con la parrucchiera Rita Aghajani, dal 2002 al 2006 \u00e8 stato sposato con l'attrice softcore Aria Giovanni. Ha tre figli, Jeremy, Andreas e Nicole."}
{"id": "546247", "revid": "599013", "url": "https://it.wikipedia.org/wiki?curid=546247", "title": "Francesco Millesi", "text": "Carriera.\nClub.\nHa iniziato a giocare nella squadra dell'oratorio dei Cappuccini di San Berillo.\n\u00c8 cresciuto nell'Atletico Catania, poi ha giocato con il Ragusa e l'Igea Virtus, prima di approdare nell' (stagione 2003-2004, Serie B) alla corte di Zden\u011bk Zeman.\nCon gli irpini ha realizzato 3 gol nella fase iniziale del suo primo campionato. La stagione si conclude con la retrocessione in Serie C1, prontamente riscattata con una nuova promozione in Serie B battendo nella finale play-off il Napoli (0-0 a Napoli, 2-1 al Partenio).\nNella stagione 2005-2006 Millesi \u00e8 alla terza stagione con l'Avellino, anche questa culminata con una retrocessione. I Lupi infatti perdono la gara di andata del play-out con l'AlbinoLeffe col risultato di 0-2 (gara disputata sul neutro di Perugia). Villesi, nel corso della partita, spinge l\u2019arbitro, il signor Dino Telliconi beccandosi una squalifica di 10 giornate.\nNell'estate 2006, Millesi passa al Catania, squadra della sua citt\u00e0 e neo-promossa in Serie A. Trova poco spazio, ma gli basta per fornire un assist vincente a Gionatha Spinesi contro l'Ascoli. A gennaio 2008 si trasferisce allo Spezia, andando subito a segno nella partita d'esordio persa per 3-2 a Bologna contro i felsinei.\nNell'estate 2008 torna a Catania.\nIl 31 agosto 2009 viene ingaggiato dalla .\nIl 1\u00ba febbraio passa al . Nella squadra rossonera, dopo 3 anni a secco, riesce a segnare il suo primo gol al Pescara regalando la vittoria ai satenelli. La stagione termina con la salvezza, ma Millesi rimane svincolato.\nIl 15 novembre 2010 viene ingaggiato dall' diventandone il capitano, anche per effetto delle diverse presenze collezionate in Irpinia. \u00c8 tra i protagonisti della scalata dei biancoverdi dalla Lega Pro Seconda Divisione alla Serie B, fino a sfiorare i play-off nella stagione 2013-2014, al termine della quale lascia l'Avellino per la scadenza del contratto. \u00c8 uno dei pochissimi calciatori ad avere indossato entrambe le maglie delle squadre di calcio professionistiche di Avellino, oltre a Simone Paolo Puleo, Raffaele Biancolino, Ivan Tisci, Stefano De Angelis e Marco Vianello.\nIl 9 settembre 2014, svincolato, viene ingaggiato dall'.\nIl 21 gennaio 2015 passa a titolo definitivo all'Ischia Isolaverde. Il 31 gennaio, al suo esordio con la squadra campana, segna il primo gol con la nuova squadra, nella partita vinta 1-0 con il Martina.\nA fine stagione rimane svincolato, viene poi ingaggiato dall', in Eccellenza Sicilia 2015-2016, il 30 ottobre 2015. \nNel gennaio 2017 viene ingaggiato dalla A.S.D. Calcio Biancavilla, squadra che milita nel girone B dell'Eccellenza Sicilia.\nCoinvolgimento nel calcioscommesse.\nIl 23 maggio 2016 viene indagato con l'accusa di partecipazione esterna ad associazione mafiosa nell'ambito di un'inchiesta della DDA di Napoli, secondo la quale un clan camorristico di Secondigliano avrebbe alterato i risultati di - (1-0) del 17 marzo 2014 e di Avellino-Reggina (3-0) del 25 maggio 2014 grazie all'intervento diretto di Millesi, dell'ex centrocampista Luca Pini e del difensore Armando Izzo (anch'essi indagati). Il 3 marzo 2017 la Procura della Federcalcio richiede per lui sei anni di squalifica, con richiesta di preclusione, e ventimila euro di ammenda. Il 12 aprile viene condannato a cinque anni di squalifica e a 50.000 euro di ammenda; il 19 maggio la Corte Federale d'Appello riduce il periodo di stop a tre anni e ridetermina la sanzione economica in 20.000 \u20ac.\nIl 12 marzo 2018 in via penale viene condannato a 1 anno di reclusione con rito abbreviato per il solo reato di frode sportiva e gli viene vietato l'accesso a luoghi dove si svolgono manifestazioni sportive per la durata di due anni.\nStatistiche.\nPresenze e reti nei club.\n\"Statistiche aggiornate al 30 maggio 2015.\""}
{"id": "546248", "revid": "38120", "url": "https://it.wikipedia.org/wiki?curid=546248", "title": "Sampler", "text": ""}
{"id": "546249", "revid": "77738", "url": "https://it.wikipedia.org/wiki?curid=546249", "title": "John5", "text": ""}
{"id": "546250", "revid": "77738", "url": "https://it.wikipedia.org/wiki?curid=546250", "title": "John Lowery", "text": ""}
{"id": "546253", "revid": "732240", "url": "https://it.wikipedia.org/wiki?curid=546253", "title": "Federazione italiana lavoratori trasporti", "text": ""}
{"id": "546257", "revid": "125413614", "url": "https://it.wikipedia.org/wiki?curid=546257", "title": "Patriarcato (antropologia)", "text": "Il patriarcato, in antropologia, \u00e8 un sistema sociale nel quale il potere, l'autorit\u00e0 e i beni materiali sono concentrati nelle mani dell'uomo pi\u00f9 anziano dei vari gruppi di discendenza e la loro trasmissione avviene per via maschile, generalmente a vantaggio del primogenito maschio (organizzazione patrilineare).\nStoria.\nNell'et\u00e0 tardo-antica, il rafforzamento del patriarcato arriv\u00f2 in seguito al regno di Giustiniano I ed all'avvento del diritto bizantino, che cambi\u00f2 progressivamente le basi dell'unit\u00e0 familiare e le sue funzioni all'interno della societ\u00e0. Tra i provvedimenti pi\u00f9 vistosi l'obbligo di fedelt\u00e0 a carico solo della moglie, e la reintroduzione del dovere di assoluta obbedienza da parte della donna e la sua sottomissione al marito. Col patriarcato si consolida anche la patrimonializzazione dell'eredit\u00e0, con la trasmissione per linea fissa e maschile dei beni, segnando la fine della linea di discendenza femminile. Si danno cos\u00ec le basi per la genesi del principio di propriet\u00e0 privata individuale, che comporta il completo \"jus utendi et abutendi\".\nIl patriarcato dai possedimenti romano-bizantini arriv\u00f2 successivamente nella societ\u00e0 germanica che non conosceva l'istituto della propriet\u00e0 privata, ma nemmeno alcun istituto familiare e la schiavit\u00f9. Con la sedentarizzazione nasce l'esigenza di una famiglia come struttura autonoma, e successivamente la comune rurale. Tra le strutture giuridiche di base che reggono questi istituti, vi sono la vendetta, l'affratellamento, il prezzo della sposa, l'assenza di testamento ed infine il patriarcato come base dell'autorit\u00e0.\nNell'XIX secolo l'antropologia evoluzionistica, soprattutto con l'antropologo Lewis H. Morgan, discusse a lungo se il patriarcato rappresentasse uno stadio di sviluppo delle societ\u00e0 successivo al matriarcato. Questa ipotesi \u00e8 stata contestata da pi\u00f9 autori per la scarsit\u00e0 di esempi concreti e resti materiali che possano in qualche modo accertare l'esistenza di una sorta di \"matriarcato primitivo\"\nCaratteristiche.\nTutte le caratteristiche sopraelencate concorrono a formare la struttura della famiglia medievale, che conferma la fratellanza d'armi (in luogo dell'affratellamento) ma soprattutto:\nAlcuni altri esempi storici di patriarcato possono essere la societ\u00e0 mongolica, quella semitica, quella cinese e quella ateniese."}
{"id": "546259", "revid": "62748", "url": "https://it.wikipedia.org/wiki?curid=546259", "title": "Angelo Musco", "text": "Biografia.\nAngelo Musco nacque a Catania, nel rione popolare di San Cristoforo, in via Giuseppe Garibaldi, angolo via Fortino Vecchio, il 18 ottobre del 1871, il quattordicesimo dei figli del piccolo bottegaio Sebastiano Musco, al quale talune fonti v'attribuivano un'origine maltese - quasi sicuramente infondate -, e della casalinga Francesca Cosenza. Visse un'infanzia povera e, fin dall'adolescenza, intraprese diversi lavori, anche umili, quali il barbiere, il calzolaio ed il muratore.\nEntr\u00f2 nel teatro all'et\u00e0 di sedici anni con l'\"Opera dei pupi\", il teatro tradizionale siciliano, e nel 1884 venne scritturato dalla compagnia marionettistica di Michele Insanguine.\nNel 1889 entr\u00f2 in contatto con il teatro di variet\u00e0, e lavor\u00f2 per vari teatri siciliani, fino al 1899, quando entr\u00f2 nella compagnia teatrale di Giovanni Grasso, che recitava soprattutto in dialetto.\nDal 1902 inizi\u00f2 a collaborare con Nino Martoglio, che lo aveva visto a Roma mentre rappresentava \"\" di Luigi Capuana e \"I mafiusi de la Vivaria\" di Giuseppe Rizzotto e Gaspare Mosca. Martoglio fu direttore della sua compagnia dal 1907 e per lui scrisse \"San Giovanni decollato\" e \"L'aria del continente\". Collabor\u00f2 anche con Pier Maria Rosso di San Secondo, che gli forn\u00ec \"Madre\". Il 7 dicembre 1906 entr\u00f2 come membro effettivo nella Loggia \"Roma\" di Roma. Lavor\u00f2 anche con Marinella Bragaglia con la quale fond\u00f2 nel 1912 la compagnia teatrale denominata \"Drammatica Compagnia Siciliana Marinella Bragaglia - Angelo Musco\" e sciolta due anni dopo, e poi la \"Comica Compagnia Siciliana del Cav. Angelo Musco\", dove entr\u00f2 l'attrice Rosina Anselmi, e supportato dal critico Renato Simoni e da Luigi Pirandello.\nIl premio Nobel scrisse per lui alcune commedie, tra cui \"'A birritta cu' i ciancianeddi\" (che Musco rappresent\u00f2 a Roma), \"Liol\u00e0\" e \"Pensaci, Giacomino!\". Quest'ultima commedia venne trasposta anche in un film di cui Musco fu protagonista: la sua carriera cinematografica inizi\u00f2 nel 1932 ed ebbe un grande successo.\nNel corso degli anni venti e trenta, Musco e la sua compagnia fecero numerose tourn\u00e9e in Italia e nel mondo, e riscosse enormi successi. Il suo esordio internazionale avvenne nel 1927 sul palcoscenico del Manhattan Opera House di New York con \"L'aria del continente\" di Martoglio.\nNel 1937, Musco recit\u00f2 in uno spettacolo al Teatro Olimpia di Milano, ma subito dopo la rappresentazione venne colpito da un attacco di angina pectoris e mor\u00ec. Angelo Musco riposa nel \"viale degli uomini illustri\" del cimitero monumentale di Catania.\nLa bravura di Musco stava nella sua comicit\u00e0 e nell'interpretazione psicologica dei personaggi che rappresentava. Spesso aggiungeva elementi estemporanei e originali alle opere che rappresentava, rendendole pi\u00f9 reali. Giorgio Walter Chili ha diretto nel 1953 un film-documentario sulla sua vita: \"C'era una volta Angelo Musco\". Era lo zio dell'attore Turi Pandolfini\nInterpretazioni teatrali.\nCompagnia Giovanni Grasso\nCompagnia drammatica siciliana diretta da Nino Martoglio\nCompagnia Bragaglia \u2013 Musco\nCompagnia Musco"}
{"id": "546261", "revid": "1566286", "url": "https://it.wikipedia.org/wiki?curid=546261", "title": "Turi Ferro", "text": "Biografia.\nNato a Catania negli ultimi giorni del 1920 ma registrato allo stato civile il 10 gennaio 1921, comincia a recitare giovanissimo al teatro Coppola di Catania, nella compagnia Brigata d'arte filodrammatica, diretta dal padre Guglielmo Ferro.\nAppare nei primi spettacoli teatrali a livello professionale nel 1948, insieme alla moglie Ida Carrara sposata nel 1951. I due reciteranno nella Compagnia Rosso di San Secondo di Roma.\nAll'inizio degli anni cinquanta interpreta a teatro molte opere di Luigi Pirandello, portando in palcoscenico (nella parte del mago Cotrone) \"I giganti della montagna\", opera incompiuta dello scrittore siciliano, messa in scena da Giorgio Strehler gi\u00e0 nel 1947.\nNel 1957 crea con la moglie \"L'Ente Teatrale Sicilia\", unendo alcuni dei migliori attori teatrali regionali quali Michele Abruzzo, Rosina Anselmi e Umberto Spadaro ma non, con suo rammarico, Salvo Randone.\nNel 1958 fonda il Teatro Stabile di Catania insieme a Michele Abruzzo e Umberto Spadaro. Diviene quindi famoso soprattutto in ambito teatrale, come uno dei maggiori interpreti delle opere di Pirandello e Verga. L'esordio \u00e8 con \"Malia\" di Luigi Capuana. Porta quindi in scena \"Il fu Mattia Pascal\", \"Liol\u00e0\", \"Uno, nessuno e centomila\", \"Questa sera si recita a soggetto\", \"Come tu mi vuoi\", \"Pensaci, Giacomino!\", \"Cos\u00ec \u00e8 (se vi pare)\", \"Sei personaggi in cerca d'autore\", e numerose novelle di Pirandello quindi \"La lupa\" e il \"Mastro-don Gesualdo\" di Giovanni Verga.\nContinua con un altro grande drammaturgo e narratore italiano, Leonardo Sciascia, portandone in scena praticamente tutte le opere pi\u00f9 note, come \"Gli zii di Sicilia\", \"Candido\", \"La corda pazza\", \"Le parrocchie di Regalpetra\", \"Nero su nero\", \"Il giorno della civetta\", \"Todo modo\" e altri ancora.\nAttore ecclettico, non si limita per\u00f2 al teatro siciliano. Nel 1965 viene chiamato dal regista Luigi Squarzina per interpretare l'opera teatrale \"La grande speranza\", scritto da Carlo Marcello Rietmann. Tra le numerose produzioni, vale la pena ricordare quella di Roberto Rossellini al Festival dei Due Mondi di Spoleto nel 1962, dalla quale Jean-Luc Godard trasse la propria versione cinematografica (\"Les Carabiniers\", 1963). Tra le altre interpretazioni ricordiamo \"Il sindaco del rione Sanit\u00e0\" di Eduardo De Filippo.\nNel cinema ha recitato in oltre trenta film, tra cui \"Tu ridi\" e \"Malizia\".\nAvrebbe dovuto interpretare Geppetto nel film \"Pinocchio\" del 2002 di Roberto Benigni, che dopo la sua scomparsa l'ha ricordato con queste parole: \u00abCandido, tragico, umile e alto. Era il Geppetto dei miei sogni. Continuer\u00f2 a sognarlo. Era un attore di stratosferica bellezza. Il suo volto poteva abitare con la medesima forza paesaggi reali e luoghi fiabeschi. C'eravamo incontrati per cominciare insieme, appunto, un viaggio nella pi\u00f9 bella favola del mondo.\u00bb\nContinuer\u00e0 a recitare praticamente fino alla morte in grandi opere teatrali, sempre raccontando in diversi modi la sua amata Sicilia. L'ultima apparizione \u00e8 ne \"La Cattura\" ancora una volta accanto alla moglie.\nVisse per molto tempo a San Giovanni la Punta e successivamente a Sant'Agata li Battiati, un comune vicino a Catania dove mor\u00ec per infarto a 80 anni e dove \u00e8 sepolto.\nNel 2021 la scrittrice Silvana Grasso ha ricordato per il centenario della nascita che Turi Ferro ricevette dalla Repubblica Italiana le onorificenze di Cavaliere, Commendatore, Grande Ufficiale da tre differenti presidenti della Repubblica (Gronchi, Pertini, Scalfaro), benemerenze riconosciute e mai rivelate pubblicamente dallo stesso attore. \nRiconoscimenti.\nDavid di Donatello"}
{"id": "546265", "revid": "219110", "url": "https://it.wikipedia.org/wiki?curid=546265", "title": "Marina di Pisa", "text": "Marina di Pisa \u00e8 una frazione del comune italiano di Pisa, in Toscana.\nSorge a a sud della foce del fiume Arno, sul Mar Tirreno. Gli abitanti odierni sono soliti chiamarla semplicemente \"Marina\", mentre fino al secolo scorso i pi\u00f9 vecchi continuavano ad usare il termine Boccadarno.\nGeografia fisica.\nL'abitato si estende da NW a SE lungo la costa del Mar Ligure, ed \u00e8 delimitato a nord dal fiume Arno, ad est dalla pineta del litorale pisano (che ispir\u00f2 a D'Annunzio i versi de \"La pioggia nel Pineto\"), dal canale Lamone e dalla frazione di San Piero a Grado, a sud dalla frazione di Tirrenia.\nIl clima \u00e8 spiccatamente mediterraneo, dominato da venti sud occidentali di libeccio che causano mareggiate abbastanza frequenti. Secondo la classificazione di K\u00f6ppen, Marina di Pisa rientra nella fascia di clima temperato caldo (sigla \"Csa\").\nLa stazione meteo pi\u00f9 vicina \u00e8 quella di Bocca d'Arno:\nStoria.\nFino al 1606 il territorio stesso dove ora sorge Marina di Pisa non esisteva: l'area era paludosa ed insana, e praticamente disabitata. Fu Ferdinando I de' Medici che in quell'anno decise di far spostare la foce dell'Arno, rivolta a sudovest, di circa metri verso nord, in quanto riteneva che il vento di libeccio potesse impedire il normale deflusso delle acque del fiume ed allagare Pisa. Alla foce del fiume, dopo tale spostamento, venne edificata sulla riva sinistra una costruzione esagonale circondata da un fossato, detta \"il Fortino\", quale dogana per il traffico fluviale. Probabilmente intorno a tale costruzione vennero edificate le prime case di pescatori, ed \u00e8 qui che va cercato il nucleo originario di Marina di Pisa, alle sue origini chiamato \"Paese di Boccadarno\"\nIl fondatore di Marina di Pisa \u00e8 riconosciuto in Gaetano Ceccherini: nel 1869 il Re lo costrinse ad abbandonare i terreni da lui posseduti nella riva nord dell'Arno (che nel frattempo era divenuta Tenuta Reale) ed in cambio gli forn\u00ec ampi appezzamenti nella riva sinistra, oltre ad una congrua somma di denaro. In tale area Ceccherini, con l'aiuto del figlio Baldassarre, costru\u00ec un attrezzato stabilimento balneare dopo aver acquistato per s\u00e9 una casa colonica nei pressi del vecchio Fortino della Guardia di Finanza. Fu da quel momento che la zona inizi\u00f2 a guadagnarsi lo status di m\u00e8ta per il turismo balneare, turismo incentivato dalla tendenza scientifica in favore dei bagni di mare come terapia preventiva di molte malattie.\nL'atto di fondazione ufficiale del paese risale comunque al 1872, quando il Comune di Pisa elabor\u00f2 un piano regolatore di un paese a griglia intervallato da tre piazze, approntando anche la realizzazione di un grande strada di collegamento con la citt\u00e0, il Viale dei Platani, oggi Viale D'Annunzio. Dopo pochi anni Gaetano Ceccherini mor\u00ec, lasciando al figlio lo stabilimento, che venne arricchito delle prime case in muratura, per permettere soggiorni pi\u00f9 lunghi ai turisti; Baldassarre riusc\u00ec anche a convincere alcuni personaggi illustri e non di Pisa a costruirsi una casa al mare vicino a Boccadarno. In quegli anni venne costruito pure un grande orfanotrofio, grazie all'attivit\u00e0 pastorale di padre Agostino da Montefeltro, al secolo Luigi Vicini.\nIl 23 giugno 1892 venne inaugurata la linea ferroviaria a vapore Pisa-Marina, che contribu\u00ec ad una crescita turistica del luogo. Vennero quindi edificati i primi ristoranti, stabilimenti balneari, pensioni. In questo periodo furono costruite anche molte ville in stile Liberty e in neomedieval (Villa Fumagalli, Villa Cobianchi, Villa Galli Dunn, Villa Miramar sede dell'attuale comando dei Carabinieri, Villa Salvini, Villa Ruchal, Villa Belliure, ecc.).\nLa crescita turistica and\u00f2 di pari passo con lo sviluppo edilizio, portato avanti fino al 1920, quando inizi\u00f2 lo sviluppo industriale della cittadina. Il 28 luglio 1912 venne posata la prima pietra della chiesa di Santa Maria Ausiliatrice, alla presenza del cardinale Pietro Maffi.\nNel 1925 venne costruito un grande stabilimento dalla Societ\u00e0 in nome collettivo Cantiere Navale G. Gallinari, successivamente diventata C.M.A.S.A., per la costruzione di idrovolanti: il cantiere si svilupp\u00f2 notevolmente con l'arrivo dell'ingegnere tedesco Claude Dornier, il quale scelse Marina per produrre i suoi idrovolanti dopo che il trattato di Versailles del 1919 aveva imposto severe restrizioni alla Germania, anche nella produzione di velivoli, con la conseguente chiusura degli stabilimenti di produzione posti sul Lago di Costanza. Negli stabilimenti C.M.A.S.A. vennero prodotti, tra gli altri, gli idrovolanti Dornier Do J \"Wall\", i primi totalmente metallici costruiti in Italia.\nDa qui partirono molte imprese di risonanza mondiale:\nNel 1930 la societ\u00e0 proprietaria degli stabilimenti (Dornier Metalblauten) riport\u00f2 la produzione in Germania, e la fabbrica viene rilevata dalla Fiat: da quel momento inizi\u00f2 la produzione di moltissimi tipi di aerei, soprattutto i G.50, aerei da caccia impiegati nella Regia Aeronautica durante la seconda guerra mondiale. Nel 1941 lo stabilimento arriv\u00f2 a 386 dipendenti e operai, ma nel 1943 fu requisito dalle truppe tedesche. Alla fine della guerra, nel 1945, la Fiat rientr\u00f2 in possesso della propriet\u00e0 (abbondantemente bombardata e cannoneggiata dal mare ad opera dagli americani) e mut\u00f2 la produzione in quella di vetture ferroviarie e di autobus (Motofides).\nNegli anni sessanta l'erosione costiera, che nel frattempo aveva portato alla scomparsa di buona parte dei lidi sabbiosi, costrinse alla chiusura molti stabilimenti balneari, tanto che si rese necessario proteggere l'abitato attraverso numerose barriere frangiflutti.\nNel 1988 lo stabilimento marinese cess\u00f2 ogni sua attivit\u00e0 e venne abbandonato, lasciando solamente un rudere fatiscente.\nNel 2000 il problema dell'erosione port\u00f2 l'amministrazione comunale a tentare di arginare il problema con la realizzazione di una spiaggia di ghiaia. Alla prima mareggiata la spiaggia venne completamente devastata, tanto che la ghiaia si rivers\u00f2 quasi per intero sulla strada adiacente. A partire dal 2006 \u00e8 in atto un rinforzo ed un ridisegno delle barriere frangiflutti.\nAttualmente l'area industriale, posta alla foce dell'Arno, \u00e8 in fase di bonifica (il giorno 9 ottobre 2007 \u00e8 stata effettuata un'implosione del locale presse) con la prevista creazione di un porto turistico, denominato Porto di Bocca d'Arno, che ha portato molte polemiche sia a carattere ambientale (la riva opposta del fiume \u00e8 zona protetta e parte del Parco Naturale di Migliarino San Rossore), sia paesaggistico. In questo quadro nel 2008 sono state abbattute molte abitazioni dei primi del Novecento, per fare spazio alla progettata area residenziale afferente al porto.\nManifestazioni.\nMarina di Pisa, insieme alla frazione di Tirrenia ed alla localit\u00e0 di Calambrone, formano il litorale pisano e partecipano al Gioco del ponte sotto la Magistratura dei Delfini con il motto \"Senza temer tempesta\".\nNel periodo estivo vi si svolge la manifestazione \"Marenia\", che si estende alla vicina Tirrenia, con spettacoli, mercatini all'aperto ed altre iniziative.\nSempre nel periodo estivo, tra la fine di luglio e l'inizio di agosto, si svolge il \"Carnevale Estivo di Marina di Pisa\". Il carnevale marinese \u00e8 nato nel 1927, e nella sua prima edizione vedeva sfilare sul lungomare giganteschi carri di carta pesta trainati da buoi. Oggi i carri allegorici ispirati all'estate ed alla vita sul mare, la musica, e la partecipazione di migliaia di persone, rendono unica nel suo genere questa festa.\nMonumenti e luoghi d'interesse.\nOltre al lungomare, particolarmente rinomata \u00e8 l'area alla foce del fiume detta \"Bocca d'Arno\": costellata di caratteristiche bilance per la pesca, denominate dialettalmente \"retoni\", \u00e8 paesaggisticamente molto gradevole, ed amata dai marinesi e dai turisti.\nArchitetture tra XIX e XX secolo.\nA Marina si trova un certo numero di edifici, soprattutto ville e villette, in buono o discreto stato di conservazione, risalenti alla fine dell'Ottocento e ai primi decenni del Novecento. Si tratta di abitazioni di un certo interesse architettonico, fatte costruire in genere da benestanti famiglie fiorentine, che oscillano stilisticamente tra l'eclettismo storicistico e timidi accenni di Liberty.\nTra queste, Villa Bondi, in piazza Baleari, appartenente alle \"Dimore Storiche d'Italia\", fu costruita nel 1909 dal fiorentino Angelo Bondi, proprietario della \"Manifattura di Signa\", produttrice di terrecotte e decorazioni di cui l'edificio \u00e8 tutt'oggi in parte adornato. Eclettiche sono invece la Villa Galli Dunn, del 1905 in stile Luigi XIV, la neogotica Villa Albites e il Palazzo Carovigno, in piazza Gorgona, con tanto di torre merlata.\nEconomia.\nIl rimessaggio, l'alaggio e varo delle barche rappresentano anch'essi una voce importante nell'economia marinese: numerosi sono i cantieri presenti lungo il viale che congiunge Pisa a Marina, Viale Gabriele D'Annunzio, che si snoda lungo la riva sinistra dell'Arno.\nTurismo.\nMarina di Pisa \u00e8 meta di turismo estivo, con conseguente presenza di strutture ricettive.\nLungo il litorale sono presenti spiagge libere, di sabbia o di ciottoli e stabilimenti balneari, molti dei quali offrono punti di ristorazione.\nA nord dell'abitato, sulla riva sinistra dell'Arno, \u00e8 stata riqualificata una vecchia area industriale dismessa con la creazione di un porto turistico: il Porto di Bocca d'Arno\nNel pomeriggio dei giorni festivi, cos\u00ec come tutte le sere in stagione di punta e per le grandi occasioni, via Repubblica Pisana, meglio conosciuta come \"il lungomare\", viene chiuso al traffico e tramutata in frequentata e ambita passeggiata.\nA Marina di Pisa \u00e8 presente una pista ciclabile che la attraversa.\nCultura.\nFilm girati a Marina di Pisa e nei dintorni.\nMarina di Pisa \u00e8 inoltre menzionata nel film \"Stazione Termini\" di Vittorio De Sica, 1953.\nInfrastrutture e trasporti.\nStrade.\nMarina di Pisa \u00e8 attraversata dalla SP224, che da Pisa conduce a Livorno.\nFerrovie.\nLe stazioni ferroviarie pi\u00f9 vicine sono quelle di Pisa Centrale e Livorno Centrale.\nFino agli anni sessanta nel litorale era presente una ferrovia elettrica, frequentatissima soprattutto nel periodo estivo, il cui tracciato comprendeva Pisa, San Piero a Grado, Marina di Pisa, Tirrenia, Calambrone e Livorno. La stazione \u00e8 tuttora presente nel centro del paese (ed attualmente convertita in abitazione privata), mentre il sedime ed i binari, mai completamente rimossi, sono tuttora visibili lungo buona parte del tracciato originario.\nIn precedenza, dal 1892, Marina di Pisa costituiva la localit\u00e0 capolinea della tranvia a vapore che, costruita come prolungamento della linea Pisa-Pontedera/Calci, partendo da Pisa e scavalcando il bastione Stampace, il canale dei Navicelli e la ferrovia Genova-Pisa con un maestoso ponte ad arcate metalliche, raggiungeva il lungarno servendo San Giovanni al Gatano, San Piero a Grado, Bocca d'Arno e Marina. Inaugurata la ferrovia elettrica, la tranvia Pisa-Marina di Pisa cess\u00f2 il servizio nel 1932.\nAutolinee.\nMarina di Pisa \u00e8 servita da frequenti corse di autolinee della societ\u00e0 Autolinee Toscane che la collegano a Pisa, Tirrenia e Livorno.\nAeroporti.\nA Pisa \u00e8 presente l'Aeroporto Internazionale \"Galileo Galilei\".\nPorti.\nAlla foce del fiume Arno, si trova il Porto di Bocca d'Arno: \u00e8 il porto turistico di Pisa, aperto al pubblico dal 30 giugno 2013."}
{"id": "546267", "revid": "767487", "url": "https://it.wikipedia.org/wiki?curid=546267", "title": "Giovanni di Bartolo", "text": "Biografia.\nOperante ad Avignone dal 1369 al 1372 regal\u00f2 al Papa Urbano V due busti reliquiari di San Pietro e San Paolo destinati alla Basilica di San Giovanni in Laterano ma nulla si sa pi\u00f9 di queste opere di oreficeria.\nIl busto reliquiario di sant'Agata.\nL'unico lavoro noto a lui attribuito \u00e8 il celebre busto reliquiario di sant'Agata da lui realizzato negli ultimi anni della sua vita su commissione del vescovo di Catania Marziale, nativo di Limoges, che era stato sollecitato da Papa Gregorio XI. Il busto \u00e8 affiancato da due angeli con le ali spiegate posti ai lati della santa catanese. Esso \u00e8 pervenuto fino ai giorni nostri ed \u00e8 un'opera di alta oreficeria, anche se forse eccessivamente elaborato. \u00c8 arricchito da oltre 300 ex voto donati a sant'Agata nel corso dei secoli, ed \u00e8 conservato nella Cattedrale di Sant'Agata a Catania, insieme ad uno scrigno realizzato dal famoso orafo Vincenzo Archifel."}
{"id": "546268", "revid": "287204", "url": "https://it.wikipedia.org/wiki?curid=546268", "title": "Alex North", "text": "Fu l'estensore della prima colonna sonora jazz per il film \"Un tram chiamato desiderio\" ed il primo a comporre una colonna sonora in musica moderna, \"Viva Zapata!\". Nato a Chester in Pennsylvania, Alex North \u00e8 stato un autore di musica classica del XX secolo non indulgendo al classicismo del XIX. \u00c8 stato quello che suol dirsi un innovatore che ha saputo manipolare il leitmotiv delle sue partiture trasformandolo in musiche sempre diverse. Uno di questi divenne la famosissima canzone \"Unchained Melody\". Ebbe la nomination all'Oscar ben 15 volte senza mai vincere il premio. Ha ottenuto l'Oscar alla carriera nel 1986 e insieme ad Ennio Morricone (2007) \u00e8 stato l'unico musicista ad aver ricevuto questo riconoscimento speciale.\nLe sue pi\u00f9 popolari colonne sonore sono: \"Spartacus\", \"Cleopatra\", \"Il drago del lago di fuoco\", \"Chi ha paura di Virginia Woolf?\", \"La brigata del diavolo\" e la colonna sonora per \"\" con orchestra diretta da Jerry Goldsmith, commissionata e poi non utilizzata dal regista Stanley Kubrick.\nFra le sue composizioni classiche si ricorda \"Rapsodia per piano\" e \"Trumpet obbligato\" e \"Orchestra\"."}
{"id": "546269", "revid": "767487", "url": "https://it.wikipedia.org/wiki?curid=546269", "title": "L'astronave degli esseri perduti", "text": "L'astronave degli esseri perduti (\"Quatermass and the Pit\") \u00e8 un film del 1967 diretto da Roy Ward Baker. Rappresenta la terza avventura cinematografica del professor Quatermass.\nIl film \u00e8 tratto dalla serie televisiva omonima, \"Quatermass and the Pit\", trasmessa nel 1958-1959 dall'emittente britannica BBC one e sceneggiata da Nigel Kneale. Far\u00e0 seguito un quarto episodio televisivo, \"Quatermass Conclusion - La Terra esplode\" del 1979, distribuito anche al cinema in un condensato intitolato \"The Quatermass Conclusion\".\nTrama.\nDurante alcuni lavori nella metropolitana di Londra, una squadra di operai trova il teschio di una creatura umanoide, e di l\u00ec a poco tornano alla luce interi scheletri.\nPresto la notizia si diffonde e per giunta viene l\u00ec vicino scoperto uno strano oggetto metallico, sull'origine del quale si comincia a dibattere aspramente. I militari confutano immediatamente la tesi a cui \u00e8 giunto il professor Quatermass, ovvero che non pu\u00f2 essere altro che una nave aliena. Per bocca di un ufficiale particolarmente ottuso e borioso, il colonnello Breen (che tra l'altro \u00e8 il nuovo collega di Quatermass al programma spaziale inglese dopo la nomina fatta per motivi politici) le autorit\u00e0 militari comunicano alla stampa il ritrovamento di un missile tedesco caduto durante la Seconda guerra mondiale.\nQuatermass, recatosi nel sito dello scavo, rileva per\u00f2 stranissimi fenomeni: il metallo dell'astronave \u00e8 praticamente impossibile da tagliare con la fiamma ossidrica, anzi nemmeno si riscalda al contatto di questa, e addirittura non pu\u00f2 essere toccato a mani nude, altrimenti si rischia un congelamento. La scoperta pi\u00f9 impressionante \u00e8 per\u00f2 un pentacolo inciso su una parete all'interno della nave spaziale.\nI lavori di scavo, passati all'\u00e9quipe scientifica del paleoantropologo Matthew Roney dopo il ritrovamento dei fossili, vengono ora portati avanti dai militari, tra i quali vi \u00e8 un soldato che afferma d'aver visto un fantasma all'interno dell'astronave. Quatermass viene a sapere da un poliziotto che il quartiere \u00e8 sempre stato conosciuto per le manifestazioni demoniache e che tutte le case, gi\u00e0 prima della guerra, erano state abbandonate per via di presunte apparizioni di fantasmi. Lo stesso nome di \"Hob's lane\" dato al quartiere (successivamente cambiato in \"Hobb's lane)\" sembra non lasciare dubbi su quanto riferito dal poliziotto: \"\"Hob\" \u00e8 un nomignolo del Diavolo\", osserva Barbara, l'assistente del professor Roney. Ricercando negli antichi annali dell'Abbazia di Westminster, Quatermass scopre inoltre che la zona era nota gi\u00e0 nell'Antichit\u00e0 per i fenomeni diabolici che vi avvenivano, soprattutto ai danni di minatori e carbonai impegnati a scavare pozzi nel sottosuolo. Per il professore \u00e8 ormai evidente che i lavori di scavo interferiscono negativamente con la presenza dell'astronave.\nI fossili recuperati da Roney si dimostrano appartenenti a una strana razza umanoide, e a giudicare dai sedimenti pleistocenici sembrano vecchi di ben cinque milioni di anni. Ma i politici non danno peso a queste cose che potrebbero suscitare allarmismo, anzi le ignorano bellamente, confortati dall'ineffabile Colonnello Breen che ha una spiegazione per tutto, anche quando, lavorando con un trapano speciale, si riesce ad aprire la parete segnata col pentacolo, e vi si trovano i cadaveri di strani esseri simili a grosse cavallette che ricordano vagamente i dem\u00f2ni di certe rappresentazioni pittoriche. A parere del colonnello, il missile era in realt\u00e0 un'arma propagandistica tedesca lanciata su Londra per scatenare il panico tra la popolazione.\nIntanto altre persone hanno terribili allucinazioni e manifestano poteri telecinetici, come l'operaio che ha lavorato alla perforazione della parete interna con il trapano, letteralmente posseduto da visioni di fenomeni straordinari. Quatermass lo ritrova in una canonica, dove un prete lo ha accolto ritenendolo vittima di una possessione diabolica. Ancora in preda al panico, l'uomo racconta al professore d'esser stato seguito da uno sciame di insetti mostruosi sotto un cielo nero e rosso.\nQuatermass inizia a collaborare con il professor Roney e assieme riescono a registrare, grazie a un sofisticato apparecchio che registra l'attivit\u00e0 cerebrale e proietta le immagini mentali su un video, le visioni avute da Barbara, la quale ha rivissuto la terribile esperienza dell'operaio all'interno dell'astronave. I due scienziati cercano poi di convincere il ministro della difesa della pericolosit\u00e0 insita nello scafo della nave (ritenuto la causa delle allucinazioni) mostrandogli la registrazione del fenomeno su pellicola a 8 millimetri.\nIl filmato rivela, in un clima onirico, la vita e la morte su Marte com'era milioni di anni fa. La teoria di Quatermass \u00e8 che i marziani, con il loro pianeta morente e diviso da violenti conflitti razziali, abbiano cercato di conquistare la Terra ma, non potendo sopravvivervi, siano riusciti almeno a dare vita ad esseri artificialmente evoluti, i progenitori del genere umano, per cercare una sorta di \"sopravvivenza per procura\". Tutte le nozioni umane riguardanti il Diavolo e i dem\u00f2ni sarebbero pertanto dovute al ricordo, conservato nell'inconscio collettivo, degli antichi abitanti di Marte.\nOvviamente tutto questo non viene creduto, ma la situazione ad un certo punto precipita: l'astronave, infatti, ha non solo una misteriosa capacit\u00e0 di attivare poteri paranormali in alcune persone e di alterarne la psiche, ma anche di accumulare energia. Durante la conferenza stampa ufficiale l'astronave comincia ad emettere una grande quantit\u00e0 di energia, i fenomeni psicocinetici si moltiplicano e ora molte persone sono divenute capaci di uccidere con il solo pensiero. Come succedeva su Marte quando i \u201cdiversi\u201d venivano assassinati in massa, la gente scatena ora la propria cieca violenza contro pochi isolati individui.\nDallo scafo dell'astronave sorge a questo punto un'enorme figura di luce simile a quella di un insetto marziano. Questa entit\u00e0 \u00e8 fatta di elettricit\u00e0 statica e le sue sembianze diaboliche sembrano incitare la follia collettiva. Per porre fine alla catastrofe che sta devastando Londra, il professor Roney spinge il braccio di una gru meccanica contro la fonte di energia, facendola scaricare nel terreno; lo scienziato per\u00f2 muore travolto dal crollo della gru. Quatermass e Barbara restano a guardare sconcertati la desolazione della citt\u00e0 semidistrutta.\nCritica.\nSecondo Giovanni Mongini, \nI critici Paolo Mereghetti e Morando Morandini ritengono che \"L'astronave degli esseri perduti\" sia il migliore dei tre film dedicati alle avventure del professor Quatermass. Mereghetti ne sottolinea la positiva riuscita in rapporto al budget limitato, indicando come punti di forza del film l'ingegnosit\u00e0 della trama e l'intensit\u00e0 della suspense. Morandini, citando Emanuela Martini, mette in evidenza come in questo lungometraggio l'orrore metafisico si unisca alle angosce metropolitane."}
{"id": "546274", "revid": "212348", "url": "https://it.wikipedia.org/wiki?curid=546274", "title": "Serena (nipote di Teodosio)", "text": ""}
{"id": "546276", "revid": "1522738", "url": "https://it.wikipedia.org/wiki?curid=546276", "title": "Plumbeopoli", "text": ""}
{"id": "546278", "revid": "57342", "url": "https://it.wikipedia.org/wiki?curid=546278", "title": "Franco Columbu", "text": "Biografia.\nColumbu part\u00ec da Ollolai, paese di circa duemila abitanti in provincia di Nuoro, per la Germania, per fare il manovale. Dopo un lungo e difficile percorso, si trasfer\u00ec a Los Angeles, dove visse per molti anni.\nIntrapresa dapprima la carriera di pugile nei primi anni sessanta, si trasfer\u00ec a Monaco, dove nel 1965 incontr\u00f2 Arnold Schwarzenegger, in una competizione internazionale, e di cui divenne amico inseparabile e compagno d'allenamento. Due tratti lo contraddistinsero come atleta: la statura di 1,65 metri, sotto la media degli altri culturisti, e un sensazionale sviluppo dorsale. \u00c8 stato Mister Universo, Mister Mondo e, negli anni 1976 e 1981, Mister Olympia, unico italiano nella storia; ha inoltre detenuto una lunga serie di primati mondiali.\nColumbu si laure\u00f2 in Chiropratica all'Universit\u00e0 di Cleveland nel 1977. Nello stesso anno partecip\u00f2 all'edizione del World's Strongest Man: durante la prova di corsa portando un frigorifero sulla schiena, mentre era in testa, inciamp\u00f2 e si disloc\u00f2 la gamba sinistra al ginocchio. Questo lo port\u00f2 ad abbandonare l'evento, terminando comunque in quinta posizione grazie ai punti fin l\u00ec conquistati. Franco ricevette un milione di dollari come indennizzo per l'incidente.\nA quel tempo per il titolo di Mister Olympia gli atleti venivano separati in due categorie in relazione al loro peso, considerato quale punto di selezione quello delle : Columbu partecip\u00f2 nella categoria pi\u00f9 leggera (sotto le ) mentre Schwarzenegger in quella pi\u00f9 pesante. Il vincitore della competizione veniva scelto fra i vincitori delle due classi in uno scontro finale; l'IFBB decise anni dopo di eliminare tale distinzione di peso. L'amicizia tra i due port\u00f2 Columbu a essere testimone di nozze di Arnold Schwarzenegger e Maria Shriver nel 1986.\nColumbu ha anche intrapreso la carriera cinematografica in produzioni di secondo livello, con brevi apparizioni al fianco di Schwarzenegger in \"Uomo d'acciaio\" (documentario sul culturismo), \"Conan il barbaro\", \"Terminator\", \"L'implacabile\" e \"Last Action Hero - L'ultimo grande eroe\". Fu protagonista del film \"Un poliziotto sull'isola\" e apparve anche in alcune pubblicit\u00e0. \nIl 30 agosto 2019, dopo aver accusato un malore mentre faceva il bagno a San Teodoro, mor\u00ec a 78 anni all'ospedale di Olbia. Franco Columbu riposa a Ollolai, nel cimitero del suo paese dove sono sepolti anche il padre, Antonio Columbu, e la madre, Maria Grazia Sedda."}
{"id": "546280", "revid": "2176804", "url": "https://it.wikipedia.org/wiki?curid=546280", "title": "Trattato di Losanna (1923)", "text": "Il trattato di Losanna, o Convenzione di Losanna, \u00e8 un trattato di pace firmato a Losanna, in Svizzera, il 24 luglio 1923 tra la Turchia e le Potenze dell'Intesa che combatterono nel corso della prima guerra mondiale e nella successiva guerra d'indipendenza turca. Il trattato pose fine al sanguinoso conflitto greco-turco e ridisegn\u00f2 i confini stabiliti dal trattato di S\u00e8vres, imponendo nuove frontiere tra Grecia, Bulgaria e Turchia, oltre a determinare la fine di ogni pretesa turca su Cipro, Regno dell'Iraq e Siria.\nDopo il respingimento delle forze armate e l'espulsione delle popolazioni greche da parte delle armate turche guidate da Mustafa Kemal (in seguito Kemal Atat\u00fcrk), il nuovo governo turco decise di rigettare il recente trattato di S\u00e8vres. Il 20 ottobre 1922 venne quindi riaperto il tavolo delle trattative che, dopo notevoli dibattiti, venne nuovamente interrotto dai rappresentanti turchi guidati da \u0130smet \u0130n\u00f6n\u00fc il successivo 4 febbraio 1923. Il confronto venne riaperto il 23 aprile, e nonostante le ulteriori proteste del governo di Atat\u00fcrk, il trattato venne infine ratificato il 24 luglio successivo.\nContenuti.\nIl trattato stabiliva il riconoscimento della Repubblica di Turchia, che comunque doveva garantire la protezione della minoranza greca, cos\u00ec come il governo greco si impegnava a rispettare le minoranze musulmane. Venne altres\u00ec stabilito di completare lo scambio di tali minoranze e legittimare il loro trasferimento forzato, definito \u201cscambio di popolazioni\u201d. Secondo il trattato le minoranze sarebbero state fatte rientrare nei rispettivi paesi, con l'eccezione delle comunit\u00e0 greche di Istanbul, Imbro e Tenedo (all'incirca 400 000 persone) e di quelle musulmane della Tracia occidentale (125 000 persone). Con il trattato di Losanna per la prima volta la comunit\u00e0 internazionale accett\u00f2 e legittim\u00f2 un tale scambio, ingigantendo cos\u00ec, per le nazioni coinvolte, le conseguenze delle deportazioni del periodo precedente.\nLa Repubblica di Turchia accettava inoltre la perdita di varie entit\u00e0 territoriali:\nNel trattato venivano infine fissati confini con la Siria e l'Iraq, gi\u00e0 amministrati rispettivamente da Francia e Impero britannico sotto forma di Mandato della Societ\u00e0 delle Nazioni, la rinuncia della Turchia a ogni pretesa su Egitto e Sudan, e si stabil\u00ec che la sorte della provincia di Mosul sarebbe stata decisa dalla Societ\u00e0 delle Nazioni.\nLe comunit\u00e0 europee viventi da secoli nel territorio del dissolto Impero ottomano persero tutti i privilegi che avevano acquisito. L'art. 28 del trattato, infatti, sanciva la completa abolizione del regime delle Capitolazioni, anche se alcune garanzie per gli stranieri erano state concordate in una \"Convenzione sullo stabilimento e la competenza giudiziaria\", conclusa in pari data, e in una \"Dichiarazione relativa all'amministrazione giudiziaria\" sottoscritta dalla delegazione turca. Cessava cos\u00ec definitivamente lo \"status\" di privilegio ricoperto, sino ad allora, dalle comunit\u00e0 occidentali in Oriente.\nIl trattato influenz\u00f2 anche la vita della comunit\u00e0 armena della Turchia, giacch\u00e9 riconosceva, ai sensi degli articoli 37 - 45 della sezione III del trattato, solo i diritti dei \"sudditi non-musulmani della Turchia\", privando cos\u00ec gli armeni di tutte le tutele che erano state loro promesse con il precedente trattato di S\u00e8vres (1920).\nNegli anni successivi sia gli armeni sia i greci denunciarono pi\u00f9 volte violazioni del trattato operate dalla controparte."}
{"id": "546282", "revid": "767487", "url": "https://it.wikipedia.org/wiki?curid=546282", "title": "Taoismo Quanzhen", "text": "Il Taoismo Quanzhen (\u5168\u771f\u9053, \"Quanzhen Dao\", \"Via della Piena Verit\u00e0\", o \"della Realizzazione Completa\") \u00e8 un ordine del Taoismo sorto negli ultimi periodi della dinastia Song. Con la dinastia J\u012bn e con Gengis Khan, fondatore della dinastia Yuan, la scuola ebbe periodi di grande prosperit\u00e0. Questa corrente ha le sue radici nell'alchimia, nell'ascesi e nelle arti marziali praticate nell'antica Cina. Il Quanzhen \u00e8 presente soprattutto nel nord della Cina e i suoi membri sono dei monaci, fanno voto di celibato o nubilato e vivono in monasteri.\nPrincipi fondamentali.\n\"Quanzhen\" pu\u00f2 essere tradotto letteralmente come \"tutto vero\" e per questa ragione, \u00e8 spesso chiamata la \"religione della verit\u00e0 integrale\" o \"via della completezza e della verit\u00e0\". In molti testi \u00e8 usato anche il titolo \"via della completa perfezione\".\nLa corrente Quanzhen \u00e8 specializzata da un forte movimento di interiorizzazione (il vero viaggio interiore), sostiene che il punto non sta nel cercare l'immortalit\u00e0 fisica ma, di elevare il proprio spirito. Grande importanza ha il processo della \"tecnica di mantenimento del corpo\", il Qigong. \"Qi\" \u00e8 un termine che sta ad indicare l'energia che mantiene il corpo in vita, mentre \"gong\" significa \"tecnica\". Il Qigong ha molto influenzato le arti marziali. Il Quanzhen \u00e8 dunque principalmente improntato sulla coltivazione dell'interiorit\u00e0 dell'individuo, in stretta relazione al principio del Wu wei, l\"'azione moderata\".\nIl fondatore e la nascita della corrente.\nLa corrente fu fondata da Wang Ze \u738b\u8a70 o Wang Zhiming \u738b\u77e5\u660e, o Wang Chongyang \u738b\u91cd\u967d (nome religioso Chongyangzi, \u91cd\u967d\u5b50). Nacque nel 1112 o 1113 da una famiglia agiata del villaggio di \"Liujiangcun\" (\u5289\u8523\u6751), nei pressi di Xianyang, Shaanxi. Lavorava come impiegato nell'amministrazione imperiale, finch\u00e9 non decise di consacrarsi alle pratiche taoiste. Nell'estate del 1159, annunci\u00f2 di avere incontrato nei pressi del borgo di Ganhe (\u7518\u6cb3) due celebri maestri immortali: L\u00fc Dongbin e Zhong Liquan (\u96e2\u6b0a). Essi insegnarono a Wang i principi del Taoismo e lo iniziarono a verit\u00e0 superiori mistiche e segrete.\nSuccessivamente Wang cambi\u00f2 il suo nome in \"Chongyangzi\", \"Doppio Yang\". L'anno seguente incontr\u00f2 nuovamente uno dei due immortali il quale gli diede nuove istruzioni e predisse l'incontro di Wang con due dei suoi futuri sette discepoli, Ma Yu e Tan Chuduan. Dopo il secondo incontro Wang si ritir\u00f2 in una caverna sul monte Zhongnan (\u7d42\u5357\u5c71), dove rimase per sette anni. La leggenda vuole che rimase per tre anni nella caverna in stato di semi-morte, per poi risvegliarsi e vivere per altri quattro anni in una capanna da lui costruita e nominata \"capanna della completa perfezione\". Una versione della sua biografia sostiene che la capanna fu il primo luogo di culto Quanzhen, e che il nome fu in realt\u00e0 dato dagli sposi Ma, due dei discepoli di Wang.\nDopo il periodo eremitico incontr\u00f2 i due discepoli che gli immortali avevano predetto, ovvero Tan Chuduan \u8b5a\u8655\u7aef (nome religioso \"Changzhen\", \u9577\u771f) e Qiu Chuji \u4e18\u8655\u6a5f (nome religioso \"Changchun\", \u9577\u6625) (1148-1227), con i quali inizi\u00f2 a predicare.\nNel 1167, di fronte allo scarso successo delle predicazioni, tent\u00f2 di trasmettere la sua dottrina a \"Ninghai\" \u5be7\u6d77, nello Shandong. Qui conobbe anche un ricco signore, Ma Congyi \u99ac\u5f9e\u7fa9 o Ma Yifu \u99ac\u5b9c\u752b (nome religioso \"Danyang\", \u4e39\u967d), che diventer\u00e0 uno dei suoi pi\u00f9 amati discepoli con il nome di Ma Yu \u99ac\u923a; e conobbe anche la moglie, Sun Bu'er \u5b6b\u4e0d\u4e8c, anch'ella futura seguace. In seguito seguirono tre altri discepoli: Liu Chuxuan \u5289\u8655\u7384 (nome religioso \"Changsheng\", \u9577\u751f), Wang Chuyi \u738b\u8655 (nome religioso \"Yuyang\", \u7389\u967d) e Hao Datong \u90dd\u5927 (nome religioso \"Hongning\", \u5e83\u5be7). Questi sette primi taoisti Quanzhen, divinizzati, sono conosciuti come i \"Sette Maestri\" o i \"Sette immortali del Nord\" (\"Beiqizhen\" \u5317\u4e03\u771f).\nDopo questo periodo iniziale, gli insegnamenti di Wang Chongyang iniziarono a diffondersi. In meno di un anno, erano gi\u00e0 nate cinque istituzioni Quanzhen: la setta dei \"Sette gioielli\" (\"Sanjiaoqibaohui\" \u4e09\u6559\u4e03\u5bf6\u6703), il \"Fiore di giada\" (\"Sanjiaoyuhuahui\" \u4e09\u6559\u7389\u83ef\u6703), il \"Loto d'oro\" (\"Sanjiaojinlianhui\" \u4e09\u6559\u91d1\u84ee\u6703), la congregazione delle \"Tre luci\" (\"Sanjiaosanguanghui\" \u4e09\u6559\u4e09\u5149\u6703) e l\"'Uguaglianza\" (\"Sanjiaopingdenghui\" \u4e09\u6559\u5e73\u7b49\u6703). Il termine \"tre dottrine\" o \"tre vie\" (Taoismo, Buddhismo e Confucianesimo) riflette l'ambizione sincretica del Quanzhen, tipica dell'epoca.\nTre anni dopo nel 1169, Wang Chongyang decise di ritornare nello Shaanxi per riprendere l\u00ec la sua predicazione. Porter\u00e0 con lui Qiu Chuji, Liu Chuxuan, Tan Chuduan e gli sposi Ma, lasciando Wang Chuyi e Hao Datong sul monte \"Kunyu\" (\u6606\u5d33\u5c71). Mor\u00ec poco tempo dopo alle porte di Kaifeng. I suoi discepoli fecero costruire un tempio in sua memoria nel suo villaggio di origine, il \"tempio della realizzazione del Tao di Chongyang\" (\u91cd\u967d\u6210\u9053\u5bae); a Ganhe eressero un secondo tempio, il \"tempio dell'incontro con gli immortali\" (\u9047\u4ed9\u5bae).\nLa dottrina Quanzhen.\nIl pensiero di Wang Chongyang mette in comunione sincretica concetti delle tre religioni cinesi; riunisce infatti il \"li\" \u7406, principio confuciano allo \"xing\" \u6027, principio naturale del Buddhismo Ch\u00e1n e al \"ming\" \u547d, la via eterna del Taoismo; questi concetti sono rintracciabili nei testi di Wang, il \"Classico della piet\u00e0 filiale\" (Xiao Jing, \u5b5d\u7d93) e il \"Sutra del diamante\".\nL'obiettivo della vita monastica \u00e8 quello prettamente taoista, trovare la felicit\u00e0 vivendo in armonia con il Tao facendo circolare liberamente il Qi. Le pratiche per realizzare ci\u00f2 consistono in meditazione, ginnastica leggera daoyin (\u9053\u5f15), vegetarianesimo e Qigong.\nEgli biasimava particolarmente l'alcool, i rapporti sessuali, la collera. Riteneva fondamentali la povert\u00e0 in aperta controtendenza con la corruzione e ricchezza contemporanea dei taoisti\nSuccessori.\nAlla morte di Wang Chongyang, Ma Yu prese il suo posto. La scuola estese le sue istituzioni allo Shandong, all'Hebei, allo Shaanxi et all'Henan. Quando Ma Yu decise di ritirarsi e tornare nel paese d'origine, il successore fu Tan Chuduan, e poi rispettivamente Liu Changsheng e Qiu Chuji nel periodo dal 1187 al 1219. Successivamente la scuola prosper\u00f2 e apri centinaia di templi e monasteri, in particolare sotto la dinastia J\u012bn.\nNel 1219, Qiu Chuji, ormai anziano, ricevette un invito da Gengis Khan, che quattro anni prima aveva assediato Yanjing (Pechino). Partito nel febbraio 1220 con diciotto chierici alla volta di Pechino, Qiu Chuji apprese soltanto all'arrivo che il khan era partito per una spedizione in Asia centrale. Dopo un anno di soggiorno nella citt\u00e0, decise di rimettersi in viaggio per raggiungere il conquistatore mongolo nel Nord dell'Afghanistan. Il khan manifest\u00f2 verso di lui grande rispetto e lo nomin\u00f2 \"immortale\". Gengis Khan elesse il Taoismo Quanzhen a religione principale della Cina e priv\u00f2 il clero dell'obbligo di pagare le tasse. Don\u00f2 inoltre a Qiu Chuji una parte dei giardini imperiali e il \"monastero del supremo fato\" \u592a\u6975\u89c0.\nLa leggenda afferma che Qiu convinse il khan a fermare i massacri che stava compiendo, e per questo venne considerato un eroe dal popolo. Le sue peripezie sono raccontate nel \"Viaggio in occidente dell'immortale Changchun\" (\"Changchunzhenrenxiyouji\", \u9577\u6625\u771f\u4eba\u897f\u904a\u8a18). Di ritorno a Pechino nel 1224, Qiu si install\u00f2 al monastero che ricevette in dono. Dato che il monastero era in disuso da tempo, Qiu Chuji e i suoi monaci raccolsero fondi per il restauro e, una volta rinnovato lo rinominarono \"tempio dell'eterna primavera\" (\u9577\u6625\u5bae).\nAlla sua morte, nel 1227, il maestro fu sepolto nel giardino del monastero. Sulla sua tomba fu costruito un tempietto in sua memoria, il \"Chushuntang\" \u8655\u9806\u5802.\nSuccessivamente il \"monastero dell'eterna primavera\" and\u00f2 distrutto, con la presa di potere della dinastia Ming. L'imperatore Chengzu, fece costruire al suo posto il tempio della Nuvola Bianca \u767d\u96f2\u89c0, che integr\u00f2 anche il tempietto sulla tomba di Qiu, oggi chiamato \"Sala del patriarca Qiu\" (\"Qiuzudian\", \u90b1\u7956\u6bbf).\nApogeo.\nDalla morte di Qiu Chuji al 1368, la corrente Quanzhen continu\u00f2 la sua diffusione, in particolare con i patriarchi Yin Zhiping \u5c39\u5fd7\u5e73 e Li Zhichang \u674e\u5fd7\u5e38 e i monti Wudang divennero il principale centro di attivit\u00e0. Il Quanzhen, con la sua espansione nel Sud, venne in contatto con un'altra corrente, che aveva parzialmente influenzato il pensiero di Wang Chongyang, la corrente \"Jindan\", che con il tempo si fuse con il Quanzhen.\nLa corte imperiale continu\u00f2 a manifestare il suo apprezzamento: nel 1269, i cinque fondatori (Wang e i fondatori della corrente \"Jindan\") Wang Xuanfu \u738b\u7384\u752b, Zhong Liquan, Lu Dongbin, Liu Haichan e Wang Chongyang, detti i \"Cinque patriarchi del Nord\", furono promossi a immortali, insieme ai sette discepoli di Wang Chongyang. nel 1310.\nWang Changyue.\nIl \"Quanzhen Dao\" sotto i Qing visse un periodo di favoritismo grazie a Wang Changyue \u738b\u5e38\u6708. A partire dal 1656, predic\u00f2 con successo al tempio della Nuvola Bianca la \"grande regola degli immortali\" (\"Tianxiandajie\", \u5929\u4ed9\u5927\u6212).\nOriginario di \"Changzhi\" \u9577\u6cbb nello Shaanxi, Wang Changyue, il suo vero nome era \"Kunyang\" \u6606\u967d \"Ping\" \u5e73. la sua data di nascita \u00e8 ignota, ma sappiamo che in giovent\u00f9 si ritir\u00f2 a praticare il tao sul monte Hua.\nNel 1665 giunse a Pechino e nel 1656 fu ammesso al tempio della Nuvola Bianca. Fu molto apprezzato dall'imperatore Shunzhi che gli don\u00f2 il titolo di \"Maestro nazionale\", supremo titolo per le personalit\u00e0 religiose, e gli offr\u00ec per tre volte l'abito sacerdotale viola, \"ziyi\" \u7d2b\u8863, simbolo di riconoscenza da parte delle autorit\u00e0. Nel 1663 part\u00ec per diffondere i suoi insegnamenti a sua del Fiume Azzurro dove fece costruire tre templi, a Nanchino, Hangzhou e sul monte Wudang. Ridon\u00f2 vigore alla scuola Quanzhen nei luoghi in cui era in declino.\nMor\u00ec nel 1680, dopo aver designato Tan Shoucheng \u8b5a\u5b88\u6210 come successore. L'imperatore Kangxi gli diede il titolo di \"grande maestro che abbraccia l'unit\u00e0\" (\"Baoyigaoshi\" \u62b1\u4e00\u9ad8\u58eb).\nI cinque capitoli del \"Benzhuan\" \u7f3d\u9452 e del \"Chuzhenjielu\" \u521d\u771f\u6212\u5f8b contenuti nel Canone taoista (\"Daozang\" \u9053\u85cf\u8f2f\u8981), rappresentano la somma raccolta dei suoi insegnamenti.\nCorrenti interne.\nNumerose piccole scuole taoiste si dicono legate alla tradizione Quanzhen. Dalla morte di Wang Chongyang si distingue una sottocorrente principale, la prima, fondata dai successori di Qiu Chuji \u00e8 la scuola \"Longmen\" \u9f8d\u9580 o \"Porte del drago\".\nvengono poi:\nAll'inizio dell'VIII secolo, nacque il movimento \"Xiantiandao\", fondato da Huang Dehui \u9ec3\u5fb7\u8f1d. La scuola ha influenzato la maggior parte delle nuove religioni cinesi, nate in particolare negli ultimi anni del XIX e del XX secolo, tra cui, la maggiore \u00e8 la scuola Ikuan Tao.\nCompilazione del Canone taoista.\nUno dei maggiori contributi della corrente Quanzhen nell'insieme del Taoismo \u00e8 la compilazione del Daozang, il canone taoista. Le versioni precedenti erano incomplete o andate perdute, cos\u00ec, nel 1224, di ritorno dall'Asia centrale, Qiu Chuji incaricher\u00e0 Song Defang \u5b8b\u5fb7\u65b9 di raccogliere tutti i frammenti e le conoscenze e crearne una versione definitiva.\nTempli.\nI principali templi taoisti Quanzhen in Cina sono il tempio della Nuvola Bianca (\"Baiyunguan\", \u767d\u96f2\u89c0) di Pechino, il \"tempio dello Yang puro\" (\"Chunyanggong\", \u7d14\u967d\u5bae), nello Shaanxi e il \"tempio di Chongyang\" (\"Chongyanggong\", \u91cd\u967d\u5bae), ancora nello Shaanxi.\nTaoismo Quanzhen nel Kung Fu.\nCome tutto il Taoismo, anche la corrente Quanzhen ha influito sul Kung Fu. La scuola \u00e8 presente nel folklore delle arti marziali, in particolare nei romanzi di Jin Yong, e nei film ispirati. Non tutte queste opere sono per\u00f2 sempre fedeli agli avvenimenti della storia reale."}
{"id": "546283", "revid": "48479", "url": "https://it.wikipedia.org/wiki?curid=546283", "title": "Quanzhen", "text": ""}
{"id": "546284", "revid": "767487", "url": "https://it.wikipedia.org/wiki?curid=546284", "title": "Marko Kolsi", "text": "Carriera.\nSino al 2003 gioca nel Jokerit, nella Veikkausliiga, il massimo campionato calcistico finlandese. Messosi in luce nell'Under-21 finlandese, nel 2004 arriva a giocare nel campionato olandese con il Willem II, squadra con la quale disputa due stagioni.\nSeguono esperienze in Slovenia."}
{"id": "546286", "revid": "48479", "url": "https://it.wikipedia.org/wiki?curid=546286", "title": "Quanzhen Dao", "text": ""}
{"id": "546287", "revid": "125823943", "url": "https://it.wikipedia.org/wiki?curid=546287", "title": "Danielle Panabaker", "text": "Biografia.\nNasce ad Augusta, da Donna Mayock e Harold Panabaker. Ha una sorella minore Kay Panabaker, anch'ella attrice. A causa del lavoro del padre, passa un breve periodo della scuola materna in Pennsylvania. Nel 1999, all'et\u00e0 di 12 anni dopo aver frequentato un corso di recitazione ad un campo estivo, decide di cimentarsi nel mondo della recitazione.\nDopo essersi trasferita a Naperville nel 2000, frequenta la Indian Prairie School District 204, prima e la Neuqua Valley High, poi. L'anno successivo, all'et\u00e0 di 14 anni, si diploma al liceo. Nel 2003, assieme alla madre e alla sorella decide di trasferirsi a Los Angeles per intraprendere la carriera da attrice. Nel 2005, consegue la laurea comparendo nella Dean's list statunitense, l'anno seguente consegue la laurea con un Bachelor of Arts comparendo di nuovo nella Dean's list.\nVita privata.\nNel luglio 2016, annuncia il fidanzamento con l'avvocato Hayes Robbins, con il quale si sposa il 24 giugno 2017. La coppia ha un figlio nato nel 2020.\nCarriera.\nInizia la sua carriera partecipando ad alcuni spot pubblicitari e con ruoli minori in televisione tra cui una parte in The Guardian, grazie alla quale vince un Young Artist Award nel 2004. Ha recitato come protagonista nel film \"Una star in periferia\" con Brenda Song. Con la sorella Kay ha fatto il film di Disney Channel \"Scrittrice per caso\", interpretando Isabella. Nel 2005 ha recitato come co-protagonista nel film commedia e fantascientifico statunitense \"Sky High - Scuola di superpoteri\", accanto a Kurt Russell e Michael Angarano. Dal 2006 al 2008 \u00e8 nel cast della serie della CBS \"Shark - Giustizia a tutti i costi\", dove interpreta la figlia del protagonista James Woods. Nel 2009 interpreta il ruolo della protagonista, Jenna, nel remake \"Venerd\u00ec 13\". Nel 2014 interpreta la dottoressa Caitlin Snow nella seconda stagione di Arrow, venendo successivamente inclusa nel cast della serie televisiva \"The Flash\", nello stesso ruolo. Nel 2018, fa il suo debutto da regista nel quindicesimo episodio della quinta stagione di \"The Flash\".\nDoppiatrici italiane.\nNelle versioni in italiano dei suoi film, Danielle Panabaker \u00e8 stata doppiata da:"}
{"id": "546289", "revid": "767487", "url": "https://it.wikipedia.org/wiki?curid=546289", "title": "Windir", "text": "I Windir (\"guerriero\" nel dialetto di Sogndal) sono stati una band black/folk/viking metal norvegese originaria di Sogndal.\nLa maggior parte delle canzoni della band sono scritte nel dialetto di Sogndal.\nStoria del gruppo.\nIl progetto \u00e8 nato come \"one-man-band\" ed \u00e8 stato fondato nel 1994 da Valfar. Grazie ai primi due demo, \"Sognariket\" (1994) e \"Det Gamle Riket\" (1995), la band si afferm\u00f2 nell'underground tanto da ottenere subito un contratto. Il full-length che segn\u00f2 il loro debutto, \"S\u00f3knardalr\", fu registrato in soli 4 giorni nel gennaio 1997 e messo in commercio nell'aprile dello stesso anno. Tranne per le parti di batteria (eseguite da Steingrim), l'intero lavoro \u00e8 stato creato e suonato da Valfar.\nNel periodo tra agosto e ottobre 1998 viene registrato il secondo album, \"Arntor\". L'album viene pubblicato nell'estate del 1999 in Norvegia ed in breve tempo in tutto il mondo. A differenza del primo album pi\u00f9 orientato verso il black, Arntor presenta un lato folk pi\u00f9 marcato, con anche motivi popolari riarrangiati. Nel 2001 viene registrato \"1184\", che fa conoscere i Windir anche al di fuori della scena scandinava. A questo punto la band \u00e8 divenuta una formazione con l'innesco di Hv\u00e0ll e la sua band, gli Ulcus, anch'essi originari di Sogndal. Nel 2003 i Windir danno alla luce \"Likferd\" e nello stesso anno vanno negli Stati Uniti per un tour.\nNel pieno della loro ascesa, il 17 gennaio 2004, Valfar viene trovato morto per ipotermia a Reppast\u00f8len, in una vallata vicino alla sua Sogndal. Con il consenso della famiglia di Valfar, i restanti membri della band organizzano un ultimo concerto in sua memoria (nel quale verr\u00e0 registrato il DVD \"SognaMetal\").\nDopo i Windir.\nDopo il concerto commemorativo, i Windir decidono di non continuare a suonare col nome creato da Valfar. Nel 2004 Hv\u00e0ll, Sture e Steingrim fondano i Vreid (nel 2010 anche Strom si unisce alla band), pubblicando fino a oggi 4 full-length.\nSempre nella citt\u00e0 natale Sogndal, Righ e Strom fondano i Cor Scorpii nel 2005."}
{"id": "546306", "revid": "23", "url": "https://it.wikipedia.org/wiki?curid=546306", "title": "Annaliese van der Pol", "text": ""}
{"id": "546308", "revid": "253269", "url": "https://it.wikipedia.org/wiki?curid=546308", "title": "Dana Elcar", "text": "Sebbene sia apparso in circa quaranta film, il suo ruolo pi\u00f9 famoso fu quello di Peter Thornton, interpretato nella serie televisiva \"MacGyver\".\nBiografia.\nStudente della University of Michigan, fu membro della congregazione \"Alpha Tau Omega\" e frequent\u00f2 i corsi della leggendaria scuola di recitazione di Sanford Meisner. Mise a frutto quell'esperienza quando nel 1986, con il collega William Lucking, form\u00f2 il \"Santa Paula Theater Center\", di cui rimase direttore artistico per sei anni.\nInterpret\u00f2 ruoli da attore non protagonista in \"Ragazzo la tua pelle scotta\" (1969), \"La stangata\" (1973), \"A-Team\" (stag.3 ep.7, stag.4 ep.1) \"2010 - L'anno del contatto\" (1984) e \"Ho sposato un fantasma\" (1984).\nOttenne anche ricorrenti ruoli nella popolare serie televisiva degli anni settanta \"La squadriglia delle pecore nere\", nonch\u00e9 la parte dello sceriffo Patterson nella soap opera \"Dark Shadows\". Viene spesso confuso con la sua controfigura in \"MacGyver\" , Don S. Davis.\nComparve anche nella serie cult \"Supercar\", nell'episodio \"Lotta alla pari (Merchants of Death)\" (1983).\nLa malattia.\nNel 1991 Elcar contrasse il glaucoma, una condizione degenerativa degli occhi che lo condusse alla cecit\u00e0. Questa condizione venne riportata nella serie \"MacGyver\", dove il personaggio di Elcar contrae la stessa malattia, e anche in un episodio del serial \"Law &amp; Order\", in cui interpret\u00f2 un personaggio che sta diventando non vedente.\nUna volta cieco raccolse la sfida di interpretare Vladimir nel dramma \"Aspettando Godot\", presentandosi in scena con tanto di bastone bianco. Questo fu il suo canto del cigno teatrale. Apparve inoltre in un episodio della serie televisiva \"E.R. - Medici in prima linea\" (8x13), nel quale interpret\u00f2 una persona affetta da cecit\u00e0.\nMor\u00ec nel 2005 per le complicazioni di una polmonite al \"Community Memorial Hospital\" di Ventura, California. Lasci\u00f2 la sua compagna, Thelma M. Garcia, il figlio Dane Elcar, tre figlie, una figliastra, una sorella e una sorellastra."}
{"id": "546310", "revid": "767487", "url": "https://it.wikipedia.org/wiki?curid=546310", "title": "The Monkees", "text": "The Monkees \u00e8 un gruppo pop rock fondato nel 1965 a Los Angeles.\nStoria.\nIl gruppo nasce nel 1965, su idea del potente produttore discografico Don Kirshner; questi, come altri professionisti statunitensi del campo della musica, viene preso in contropiede dall'impatto della Beatlemania. Kirshner si circonda di giovani compositori come Neil Diamond, Tom Boyce, Bobby Hart e grazie ad una selezione pubblicizzata dai giornali trova i suoi quattro anti-Beatles, fotogenici e giovani: sono Mike Nesmith (voce e chitarra), Micky Dolenz (voce e batteria), Peter Tork (basso e voce) e Davy Jones (voce e percussioni).\nL'esordio non fu in realt\u00e0 come musicisti ma come attori: venne prodotta una serie di telefilm sulla falsariga dei film dei Beatles (\"A Hard Day's Night\", \"Help\u01c3\") che subito piacquero molto ai giovani statunitensi. I telefilm, trasmessi dalla NBC, divennero subito seguitissimi e furono il mezzo per pubblicizzare le canzoni del gruppo che era stato creato a tavolino per l'occasione.\nIl primo album, \"The Monkees\", venne pubblicato nell'ottobre 1966. \nDa qui iniziarono i successi: dal novembre 1966 al giugno 1967, le classifiche degli album presentarono regolarmente un loro disco al primo posto, in particolare il secondo \"More of the Monkees\", che vide la luce nel gennaio 1967. \nLa coppia Boyce-Hart scrisse per loro nel 1966 \"Monkees Theme\", \"Stepping Stone\" e \"Last Train To Clarksville\", che raggiunse la prima posizione nella Billboard Hot 100, mentre Neil Diamond scrisse \"I'm a Believer\" (sempre nel 1966) e John Stewart compose \"Daydream Believer\" (1967), che raggiunse la prima posizione nella stessa Billboard Hot 100 per quattro settimane, oltre alla seconda posizione in Norvegia, la terza in Olanda, la quarta in Germania, la quinta nella Official Singles Chart, la settima in Austria e la decima in Svizzera. \nDi fatto, i quattro componenti del gruppo comparivano solo sulle foto di copertina dei dischi.\nDopo un intero anno di successi, i componenti del gruppo vollero dimostrare di potercela fare da soli: Mike Nesmith, dopo aver scritto \"Different Drum\" (1967) per Linda Rondstadt, chiese che i Monkees potessero scrivere e suonare il proprio materiale: nacque cos\u00ec il terzo album, \"Headquarters\", pubblicato nel maggio 1967. Quest'ultimo lavoro non ebbe per\u00f2 il successo dei precedenti album. Nel novembre del 1967 usc\u00ec \"Pisces, Aquarius, Capricorn &amp; Jones Ltd.\" che conteneva \"Pleasant Valley Sunday\".\nGli LP del '67 iniziarono ad essere infarciti di intermezzi costituiti da spezzoni di dialoghi tra una canzone e l'altra. Quest'abitudine si acu\u00ec nei successivi lavori, \"in primis\" la colonna sonora del surreale film \"Head\", interpretato dai Monkees nel dicembre 1968 per la regia di Bob Rafelson, sceneggiatore insieme a Jack Nicholson, dal sound tipicamente garage rock. Con Rafelson i Monkees realizzarono anche una serie televisiva, \"I Monkees\", a fare da sfondo alle loro canzoni. Sempre nel 1968 usc\u00ec \"The Birds, The Bees &amp; The Monkees\".\nNel 1969 esce \"The Monkees Present\", dove la vena country \u00e8 evidente dal discreto utilizzo della chitarra acustica. In questo lavoro i Monkees rimangono in tre (Mike Nesmith, Micky Dolenz e Davy Jones), cos\u00ec come si evince dalle reinterpretazioni dell'album. Il successivo LP \"Changes\" esce nel 1970; la formazione \u00e8 ridotta a soli due membri, Micky Dolenz e Davy Jones.\nMike Nesmith, dopo la hit country pop \"Joanne\" nel 1970, si d\u00e0 alla produzione ad alta qualit\u00e0 tecnologica. Nel 1996 esce \"Justus\", nel quale i quattro Monkees scrivono tutto il materiale, lo suonano, lo arrangiano e lo cantano."}
{"id": "546311", "revid": "6923", "url": "https://it.wikipedia.org/wiki?curid=546311", "title": "Giovani Vendicatori", "text": "I Giovani Vendicatori (\"Young Avengers\") sono un gruppo di personaggi dei fumetti pubblicati negli Stati Uniti d'America dalla Marvel Comics, creato da Allan Heinberg e Jim Cheung. Hanno esordito ad aprile 2005. Successivamente ai fatti narrati in \"Vendicatori divisi\" un gruppo di adolescenti, guidati da Iron Lad, diviene la nuova generazione dei Vendicatori in base a quanto rivelato nei protocolli dell'androide Visione, attivatisi una volta che il gruppo degli eroi pi\u00f9 potenti della terra si \u00e8 sciolto.\nIn Italia la serie \u00e8 tradotta dalla Panini Comics, sotto l'etichetta Marvel Italia.\nMembri della squadra.\nFondatori.\nLa peculiarit\u00e0 della squadra \u00e8 che ogni suo membro \u00e8 la controparte giovane di uno dei Vendicatori originali. Per questo motivo sono stati battezzati Giovani Vendicatori.\nStoria del gruppo.\nPiccoli eroi.\nCi sono dei nuovi eroi in citt\u00e0, nessuno sa da dove vengano o chi siano, e questo non va bene a J. Jonah Jameson editore del Daily Bugle, che affida alle giornaliste Jessica Jones (l'ex supereroina chiamata Jewel) e a Kat Farrell il compito di indagare. Jameson non \u00e8 l'unico a caccia di notizie su questi nuovi difensori della citt\u00e0, infatti Capitan America e Iron Man vorrebbero contattare coloro che la stampa ha ribattezzato \"Giovani Vendicatori\", e anche loro chiedono l'aiuto di Jessica. L'occasione di avvicinare i ragazzi arriva quando un gruppo di terroristi fa irruzione in una chiesa durante un matrimonio a cui sta prendendo parte anche Kate Bishop, che per fortuna riesce a salvare la situazione (oltre che la vita di alcuni Giovani Vendicatori) dato che la giovane squadra non agisce ancora come tale.\nQuando la situazione \u00e8 sotto controllo e i terroristi sono bloccati Jessica Jones, con l'aiuto di Cap e Iron Man, segue il gruppo fino alla vecchia dimora dei Vendicatori sulla quinta strada, qui non solo scoprono che l'edificio \u00e8 usato come nascondiglio da uno dei membri della squadra, Iron Lad, ma che il ragazzo in realt\u00e0 \u00e8 una versione giovanile di Kang il Conquistatore, fuggito dal futuro per impedire a s\u00e9 stesso di diventare il dittatore che sar\u00e0 nella vita adulta. Egli racconta ai superstiti degli eroi pi\u00f9 potenti della terra di come sia arrivato nel XXI secolo e di come abbia trovato i resti della Visione e, i protocolli dell'androide che contenevano i dati su una nuova generazione di Vendicatori da contattare nell'eventualit\u00e0 che il gruppo si fosse sciolto o fosse stato sconfitto.\nNel frattempo Kate incontra Cassie Lang, figlia del secondo Ant-Man morto durante \"Vendicatori Divisi\", che la conduce alla base dei Vendicatori dove sono presto raggiunte dagli altri membri della squadra: Patriot, Hulkling e Asgardian. Qui Cassie scopre di possedere i poteri di cambiare le proprie dimensioni (ottenuti grazie ad un prolungato contatto con le particelle Pym utilizzate dal padre). Iron Lad e i suoi \"ospiti\" corrono all'esterno dell'edificio richiamati dal chiasso e vi trovano gli altri, ne segue una discussione tra i vecchi e i giovani Vendicatori, dove scopriamo che Patriot \u00e8 il nipote del primo Capitan America, e che Steve Rogers (l'attuale Capitan America) non gli sta molto simpatico.\nCapitan America e Iron Man chiedono ai ragazzi di smettere di \"giocare\" a fare gli eroi poich\u00e9 potrebbero rischiare di morire, come \u00e8 successo di recente ad alcuni membri dei Vendicatori (questa storia si svolge prima di \"New Avengers\" n. 1). I ragazzi rifiutano di seguire il consiglio, e sia Kate che Cassie decidono di unirsi al gruppo con i nomi, rispettivamente, di Knightprincess e Stature.\nImprovvisamente la base \u00e8 attaccata da Kang proveniente dal futuro, che sostiene che se Iron Lad non seguir\u00e0 il proprio destino (cio\u00e8 quello di diventare a sua volta Kang), la realt\u00e0 come la conosciamo sar\u00e0 alterata in peggio. Il ragazzo rifiuta di seguire Kang, e Cap e Iron Man decidono di nascondere il gruppo di giovani eroi e di requisire loro le armi e i costumi. Ne segue uno scontro in cui i vecchi Vendicatori, aiutati da Jessica Jones, soccombono davanti a Kang, nel frattempo Iron Lad e i suoi amici decidono di disobbedire agli ordini di Capitan America e di cercare di sconfiggere Kang, e vi riescono non senza difficolt\u00e0. Ma una volta finita la battaglia, si accorgono che la profezia di Kang si \u00e8 avverata e che la realt\u00e0 \u00e8 stata sconvolta.\nAllora Iron Lad decide di ritornare nel futuro da cui proviene, ma non senza lasciare un'eredit\u00e0 per i suoi amici: la sua armatura si trasforma in una nuova e giovanile versione della Visione originale.\nNonostante la vittoria Cap e Iron Man chiedono ai Giovani Vendicatori di sciogliersi, i ragazzi questa volta obbediscono, ma solo in apparenza poich\u00e9 iniziano nuovamente ad operare una nuova lotta al crimine da una nuova base e, alcuni di loro con nuove identit\u00e0: adesso Asgardian si fa chiamare Wiccan.\nIdentit\u00e0 segrete.\nCome suggerisce il titolo di questa storia in due parti i Giovani Vendicatori devono affrontare le conseguenze della loro doppia identit\u00e0, soprattutto su come rivelare ai propri genitori della carriera di supereroe che hanno intrapreso. Inoltre per Hulkling e Wiccan c'\u00e8 anche lo spinoso problema di spiegare la loro relazione omosessuale. Inoltre scopriamo il segreto dell'origine dei poteri di Patriot: Elija non ha poteri propri, non ha ereditato la forza, i riflessi e la resistenza alla fatica di chi come suo nonno e Capitan America sono stati sottoposti al siero del Supersoldato, lui \u00e8 un adolescente come tanti altri, tranne quando fa uso della droga nota come Ormone della Crescita Mutante, che gli procura per un determinato periodo di tempo dei superpoteri. Ed \u00e8 proprio per procurarsi delle scorte di questa sostanza che cade vittima del criminale noto come Mr. Hide, fortunatamente i suoi compagni arrivano a salvarlo, ma uno di essi, Wiccan, lo vede abusare di OCM ed Eli prima di lasciare la squadra spiega che l'ha fatto per dimostrare che suo nonno era il vero e unico Capitan America.\nQuestioni di famiglia.\nK'Lrt il Super-Skrull cerca di rapire Teddy e di portarlo sul pianeta madre degli Skrull, dopo aver rivelato al ragazzo che quella che lui crede essere sua madre in realt\u00e0 non lo \u00e8. Nel frattempo la Visione cerca di localizzare nuovi Giovani Vendicatori da inserire nella squadra, e localizza Thomas Sheperd dotato di supervelocit\u00e0 e capacit\u00e0 di destabilizzare la materia fino a farla esplodere. Armate di Skrull e Kree giungono sulla terra e iniziano a combattersi, il motivo \u00e8 l'acquisizione nei propri ranghi di Hulkling, a cui il Superskrull rivela essere il figlio dell'eroe Kree Mar-Vell e della principessa Skrull Anelle. L'alieno sostiene anche che Tommy e Wiccan siano non solo fratelli, ma anche i figli perduti di Scarlet.\nLo scontro si conclude con una tregua tra le due razze aliene, ma Patriot viene ferito gravemente e solo una trasfusione di sangue da suo nonno lo salva da morte certa, inoltre il ragazzo acquista finalmente dei poteri propri. Inoltre Capitan America regala a Kate l'arco che fu di Occhio di Falco e permette alla ragazza di portare quel nome di battaglia.\nCivil War.\nDurante \"Civil War\", tutto il gruppo inizialmente appoggia Capitan America e contro i suoi ordini vanno ad aiutare i Runaways contro lo S.H. I.E.L.D e Noh-Varr, ma dopo la morte di Bill Foster, Stature cambia fazione unendosi a Iron Man. Dopo la fine della guerra, Occhio di Falco e Patriot continuano ad operare come fuorilegge, contrariamente a Wiccan e Hulkling. Di Speed e Visione si perdono le tracce ma quest'ultimo viene nominato da Iron Man mentre elenca alcuni eroi a sua disposizione ad Ares, inoltre il suo volto \u00e8 presente nell'elenco dei supereroi registrati (quando Stark sceglie i potenziali membri per i Potenti Vendicatori) e ci\u00f2 fa capire che anche lui si \u00e8 registrato come\nWiccan e Hulkling.\nSecret Invasion.\nI Giovani Vendicatori hanno respinto la prima ondata di Skrull nel cuore di New York. In seguito si sono uniti alla squadra anti-skrull capeggiata da Nick Fury.\nAssedio.\nIn Assedio, Patriot e gli altri membri dei Giovani Vendicatori combattono a fianco dei Nuovi Vendicatori contro Iron-Patriot (alias Norman Osborn) e gli Oscuri Vendicatori.\nLa crociata dei bambini.\nIn seguito agli eventi di Utopia, Magneto scopre che tra i Giovani Vendicatori ci sono i suoi nipoti Thomas e William Maximoff. Intanto nel centro di New York, i Giovani Vendicatori stanno resistendo ad un gruppo terrorista, quando, nel momento in cui arrivano Iron Man, Capitan America e Ms. Marvel, Wiccan perde il controllo della propria magia e uccide tutti quei delinquenti. I Vendicatori, per paura che diventi come l'ex-vendicatrice Scarlet, cercano di tenerlo sotto controllo con Hulkling, ma i compagni di squadra li liberano e, guidati da Magneto, vanno alla ricerca della maga scomparsa. Si scontrano subito con i Vendicatori, che vogliono rapire Wiccan, il quale teletrasporta il suo gruppo e suo nonno nel paese natale di Scarlet, dove notano la sua presenza. Tuttavia incontrano Quicksilver, il quale, pensando che il padre cerchi di ucciderlo, lo attacca: cos\u00ec si scopre che c'\u00e8 un Doombot nelle fattezze di Wanda, e la ragazza \u00e8 prigioniera del Dottor Destino. Nel frattempo i Vendicatori chiedono l'aiuto a Wonder Man, il quale, scontratosi con Wolverine, lascia che questi cerchi la maga prima di loro. Perci\u00f2 stabiliscono di non andare subito a Latveria, ma Wiccan, non ascoltando gli ammonimenti del fidanzato, si dirige verso il castello di Victor Von Doom, dove scopre non solo che la madre vive libera con Victor, ma vuole anche sposarlo. Cos\u00ec Destino attacca il ragazzo, mettendolo fuori gioco; successivamente guarisce William in cambio della sua protezione, rivelandogli anche che lo stesso incantesimo che lo ha guarito, lo ha indebolito dei suoi poteri.\nImprovvisamente i Vendicatori e i Giovani Vendicatori attaccano il castello; Wolverine cerca di uccidere Scarlet, ma viene fermato da Iron Lad. Questi arriva dal pianeta Moord di un remoto futuro: infatti ha scoperto che tra i Vendicatori di quell'epoca manca Billy, che \u00e8 morto assieme a Scarlet nella battaglia a Latveria, sebbene Kang il conquistatore sia intervenuto. Purtroppo la storia era una bugia, affinch\u00e9 Nathaniel ritorni nel passato per permettere che gli originali Vendicatori non siano mai esistiti. Perci\u00f2 Iron Lad giunge in soccorso dei suoi compagni, mettendo fine alla battaglia. Tuttavia Magneto cerca Destino, che sta per uccidere Wiccan affinch\u00e9 Scarlet non creda alla sua storia, e lo attacca: questo \u00e8 bastato ai Giovani Vendicatori a scappare nel continuum spazio-temporale, nel giorno in cui il Fante di cuori esplose uccidendo Scott Lang, padre di Cassie Lang. Grazie al loro intervento salvano Ant-Man dalla strage, tornano nel presente, ma non cambiano la storia, poich\u00e9 sono giunti sulla stessa linea temporale precedente. L'esplosione del Fante fa riacquistare la memoria a Scarlet: impazzisce a tal punto di evocare un esercito di Ultron, e una flotta di navi Kree. Tuttavia i Giovani Vendicatori con l'aiuto di alcuni Vendicatori, fermano la folle armata, e Billy placa la rabbia della madre. Iron Man, ricevuto il messaggio da Occhio di Falco, ordina che Scarlet rimanga nella sede dei Vendicatori. Per\u00f2 Wanda, disposta a ridare i poteri ai mutanti che li hanno persi, parte da Jamie Madrox e dall'X-Factor. Ma Jamie, diffidente dell'offerta di Scarlet, rifiuta ma al suo posto accetta Rictor, che li riceve de tutto: malgrado Wanda stia pensando di ridare a tutti i mutanti i loro poteri, gli X-Men giungono per giustiziare la strega. Al loro arrivo affrontano i Vendicatori: in quel momento Rictor testimonia a tutti che Scarlet \u00e8 disposta a restituire tutti i mutanti al loro originario posto nella societ\u00e0, ma Ciclope, accecato dall'ira, apre uno scontro tra i due super-gruppi.\nCos\u00ec Wanda stordisce tutti, mettendoli fuori pericolo; poi porta i Giovani Vendicatori con s\u00e9 nel castello di Destino: questi le racconta che, per riavere i suoi figli, lui e Scarlet hanno unito i loro poteri dando, ingenuamente, vita a un'entit\u00e0 divina nel corpo di Wanda, capace di alterare la realt\u00e0. Con questo presupposto Victor ha offerto a Wanda e al figlio Wiccan di unire i propri poteri per restituire ai mutanti le loro abilit\u00e0. Patriot non convinto chiede di poterne sapere di pi\u00f9, accettando alla fine che il rito si compia: in effetti il rituale era un inganno perch\u00e9 Victor avesse il potere della \"Forza Vitale\" per s\u00e9. Perci\u00f2 il mago offre a Scarlet di governare un mondo senza guerre n\u00e9 malattie al suo fianco, ma ella rifiuta l'offerta e li rimanda tutti alla sede dei Vendicatori. Qui Emma Frost colpisce la strega, ma, leggendole la mente, conosce la verit\u00e0 sul fatto causati in House of M. Perci\u00f2 Ciclope e Wiccan discutono sulla fine di Wanda, quando Victor entra nella discussione: promette a tutti ci\u00f2 che hanno sempre desiderato (guarire i mutanti, riportare in vita i morti), a cambio che si arrendano: si accende un'aspra battaglia, dove \u00e8 nemico un gigante Dottor Destino. Scott allora cerca di entrare nella testa del mago, ma questi lo schiaccia non appena esce. Cassie adirata cresce di statura per affrontarlo, per\u00f2 viene colpita da una scarica di energia di Victor. Per farla finita con tutto Scarlet e Wiccan uniscono i loro poteri, rendendo pi\u00f9 forte Destino, ma bruciandolo dall'interno del proprio corpo, cos\u00ec egli scappa, ridotto peggio di prima.\nSuccessivamente si scopre che Scott Lang \u00e8 ancora vivo, ma la figlia, \u00e8 morta nello scontro. Iron Lad pensa di salvare Stature, ma la Visione II gli fa osservare di accettare l'accaduto: l'invidia di Nathaniel gli permette di ucciderlo con le sue stesse mani. I compagni, soprattutto Wiccan, rivelano che scappare nel passato lo renderanno sempre pi\u00f9 uguale a Kang, ma non ascoltandoli fugge. Comunque gli X-Men lasciano a Scarlet l'ultima sua seconda chance, mentre Wonder Man le assicura di stare attenta, perch\u00e9 secondo lui \u00abI Vendicatori erano una \"famiglia\", ora sono un \"esercito\"\u00bb. Consapevole delle sue scelte Wanda rimane nei Vendicatori, vicino ai suoi figli.\nI Giovani Vendicatori non hanno pi\u00f9 senso di esistere: dopo le perdite ricevute, i ragazzi si dividono e stanno lontani dai loro costumi, guardando da una finestra ci\u00f2 che succede fuori. Vengono mostrati attraverso la televisione i \"crossover\" successivi a \"Fear Itself\" come \"Spider Island\", \"Scisma\" e il ritorno della Torcia Umana. Dopo vari mesi, i Vendicatori li chiamano includendoli ufficialmente nel gruppo."}
{"id": "546312", "revid": "123251428", "url": "https://it.wikipedia.org/wiki?curid=546312", "title": "Toninho Cerezo", "text": "Ha giocato come centrocampista difensivo nell'Atl\u00e9tico Mineiro, nella , nella Sampdoria, nel S\u00e3o Paulo Futebol Clube e nella Nazionale di calcio brasiliana. Nel 1998, ritiratosi dal calcio giocato, \u00e8 tornato in Brasile divenendo tecnico dell'Atl\u00e9tico Mineiro.\nBiografia.\nFiglio di un artista circense, \u00e8 padre di Lea T, modella brasiliana transessuale.\nCaratteristiche tecniche.\nGiocatore.\nEra un centrocampista dotato di ottima tecnica, personalit\u00e0, intelligenza tattica e ottimi mezzi tecnici e atletici. Abile nel controllare la palla, sapeva impostare il gioco, recuperare palloni e andare in rete anche segnando bei goal. Nonostante un fisico filiforme era forte nei contrasti.\nCarriera.\nGiocatore.\nClub.\nGli inizi.\nSoprannominato \"Tira e molla\", ha vestito le maglie di Atl\u00e9tico Mineiro (Brasile), Nacional (Brasile), ancora Atl\u00e9tico Mineiro (Brasile), , , San Paolo (Brasile), Cruzeiro (Brasile), Lousano Paulista (Brasile), ancora San Paolo (Brasile), Am\u00e9rica (Brasile) e nuovamente Atl\u00e9tico Mineiro (Brasile). In Brasile vinse la Bola de Ouro nel 1977 e la Bola de Prata nel 1976 e nel 1980.\nRoma.\nArriv\u00f2 in Italia nel 1983 e vi rimase per nove stagioni, fino al 1992. Dapprima fu ingaggiato dalla Roma, con cui gioc\u00f2 tre campionati vincendo due Coppe Italia (1984 e 1986), mentre sempre nell'84 raggiunse la finale di Coppa dei Campioni persa ai rigori contro il Liverpool. In sole tre stagioni in maglia giallorossa riusc\u00ec a diventare un beniamino della tifoseria. Il 2 marzo 1986, in occasione di una gara di campionato contro l'Inter, fu autore di un curioso episodio, sbagliando due rigori nella stessa partita.\nParticolare curiosit\u00e0 desta la storia legata alla conquista della Coppa Italia 1986. Dopo il terzo anno di militanza nei giallorossi, Cerezo, essendo ormai in rotta con la societ\u00e0, per lo sconforto dei suoi tifosi (essendo Cerezo amatissimo dal pubblico romanista) si apprestava a cambiare casacca per approdare al Milan; parallelamente si apprestava a partecipare agli ormai prossimi Mondiali 1986 in Messico, ma un infortunio muscolare occorsogli nel mese di maggio, a ridosso dell'inizio della manifestazione iridata, ne compromise irrimediabilmente la presenza: il CT verdeoro Santana opt\u00f2 infatti per la sostituzione di Cerezo con altro calciatore, malgrado Cerezo avesse preso parte alla trasferta messicana coi verdeoro.\nLibero di scegliere se restare in Messico da spettatore o ritornare verso casa, Cerezo opt\u00f2 per tornare a Roma e forzare i tempi per un suo recupero in vista della finale di ritorno della coppa nazionale tra Roma e Sampdoria, in programma per il 14 giugno 1986, visto anche che la societ\u00e0 per la quale era ancora tesserato, a causa delle convocazioni mondiali, contava importanti defezioni (Boniek, Nela, Tancredi, Conti). Cerezo, bench\u00e9 non in perfette condizioni, entr\u00f2 nel secondo tempo e sigl\u00f2 di testa il gol del raddoppio della Roma su cross di Impallomeni, contribuendo alla vittoria finale per 2-0.\nSampdoria.\nNel 1986 pass\u00f2 dunque alla Sampdoria dove a dispetto dell'et\u00e0 non pi\u00f9 giovanissima (aveva gi\u00e0 31 anni al momento del trasferimento, e molti erano scettici sul suo rendimento in quanto lo ritenevano sul viale del tramonto), fu protagonista del miglior periodo, a tutt'oggi, della squadra genovese. In sei stagioni, sotto la guida tecnica di Vujadin Bo\u0161kov, il brasiliano contribu\u00ec alla conquista di due Coppe Italia (1988 e 1989), della Coppa delle Coppe nel 1990 e soprattutto dello storico scudetto del 1991, anno in cui mise in bacheca anche la Supercoppa italiana; raggiunse inoltre in altre due occasioni la finale europea, in Coppe delle Coppe nel 1989 e in Coppa dei Campioni nel 1992, uscendo sconfitto in entrambe le occasioni dal Barcellona.\nIl ritorno in patria.\nUna volta tornato in patria, con il San Paolo vinse la Coppa Libertadores del 1993 nonch\u00e9 due Coppe Intercontinentali nel biennio 1992-'93, venendo eletto miglior giocatore in quest'ultima edizione, nella quale sigl\u00f2 un gol ed un assist contro il Milan.\nNazionale.\nCerezo ha disputato 57 incontri con la divisa verde-oro, segnando 5 reti. Ha giocato il Mondiale di calcio in Argentina nel 1978 e in Spagna nel 1982, ricoprendo in quest'ultima edizione il ruolo di titolare. Nel 1986 non ha partecipato a causa di un infortunio.\nAllenatore.\nDa allenatore ha gestito diversi club come l'Atl\u00e9tico Mineiro e il Vit\u00f3ria in Brasile, i Kashima Antlers in Giappone.\nIl 6 marzo 2006 si siede sulla panchina del Guarani. Il 15 aprile dopo la sconfitta nella Coppa del Brasile per 5-1 contro il Flamengo si dimette dall'incarico. Il 5 febbraio 2007 va in Arabia Saudita alla guida dell'Al-Hilal. Nel 2008 firma con gli emiri l'Al-Shabab. Vincendo il campionato. Il 28 ottobre 2009 rescinde il contratto a causa dei problemi finanziari del club. Il 3 dicembre firma con un'altra squadra emira l'Al-Ain che si trova a cinque punti dalla capolista. Viene eliminato dalla Etisalat Emirates Cup in semifinale dall'Ajman. Il 28 aprile 2010 non riuscendo ad ottenere la qualificazione ai ottavi di finale della Champions League asiatica viene esonerato. Lasciando la squadra al 3\u00ba posto con 38 punti in campionato, dopo aver totalizzato 8 vittorie e 3 sconfitte in 11 partite.\nIl 31 maggio dopo 4 anni, ritorna ad allenare in Brasile con lo Sport, formazione che milita nella seconda divisione brasiliana, che si trova dopo appena cinque partite al penultimo posto con 1 punto. Firma un contratto che lo lega con i Le\u00e3o di Recife 2 anni. L'11 agosto viene esonerato a causa dei pessimi risultati ottenuti.\nIl 10 novembre 2011 viene nominato ambasciatore e osservatore della per il mercato estero. Il 4 dicembre dello stesso anno torna ad allenare il Vit\u00f3ria nella S\u00e9rie B brasiliana con l'obiettivo di riportare subito la squadra di Salvador in S\u00e9rie A. Il 22 dicembre ha deciso di interrompere la collaborazione con la Sampdoria per pensare solo ad allenare l'Esporte Clube Vit\u00f3ria. Tuttavia, il 5 aprile 2012 viene esonerato in seguito agli scarsi risultati ottenuti.\nL'8 gennaio 2013 ritorna alla guida del Kashima Antlers. Vincendo subito la Coppa Suruga Bank.\nIl 23 ottobre 2016 entra a far parte della Hall of Fame della Roma."}
{"id": "546314", "revid": "628767", "url": "https://it.wikipedia.org/wiki?curid=546314", "title": "Gloucester", "text": "Gloucester (pronuncia ) \u00e8 una citt\u00e0 del Sud Ovest dell'Inghilterra, nel Regno Unito, con status di distretto. Conta abitanti ed \u00e8 il capoluogo della contea del Gloucestershire. Sorge sul fiume Severn.\nIl porto di Gloucester \u00e8 collegato tramite il Gloucester and Sharpness Canal all'estuario del Severn.\nIl porto \u00e8 stato restaurato negli anni ottanta. Alcuni magazzini portuali ora ospitano il National Waterways Museum, mentre altri sono diventati appartamenti, negozi o bar.\nSignificato del nome.\nIn antico inglese il significato di Gloucester pu\u00f2 essere \"forte lucente\" (il nome infatti contiene la parola latina \"castrum\", cio\u00e8 \"insediamento\"; la citt\u00e0 viene inoltre designata come \"Glowancestre\" nel 1282; \"glowing\" in inglese significa \"risplendente\", \"raggiante\").\nIn gallese il nome della citt\u00e0 \u00e8 \"Caerloyw\", da \"Caer\" (\"castello\") e \"loyw\" da \"gloyw\" (\"lucido\", \"lucente\")\nStoria.\nGloucester venne fondata dai Romani sotto il regno dell'imperatore Nerva. Allora la citt\u00e0 si chiamava \"Colonia Nervia Glevensium\" o \"Glevum\".\nLa sua posizione su un fiume navigabile, e la fondazione, nel 681 dell'abbazia di San Pietro da parte di Aethelred favor\u00ec la crescita della citt\u00e0; prima della conquista dell'Inghilterra da parte dei Normanni, Gloucester era un borgo governato da un rappresentante del re, e possedeva un castello ed una propria zecca.\nEnrico II confer\u00ec a Gloucester lo statuto di citt\u00e0 nel 1155 dando ai suoi cittadini gli stessi privilegi dei cittadini di Londra e di Winchester e, con uno secondo statuto, diede loro il permesso di navigazione sul fiume Severn.\nIl primo statuto venne confermato nel 1194 da Riccardo I d'Inghilterra. I privilegi di citt\u00e0 furono estesi nel 1200 dallo statuto di Giovanni d'Inghilterra che liber\u00f2 la citt\u00e0 dal pagamento dei pedaggi nell'intero regno e concesse il patrocinio delle cause legali all'interno della citt\u00e0.\nNel 1483, il re Riccardo III stabil\u00ec che la citt\u00e0 divenisse capoluogo di contea.\nQuesto statuto venne confermato nel 1489 e nel 1510, e altri statuti costitutivi vennero ricevuti dalla Regina Elisabetta I e da Re Giacomo I.\nL'assedio di Gloucester del 1643 fu un'importante battaglia della guerra civile inglese, dalla quale i parlamentaristi assediati emersero vittoriosi.\nFino alla costruzione del ponte sul Severn, nel 1966, Gloucester fu un buon punto per costruire un ponte per la vicinanza tra le rive del fiume e quindi era una posizione importante sulla rotta tra Londra e la parte meridionale del Galles.\nIl Severn \u00e8 formato da due rami in questo punto, cos\u00ec la strada attraversa in primo luogo l'isola di Alney e poi la sponda occidentale.\nUn ponte con strada sulla sponda occidentale ad Over, costruito da Thomas Telford nel 1829, esiste ancora, notevole per la sua costruzione ad arco piatto, ma per la sua fragilit\u00e0 e per la ristretta ampiezza non \u00e8 pi\u00f9 usato per il traffico, e dal 1974 gli \u00e8 stato costruito accanto un moderno ponte con strada.\nVi \u00e8 un incrocio di ferrovia, che attraversa anche l'isola di Alney, che era il pi\u00f9 corto sul fiume fino all'apertura del Tunnel sul Severn nel 1886.\nA Gloucester vi era la sede della Gloucester Railway Carriage and Wagon Company, che ora ha chiuso.\nGloucester guadagn\u00f2 notoriet\u00e0 nel 1994 con l'arresto di Frederick West e di sua moglie Rose West per il rapimento e l'omicidio di pi\u00f9 di una dozzina di giovani donne fra il 1967 e il 1987, compresa una delle loro figlie.\nLa loro casa, al 25 di Cromwell Street, dove i resti di molte delle vittime furono sepolti, fu successivamente demolita e una passerella pubblica \u00e8 stata messa al suo posto.\nPer trattenere i cacciatori di souvenir, le macerie sono state ridotte in polvere prima dell'eliminazione.\nMonumenti e luoghi d'interesse.\nLa Cattedrale di Gloucester ha origine dalla fondazione, nel 681, di un'abbazia dedicata a San Pietro. \u00c8 il luogo di sepoltura di Re Edoardo II d'Inghilterra, di Walter de Lacy ed \u00e8 stata recentemente usata in alcune scene dei film di Harry Potter.\nA fianco del decanato vi \u00e8 la cappella del priore normanno.\nNella piazza St Mary all'esterno del cancello dell'abbazia, il vescovo Hooper fu martirizzato al tempo della regina Maria nel 1555.\nMolte caratteristiche case in legno sopravvivono dai primi periodi della storia della citt\u00e0. Nel punto di intersezione delle quattro vie principali si trovava il Tolsey (municipio), sostituito nel 1894 da un edificio moderno. Nessuno dei vecchi edifici pubblici \u00e8 rimasto, eccetto il New Inn di Northgate Street, una casa in legno, robusta e massiccia, con gallerie e cortili esterni; venne costruita nel 1450 per i pellegrini al sacrario di Edoardo II, dall'Abate Sebroke.\nSono presenti un gran numero di chiese e anche molte cappelle. Potrebbe essere stato il vecchio proverbio, \"as sure as God's in Gloucester\", che spinse Oliver Cromwell a dichiarare che la citt\u00e0 aveva \"pi\u00f9 chiese che devozione\". La prima scuola domenicale in Inghilterra venne aperta a Gloucester, fondata da Robert Raikes nel 1780.\nQuattro chiese sono di particolare interesse: \nCi sono tre scuole associate a chiese: La King's School, rifondata da Enrico VIII d'Inghilterra come parte dello stabilimento della cattedrale; la scuola di St Mary de Crypt, fondata dalla Dama Joan Cooke durante lo stesso regno (1539); e il Sir Thomas Rich's Blue Coat Hospital, per ragazzi (1666). Nella Crypt school venne educato il famoso predicatore George Whitefield (1714-1770), che tenne il suo primo sermone in tale chiesa.\nGli edifici moderni degni di nota comprendono il museo e la scuola di arte e scienza, il \"county gaol\" (sul sito di un castello normanno e sassone), la \"Shire Hall\" e la Whitefield memorial church. Un parco nel sud della citt\u00e0 contiene una stazione termale e una sorgente di acque ferruginose scoperte nel 1814. Ad ovest, attraversato il canale, si trovano i resti (un passaggio e alcune mura) di Llanthony Priory, una cella dell'abbazia madre nella valle di Ewyas, Monmouthshire, che durante il regno di Edoardo IV divenne sede secondaria.\nKingsholm \u00e8 la sede del Gloucester RFC, fondato nel 1873, e una delle principali squadre inglesi della rugby union.\nMeadow Park \u00e8 la sede del Gloucester City A.F.C. (\"The Tigers\") che giocano nella Southern League Premier Division.\nKing's Square si trova nel cuore del centro cittadino e occupa quello che una volta era un mercato del bestiame e una stazione per i bus. Inaugurata ufficialmente nel 1972, fu al centro di un radicale ridisegno della citt\u00e0, il Piano Jellicoe, che venne proposto per la prima volta nel 1961. Parti del piano si possono trovare qui.\nMolte delle caratteristiche della ricostruzione sono state poi smantellate; le fontane in stile brutalista nel mezzo della piazza sono state eliminate e le rampe rialzate che collegavano tre parcheggi a pi\u00f9 piani attorno al centro sono state chiuse o smantellate.\nL'attuale principale stazione dei bus \u00e8 stata premiata con un Civic Trust Award nel 1963 ma \u00e8 ora in cattivo stato.\nUn mercato coperto apr\u00ec in Eastgate Street nel 1968, seguito poco tempo dopo dal Centro Commerciale di Eastgate.\nIl Centro Ricreativo di Gloucester apr\u00ec all'angolo tra Eastgate Street e Bruton Way nel settembre 1974 ed \u00e8 stato nuovamente sviluppato nel 2003.\nUna nuova stazione ferroviaria si \u00e8 aperta a Bruton Way nel 1977, sostituendone una che una volta sorgeva sul luogo ora occupato da un supermercato Asda.\nLe principali vie di shopping erano riservate a uso pedonale verso la fine degli anni ottanta.\nCi sono poche costruzioni alte a Gloucester, la cattedrale \u00e8 la pi\u00f9 evidente.\nLa torre del Gloucestershire Royal Hospital, costruita durante gli anni 1970 \u2013 1975, pu\u00f2 essere vista da miglia di distanza.\nIn Brunswick Road, una torre di calcestruzzo marrone alloggia le aule del Gloucestershire College of Arts and Technology.\nLa torre fu aggiunta in modo incongruente alle costruzioni esistenti degli anni trenta del Technical College nel 1971.\nUn alto condominio \u00e8 presente in Columbia Close, fra London Road e Kingsholm Road.\nFu costruito nel 1972 e si eleva dove una volta vi era Columbia Street in un piccolo distretto precedentemente conosciuto come Clapham.\nRovine romane furono scoperte nel 1974 durante la costruzione del magazzino Boots all'angolo tra Brunswick Road e Eastgate Street.\nQueste possono essere viste attraverso obl\u00f2 di vetro a livello della strada.\nUna volta era possibile fare un tour del sito sotterraneo ma il tour guidato fu successivamente sostituito con una \u201ccolonna parlante\u201d al lato della finestra di visione.\nParti della porta meridionale della citt\u00e0 possono essere viste dall'imboccatura sul retro del Gloucester Furniture Exhibition Centre - uno showroom all'angolo tra Southgate Street e Parliament Street.\nParrocchie civili.\nNel distretto esiste una sola parrocchia civile: Quedgeley.\nCuriosit\u00e0.\nNella cattedrale di Gloucester c'\u00e8 una vetrata del 1350 in cui \u00e8 raffigurato un uomo in atteggiamento tale da far supporre che giochi a golf.\nAmministrazione.\nGemellaggi.\nGloucester \u00e8 gemellata con:"}
{"id": "546320", "revid": "125681108", "url": "https://it.wikipedia.org/wiki?curid=546320", "title": "Fu\u00dfballklub Austria Wien", "text": "Il Fu\u00dfballklub Austria Wien o FK Austria, noto internazionalmente come Austria Wien e in italiano come Austria Vienna, \u00e8 una societ\u00e0 calcistica austriaca con sede a Vienna. Milita in Bundesliga, la massima divisione del calcio austriaco.\nFondato nel 1911, ha come colori sociali il viola e il bianco; in passato il club \u00e8 stato conosciuto anche come \"FK Austria Magna\" e \"FK Austria Memphis Wien\" per esigenze di sponsorizzazione. \n\u00c8 l'unica squadra austriaca, insieme ai concittadini del Rapid, ad aver preso parte a tutte le edizioni del massimo campionato austriaco. Con 59 trofei ufficiali vinti (24 campionati, 27 \u00d6FB-Cup, 6 \u00d6FB-Supercup e 2 Coppe Mitropa) \u00e8 il club austriaco pi\u00f9 titolato. A livello internazionale ha giocato la finale della Coppa delle Coppe 1977-1978, persa contro l'Anderlecht, mentre in Coppa dei Campioni il punto pi\u00f9 alto \u00e8 la semifinale nell'edizione 1978-1979, dove venne eliminato dal Malm\u00f6. Negli anni trenta ha vinto due edizioni della Coppa Mitropa.\nDisputa gli incontri interni al Franz Horr Stadion, che ha una capienza totale di spettatori. Con i concittadini del Rapid d\u00e0 vita al derby di Vienna, la sfida pi\u00f9 sentita del calcio austriaco, essendo queste le due squadre pi\u00f9 titolate e le uniche sempre presenti in massima serie.\nStoria.\nDalla fondazione alla seconda guerra mondiale.\nIl club viene fondato a Vienna il 12 marzo 1911 con il nome di Wiener Amateur-Sportverein (WAS) da alcuni ex giocatori ed ex dirigenti del Vienna Cricket and Football-Club. La squadra adotta il viola e il bianco come colori sociali; per questo il soprannome della squadra \u00e8 \"\"Die Veilchen\", \"I Violetti\". Il club vince il suo primo trofeo nel 1921 conquistando la \u00d6FB-Cup, mentre il primo campionato viene vinto nel 1923-1924, stagione in cui la squadra realizza il double. Questa stessa combinazione viene realizzata anche nel 1926, anno in cui la squadra diventa professionistica; il nome viene perci\u00f2 cambiato, e da \"Amateure\" diventa \"Austria\". In questo periodo Gustav Wieser \u00e8 capocannoniere in tre campionati consecutivi, mentre un altro giocatore importante \u00e8 Walter Nausch.\nNegli anni trenta l'Austria Vienna inizia ad affermarsi anche a livello internazionale: nel 1933 arriva infatti il primo successo nella Coppa Mitropa, trofeo per certi versi predecessore dell'attuale Champions League: gli austriaci, dopo aver superato il primo turno sconfiggono la Juventus in semifinale, e hanno poi la meglio sull'Ambrosiana-Inter nella doppia finale. Un nuovo successo nella manifestazione avviene nell'edizione del 1936, il trofeo viene conquistato sconfiggendo lo Sparta Praga in finale. Uno dei giocatori simbolo di questo periodo \u00e8 Matthias Sindelar, che \u00e8 anche il capitano della nazionale austriaca conosciuta come Wunderteam, la \"squadra delle meraviglie\".\nNel 1938 l'Austria viene annessa alla Germania, e le squadre austriache militano nella Gauliga Ostmark; qui \"i Violetti\" realizzano la vittoria pi\u00f9 larga in assoluto nel campionato austriaco, un 21-0 contro il . A parte questo, per\u00f2, l'Austria Vienna non ottiene grandi risultati in questo periodo, che \u00e8 anche molto triste: molti dei dirigenti e dei giocatori con origini ebree devono fuggire o vengono uccisi dal regime di Hitler. Lo stesso Sindelar muore in circostanze non chiare il 23 gennaio 1939 all'interno dell'appartamento che condivide con la sua compagna italiana, ufficialmente a causa di un avvelenamento da monossido di carbonio. Oltre al fatto che Sindelar convivesse con un'ebrea, l'episodio avvenuto durante la gara di scioglimento della Nazionale austriaca dopo l'Anschluss, un balletto successivo alla marcatura al posto del saluto nazista alla tribuna insieme al suo compagno ed amico Karl Sesta costituiva una forma di opposizione pubblica e visibile, di cui tutti, ancor oggi, parlano a Vienna. Tuttavia il club ottiene in questo periodo una vittoria molto pi\u00f9 importante: riesce a mantenere il nome \"Austria\" nonostante i tentativi delle autorit\u00e0 sportive naziste di rinominare la societ\u00e0. Solo per un breve periodo nel 1938 la squadra assume la denominazione di Sportclub Ostmark.\nDal dopoguerra agli anni settanta.\nDopo la seconda guerra mondiale comincia per l'Austria Vienna una nuova era ricca di successi: la squadra, con in campo Ernst Stojaspal e Ernst Ocwirk, e in panchina Heinrich M\u00fcller vince il campionato nel 1948-49, e si ripete anche nel 1949-50 e nel 1952-53. Gli anni sessanta iniziano poi con la vittoria di tre titoli consecutivi, e in campo ci sono anche Karl Stotz e Horst Nemec. L'Austria Vienna partecipa per la prima volta alla Coppa dei Campioni nell'edizione 1961-1962, dove viene per\u00f2 eliminato negli ottavi di finale dalla squadra che vincer\u00e0 il trofeo, il Benfica. \"I Violetti\" tornano al successo in campionato conquistando il titolo nella stagione 1968-1969 e in quella successiva, entrambi sotto la guida di Ernst Ocwirk. La squadra vince poi la quattordicesima coppa nazionale nel 1971, ma nella successiva partecipazione alla Coppa delle Coppe viene eliminata negli ottavi dal Torino.\nIl periodo d'oro.\nLa seconda met\u00e0 degli anni settanta segna l'inizio di un nuovo periodo d'oro per l'Austria Vienna: la squadra vince tre titoli e una coppa nazionale. A livello internazionale invece, gli austriaci sono autori di due partecipazioni memorabili alle competizioni europee, in entrambi i casi sotto la guida di Hermann Stessl: gli austriaci raggiungono la finale della Coppa delle Coppe 1977-1978, ma il 3 maggio 1978 al Parc des Princes di Parigi sono nettamente sconfitti dai belgi dell'Anderlecht per 4-0. Nella stagione successiva, invece, i \"Violetti\" raggiungono le semifinali della Coppa dei Campioni, dove sono eliminati dal Malm\u00f6. Importanti giocatori di questo periodo sono il celeberrimo Herbert Prohaska, detto \"Schneckerl\", Felix Gasselich, Erich Obermayer, Walter Schachner, e infine Robert Sara, il giocatore con pi\u00f9 presenze in assoluto nel campionato austriaco. Sempre in questo periodo, dal 1976 al 1978, il club assume il nome di SpG FK Austria/WAC a seguito dello \"spielgemeinshaft\" con il Wiener AC.\nGli anni ottanta si aprono con il double del 1980, e con il quindicesimo titolo conquistato l'anno successivo. Nel 1982 arriva poi la diciottesima coppa nazionale, a cui segue un'altra buona prova in campo internazionale nella conseguente partecipazione alla Coppa delle Coppe 1982-1983: qui gli austriaci eliminano i campioni in carica del Barcellona, e in seguito arrivano in semifinale dove vengono eliminati dal Real Madrid. La squadra partecipa poi alla Coppa UEFA 1983-1984 dove elimina l'Inter negli ottavi, ma viene eliminato dai futuri campioni del Tottenham nel turno successivo; tuttavia Tibor Nyilasi \u00e8 il capocannoniere della manifestazione. A fine stagione i \"Violetti\" conquistano il sedicesimo titolo, a cui segue una nuova partecipazione alla Coppa dei Campioni: qui gli austriaci sono eliminati sempre ai quarti dalla squadra che sar\u00e0 vicecampione, il Liverpool. Giocatori importanti di questo periodo sono Friedrich Koncilia e Anton Polster, oltre allo stesso Nyilasi.\nL'Austria Vienna vince anche i titoli del 1984-1985 e il successivo; nelle due partecipazioni alla Coppa dei Campioni viene in entrambi i casi eliminato agli ottavi dal Bayern Monaco; in questo periodo Polster conquista la Scarpa d'oro 1987. Nella prima parte degli anni novanta la squadra vince tre titoli, tre coppe e quattro supercoppe nazionali.\nFrank Stronach e il Terzo millennio.\nNel 1999, dopo un periodo senza alcun campionato vinto, la propriet\u00e0 dell'Austria Vienna viene rilevata da Frank Stronach, che investe molto denaro comprando molti giocatori di prima fascia. La squadra viene rinominata FK Austria Memphis Magna, e i \"Veilchen\" riconquistarono il titolo nel campionato 2002-2003, pur mancando l'approdo alla fase a gironi della successiva Champions League dopo l'incontro con l'Olympique Marsiglia. Nella Coppa UEFA 2004-2005 gli austriaci passano invece la fase a gruppi, venendo poi eliminati nei quarti di finale dal solo grazie alla regola dei gol fuori casa. Il 21 novembre 2005, per\u00f2, Stronach si dimette dall'incarico di presidente, e in seguito molti giocatori come Vladim\u00edr Jano\u010dko, Joey Didulica, Libor Sionko, Filip \u0160ebo e Sigurd Rushfeldt vengono ceduti; nonostante questo la stagione termina con la conquista del ventitreesimo titolo, sempre per\u00f2 mancando nella stagione successiva la qualificazione alla fase a gruppi della Champions League; questo dopo aver incontrato il Benfica nel terzo turno preliminare.\nIn questo periodo il club si rende protagonista di un vero e proprio dominio nella coppa nazionale, con le vittorie del 2002-2003, 2004-2005, 2005-2006, 2006-2007 e 2008-2009, prima squadra nella storia del calcio austriaco a vincere il trofeo per quattro edizioni consecutive. Il 22 maggio 2013 poi, l'Austria Vienna si aggiudica il ventiquattresimo titolo battendo per 4-0 il Mattersburg; tuttavia la settimana successiva la squadra perde un po' a sorpresa la finale della coppa nazionale contro il Pasching, squadra militante nella terza divisione del calcio austriaco, la Regionalliga.\nLa stagione 2013-2014 inizia il 17 giugno 2013 con la nomina di Nenad Bjelica a nuovo allenatore in sostituzione di Peter St\u00f6ger che, dopo la vittoria del titolo ha accettato l'offerta del Colonia. L'Austria Vienna ha poi la meglio sulla , e riesce cos\u00ec a centrare in questa occasione la qualificazione alla fase a gironi della Champions League: i \"Violetti\"\" sconfiggono per 2-0 i croati sul proprio terreno, ma la partita di ritorno in Austria sembra compromessa: la Dinamo \u00e8 infatti in vantaggio per 3-1 fino a pochi minuti dalla fine; gli austriaci vengono salvati da un gol di Roman Kienast che fissa il risultato finale sul 3-2 per gli ospiti, ma che \u00e8 comunque sufficiente per avanzare. Si tratta della prima partecipazione in assoluto dei viennesi alla fase a gironi della massima competizione continentale, e la prima per una squadra austriaca dopo otto anni. Inseriti in un girone comprendente anche l'Atl\u00e9tico Madrid, lo Zenit e il Porto gli austriaci conquistano due punti nelle prime cinque gare. Ottengono l'unica vittoria all'ultima giornata, nell'incontro casalingo contro i russi; gli austriaci mancano la qualificazione all'Europa League pur chiudendo all'ultimo posto a pari punti con i portoghesi, che sono per\u00f2 in vantaggio negli scontri diretti; lo Zenit procede invece nella manifestazione con un solo punto in pi\u00f9. Nel campionato austriaco chiude in quarta posizione mancando l'accesso alla Europa League.\nIl club viennese prende parte alle qualificazioni di UEFA Europa League 2017-2018 dove elimina AEL Limassol ed Osijek (contro i croati grazie alla regola dei gol in trasferta: vittoria per 1-0 in Austria e sconfitta in trasferta per 2-1). Vengono quindi inseriti nel girone D con , AEK Atene e Rijeka, ma gli austriaci concludono quarti con 5 punti (una sola vittoria, sul campo dei croati per 4-1).\nColori e simboli.\nColori.\nI colori della maglia dell'Austria Vienna il viola, il principale e il bianco; anche per questo unoi dei soprannomi del club \u00e8 appunto \"i violetti\".\nSimboli ufficiali.\nStemma.\nIl simbolo dell'Austria Vienna \u00e8 composto da uno cerchio viola con scritto all'interno, in bianco, \"Fussballklub Austria Wien 1911\".\nStrutture.\nStadio.\nDal 1973 il club disputa le proprie gare interne nel Franz Horr Stadion, che pu\u00f2 ospitare 13.000 spettatori. Per ragioni di sponsorizzazione \u00e8 ufficialmente noto come \"Generali Arena\". L'impianto \u00e8 stato costruito dagli immigrati cechi ed \u00e8 stato inaugurato nel 1925; nella sua storia \u00e8 stato pi\u00f9 volte ristrutturato.\nL'Austria Vienna per lungo tempo non ha avuto un terreno di gioco fisso, lo cambiava di anno in anno e spesso finiva per utilizzare il Prater. Verso la fine degli anni sessanta il club sent\u00ec l'esigenza di avere un \"proprio\" stadio, e pochi anni dopo la scelta cadde sul \"Franz Horr\".\nSociet\u00e0.\nSquadra \"Amateure\".\nL'Austria Vienna \u00e8 stata una delle sole due squadre austriache, assieme al Salisburgo, ad avere una squadra \"Amateure\" in Erste Liga. Promossa al termine della Regionalliga Ost 2004-2005, \u00e8 stata la prima squadra riserva ad approdare fino alla seconda divisione nazionale. Con la riforma del professionismo approvata nel 2009 il club sar\u00e0 escluso dalla Erste Liga, in quanto dal 2010-2011 le squadre \"Amateure\" potranno giocare al massimo in Regionalliga, sul modello di quanto gi\u00e0 accade in Germania.\nNotevole anche il raggiungimento delle semifinali nell'edizione 2008-2009 della \u00d6FB-Cup, edizione poi vinta proprio dalla prima squadra.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1911-1912 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato raggiunto dal club nelle competizioni europee \u00e8 la disputa della finale della Coppa delle Coppe 1977-1978, in cui per\u00f2 la squadra austriaca \u00e8 stata sconfitta 4-0 dall'. In due altre occasioni i \"violetti\" hanno raggiunto le semifinali: nella Coppa dei Campioni 1978-1979 e nella Coppa delle Coppe 1982-1983, venendo battuti rispettivamente dal e dal . In tempi pi\u00f9 recenti vanta una partecipazione alla fase a gironi della UEFA Champions League, avvenuta nell'edizione 2013-2014 e conclusasi con l'ultimo posto in un gruppo composto da , e .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Robert Sara a quota 62, mentre il miglior marcatore \u00e8 Toni Polster con 16 gol.\nStatistiche di squadra.\nA livello internazionale la miglior vittoria \u00e8 per 10-0, ottenuta contro l' nel primo turno della Coppa UEFA 1983-1984, mentre la peggior sconfitta \u00e8 rappresentata dal 7-0 subito contro il nel primo turno della Coppa UEFA 1972-1973.\nOrganico.\nRosa 2021-2022.\n\"Aggiornata al 13 febbraio 2022.\"\nRosa 2020-2021.\n\"Aggiornata al 12 febbraio 2021.\"\nRosa 2019-2020.\n\"Aggiornata al 18 febbraio 2020.\""}
{"id": "546321", "revid": "239447", "url": "https://it.wikipedia.org/wiki?curid=546321", "title": "FK Austria Wien", "text": ""}
{"id": "546322", "revid": "320578", "url": "https://it.wikipedia.org/wiki?curid=546322", "title": "FK Austria Vienna", "text": ""}
{"id": "546323", "revid": "827882", "url": "https://it.wikipedia.org/wiki?curid=546323", "title": "Amy Bruckner", "text": "Biografia.\n\u00c8 nata in Colorado da padre tedesco-americano e madre statunitense. Ha anche una sorella pi\u00f9 grande, Annye. In seguito si \u00e8 trasferita con la famiglia in California. Si \u00e8 formata presso l'Athens Academy di Atene, in Georgia. Nella sua carriera scolastica ha partecipato a molte produzioni scolastiche, sotto la direzione della sua insegnante di recitazione, Lorraine Thompson. Amy \u00e8 intenzionata a proseguire gli studi andando a frequentare la scuola secondaria di secondo grado nell'anno 2009.\nCarriera.\nAmy esordisce in televisione come personaggio secondario di diversi telefilm come \"E.R. - Medici in prima linea\", \"Malcolm In the Middle\", \"West Wing - Tutti gli uomini del Presidente\", \"Oliver Beene\", \"Giudice Amy\", ed \"Ally McBeal\". Durante la sua carriera \u00e8 stata un membro del 'Disney channel Circle of Star' che riunisce alcuni tra i personaggi di spicco delle produzioni televisive di casa Disney. La sua popolarit\u00e0 deriva principalmente dal suo ruolo comico nella serie di \"Phil dal futuro\" prodotta sempre dalla Disney tra il 2004 ed il 2006. Ha prestato la sua voce al personaggio Haley Long di \"American Dragon\", una serie di cartoni animati americana, inoltre \u00e8 costantemente apparsa in diversi show Disney come \"Express Yourself\" e il \"Mike's Super Short Show\" mentre nel 2006 \u00e8 stata nominata \"La persona pi\u00f9 cool della tv\" dai lettori del \"Kid Showbiz Magazine\". \u00c8 amica di Kay Panabaker, con la quale ha partecipato alla serie di \"Phil dal futuro\", nei panni di Pim Diffy e al film \"Nancy Drew\", nei panni di Bess.\nHa cantato come soprano nel video \"A Dream Is a Wish Your Heart Makes\" con il Disney Channel Circle of Stars."}
{"id": "546326", "revid": "547034", "url": "https://it.wikipedia.org/wiki?curid=546326", "title": "Casata di Teodosio", "text": "La dinastia o casata di Teodosio era una famiglia romana che arriv\u00f2 al soglio imperiale alla fine del IV secolo.\nL'iniziatore della casata fu Teodosio il Vecchio, conosciuto anche come Conte Teodosio, un grande generale che salv\u00f2 la Britannia dalla cosiddetta \"Grande Cospirazione\", cio\u00e8 l'invasione della provincia da parte dei barbari.\nSuo figlio, Teodosio I, fu associato all'impero nel 379 da Graziano e Valentiniano II, figli ed eredi di Valentiniano I e rest\u00f2 l'unico imperatore romano dopo la loro morte (392-395). Nel 387 aveva sposato in seconde nozze Galla, figlia di Valentiniano I, che gli diede la figlia Galla Placidia.\nAlla morte di Teodosio I gli succedettero i figli: Onorio in Occidente e Arcadio in Oriente.\nNell'impero d'Occidente, alla morte di Onorio nel 423, dopo un breve interregno, gli succedette nel 425 Valentiniano III, figlio di Galla Placidia e di Flavio Costanzo (brevemente associato al trono da Onorio nel 421 con il nome di Costanzo III).\nLa figlia maggiore di Valentiniano III e di Licinia Eudossia (figlia dell'imperatore d'Oriente Teodosio II), Eudocia, spos\u00f2 Unerico, il figlio del re dei Vandali Genserico, mentre la figlia minore, Placidia, spos\u00f2 nel 461 Anicio Olibrio (imperatore d'Occidente nel 472). La figlia di Placidia e Olibrio, Anicia Giuliana visse alla corte di Costantinopoli e dal matrimonio con Flavio Areobindo Dagalaifo ebbe Flavio Anicio, console a Costantinopoli nel 491.\nNell'impero d'Oriente alla morte di Arcadio nel 408 gli succedette il figlio avuto dalla moglie Elia Eudossia, Teodosio II. Questi si spos\u00f2 nel 421 con Atenaide Eudocia dalla quale ebbe la figlia Licinia Eudossia, andata in sposa all'imperatore d'Occidente Valentiniano III e madre di Eudocia e di Placidia.\nDopo la morte di Teodosio II nel 450 gli succedette il marito della sorella, Pulcheria Teodosia, Marciano (450-457). La figlia di Marciano e Pulcheria, Eufemia, spos\u00f2 l'imperatore d'Occidente Antemio (467-472).\nDinastia teodosiana d'Occidente.\nDopo la morte di Teodosio I, la dinastia teodosiana continu\u00f2 a regnare sull'Impero romano d'Occidente.\nDiscendenti del Comes Teodosio.\nProbabili cugini degli imperatori Arcadio e Onorio:"}
{"id": "546327", "revid": "767487", "url": "https://it.wikipedia.org/wiki?curid=546327", "title": "Wicked!", "text": "Informazioni aggiuntive.\nLa copertina \u00e8 stata ideata da Marc Schilkowski (compresa la fotografia).\nTutte le tracce sono state pubblicate dalla \"Edition Loop! Dance Constructions\" tranne per la traccia 2 (pubblicata dalla \"Warner Chappell\") e per le tracce 9 e 11 (pubblicate dalla \"Edition Get Into Magic\" con la \"Warner Chappell\").\nI testi di \"Don't Let It Be Me\" e \"Break It Up\" sono stati scritti da Nosie Katzmann. La voce in \"The First Time\" \u00e8 di Mary K.\nIl remix di \"I'm Raving (Taucher Remix)\" \u00e8 opera di DJ Taucher con Torsten Stenzel ed \u00e8 stato scritto da Marc Cohn."}
{"id": "546328", "revid": "14149", "url": "https://it.wikipedia.org/wiki?curid=546328", "title": "A.S. Gubbio 1910", "text": ""}
{"id": "546332", "revid": "125912406", "url": "https://it.wikipedia.org/wiki?curid=546332", "title": "Abel Tasman", "text": "Conosciuto soprattutto per i viaggi che intraprese nel 1642 e 1644 al servizio della Compagnia Olandese delle Indie Orientali, fu il primo europeo a raggiungere le isole della Tasmania e della Nuova Zelanda, e ad avvistare le Isole Figi. Abel Tasman, il suo navigatore Francoijs Visscher e il mercante Gilsemans realizzarono carte geografiche di ampie zone dell'Australia, della Nuova Zelanda e delle isole dell'Oceano Pacifico che incontrarono nel loro viaggio.\nBiografia.\nGli inizi.\nTasman nacque a Lutjegast, nella provincia di Groninga nei Paesi Bassi, nel 1603. Le prime notizie che si hanno di lui sono databili 1631, quando, mentre lavorava ad Amsterdam, spos\u00f2 Jannetjie Tjaers. In breve tempo fin\u00ec al servizio della Compagnia delle Indie Orientali, e nel 1634 fu secondo ufficiale di una nave mercantile in partenza dalla colonia olandese di \"Batavia\" (odierna Giacarta) per le Isole Molucche. Nel luglio di quello stesso anno fu promosso capitano di una piccola nave, la \"Mocha\". Visit\u00f2 i Paesi Bassi nel 1637, e torn\u00f2 a Batavia nel 1638, portando sua moglie con s\u00e9.\nI viaggi di esplorazione.\nIl primo viaggio (1642-1643).\nNel 1639 Tasman partecip\u00f2 come secondo ufficiale ad una spedizione di esplorazione nel nord del Pacifico; la flotta era composta dalle navi \"Heemskerk\" e \"Zeehaen\". Dopo numerose peripezie, la spedizione raggiunse Formosa (attuale Taiwan), a novembre, ma quaranta persone su un equipaggio di novanta erano morte. Seguirono altri viaggi, tra cui uno in Giappone nel biennio 1640-1641, e uno, nel 1642, a Palembang, sull'isola di Sumatra, dove Tasman riusc\u00ec ad condurre a buon fine una trattativa economica con il sultano locale.\nIn seguito a questi successi, nell'agosto 1642 Tasman fu messo a capo di una nuova spedizione, con l'importante e difficile compito di trovare le \"sconosciute terre del Sud\", che si credeva si trovassero da qualche parte nel sud dell'Oceano Pacifico, ma che non erano ancora mai state viste da nessun esploratore europeo. L'esplorazione si concentr\u00f2 alla ricerca di terre ad est dell'Australia, a sud dell'Oceano Pacifico. Durante il viaggio Abel Tasman scopr\u00ec la Terra di Van Diemen, oggi Tasmania, la Nuova Zelanda e le Isole Figi.\nIl secondo viaggio (1644).\nTasman intraprese un secondo viaggio verso le nuove terre nel 1644, al comando di tre navi (la \"Limmen\", la \"Zeemeeuw\" e la \"Braek\"). Segu\u00ec la costa sud della Nuova Guinea in direzione est. Non attravers\u00f2 lo Stretto di Torres, tra l'Australia e la Nuova Guinea, ma prefer\u00ec continuare il viaggio verso sud lungo la costa dell'Australia. Realizz\u00f2 mappe geografiche di tutta la fascia costiera settentrionale dell'Australia, facendo osservazioni sul posto e sui suoi abitanti.\nDal punto di vista della compagnia presso cui lavorava, i viaggi di Tasman furono un insuccesso. L'esploratore non trov\u00f2 n\u00e9 una terra promettente per il commercio n\u00e9 delle utili nuove vie commerciali; e infatti, per oltre un secolo e fino all'era di James Cook, la Tasmania e la Nuova Zelanda non furono pi\u00f9 visitate dagli europei.\nIl terzo viaggio (1648).\nNell'aprile 1648, Tasman fu incaricato di una spedizione di otto navi con 900 marinai e 250 soldati per intercettare la flotta d'argento spagnola dal Messico vicino alle Filippine.\nNell'aprile 1648, Tasman fu incaricato di intercettare la flotta d'argento spagnola, partita dal Messico, vicino alle Filippine con una spedizione di otto navi forte di 900 marinai e 250 soldati. La notizia della pace di M\u00fcnster conclusa il 30 gennaio di quell'anno non era ancora arrivata nel sud-est asiatico, per cui Tasman ignorava tale trattato. Non \u00e8 impossibile che la Repubblica delle Sette Province Unite abbia cercato di usare Tasman per infliggere un altro colpo agli spagnoli. Tuttavia, la spedizione non riusc\u00ec a catturare un solo galeone spagnolo. Una nave spagnola, inseguita dagli olandesi, gett\u00f2 in mare il suo prezioso carico e si affond\u00f2. Deluso dall'insuccesso, Tasman port\u00f2 le sue navi alle Filippine, saccheggiando la zona costiera.\nDopo questa parte fallimentare del viaggio, la flotta salp\u00f2 per Ayutthaya per assisterne il re in una guerra. Tuttavia, i piani di guerra del re di Ayutthaya erano cambiati e l'aiuto militare della \"Vereenigde Oostindische Compagnie\" la Compagnia Olandese delle Indie Orientali \u2013 non era pi\u00f9 necessario. Nel gennaio 1649 Tasman e la sua flotta fece ritorno a Batavia.\nTasman, durante questo viaggio, \u00e8 stato accusato di aver impiccato un marinaio senza processo e ha dovuto pagare ingenti danni, oltre ad avere la sua reputazione danneggiata. Tasman si dimise dalla \"Vereenigde Oostindische Compagnie\" nel 1652.\nGli ultimi anni.\nIl 2 novembre 1645, Tasman fu nominato membro del consiglio di giustizia di Batavia. Torn\u00f2 a Sumatra, nel 1646 e nell'agosto 1647 si rec\u00f2 in Siam. Nel maggio 1648 partecip\u00f2 ad una spedizione verso Manila, con lo scopo di intercettare e saccheggiare delle navi spagnole provenienti dall'America con carichi d'argento, ma non ebbe successo, e torn\u00f2 a Batavia nel gennaio dell'anno successivo. \nNel novembre 1649 fu accusato e riconosciuto colpevole di aver impiccato uno dei suoi uomini senza processo; fu sospeso dal suo incarico di comando, multato, e obbligato a pagare un risarcimento ai parenti della vittima. Il 5 gennaio 1651 fu formalmente reinvestito del suo ruolo, ma prefer\u00ec passare gli ultimi anni della sua vita a Batavia. Era in buone condizioni economiche, essendo uno dei pi\u00f9 grandi proprietari terrieri della citt\u00e0. L\u00ec vi mor\u00ec il 10 ottobre 1659, assistito dalla seconda moglie e da una figlia. Le sue scoperte furono importantissime, ma passarono praticamente inosservate per pi\u00f9 di un secolo.\nL'eredit\u00e0 di Tasman.\nCome nel caso di molti altri esploratori, il nome di Tasman \u00e8 rimasto in quello di diversi luoghi ed elementi dei territori da lui visitati:"}
{"id": "546337", "revid": "6923", "url": "https://it.wikipedia.org/wiki?curid=546337", "title": "Banshee (Marvel Comics)", "text": "Banshee, il cui vero nome \u00e8 Sean Cassidy, \u00e8 un personaggio immaginario dei fumetti, creato da Roy Thomas (testi) e Werner Roth (disegni), pubblicato dalla Marvel Comics. Ha esordito nella serie a fumetti \"X-Men\" (vol. 1) n. 28 (gennaio 1967).\n\u00c8 un supereroe mutante che \u00e8 stato membro degli X-Men e di altri supergruppi mutanti. Il suo potere consiste in un \"urlo sonico\", in grado di ferire chi ne viene colpito causandogli anche disturbi psichici. La sua capacit\u00e0 gli permette inoltre di volare.\nDi origine irlandese, \u00e8 stato agente dell'Interpol e ufficiale della polizia di New York. Ha circa una decina di anni in pi\u00f9 della maggior parte degli altri X-Men e ci\u00f2 gli ha causato dei problemi di relazione all'interno del gruppo. Tuttavia \u00e8 stato uno dei mentori del gruppo di giovani mutanti Generation X negli anni novanta, insieme con Emma Frost.\nBanshee ha una figlia, Theresa Cassidy (Siryn), anch'essa mutante ed in possesso del suo stesso potere.\nBiografia del personaggio.\nSean Cassidy \u00e8 un ricco uomo irlandese, possessore di una discreta fortuna e di un castello conosciuto come Cassidy Keep. Qui Sean crebbe insieme alla sua famiglia e al cugino Tom, anch'egli un mutante e come lui immune ai poteri del cugino.\nQuando era giovane Sean divenne un membro dell'Interpol e di ritorno da una missione conobbe una giovane studentessa universitaria di nome Maeve Rourke, se ne innamor\u00f2 e la condusse con s\u00e9 a Cassidy Keep dove la giovane suscit\u00f2 l'interesse anche del cugino Tom. Fu per\u00f2 Sean a sposarla poco dopo, e Tom si fece da parte desiderando solo la felicit\u00e0 di Maeve. Mentre Sean era in missione la donna diede alla luce loro figlia, la piccola Theresa, ma mor\u00ec qualche tempo dopo in seguito ad un attacco dell'IRA. Non avendo modo di contattare il cugino, Tom crebbe Theresa da solo, ma quando l'uomo ritorn\u00f2 a casa essendo venuto a conoscenza della morte della moglie, si scagli\u00f2 contro il cugino con il suo grido sonico, incolpandolo di non essersi preso abbastanza cura della donna che entrambi avevano amato. L'attacco di Sean imped\u00ec a Tom di rivelargli l'esistenza di Theresa e lo fece cadere in una voragine facendogli rompere una gamba. Sean vol\u00f2 via arrabbiato e Tom decise di vendicarsi non rivelandogli mai l'esistenza di Theresa.\nSean si immerse nel suo impiego con l'Interpol e durante una missione si ritrov\u00f2 a dare la caccia ad un serial-killer in Europa. Nonostante i suoi superiori non ritenevano la questione importante, Sean decise di lavorare al caso da solo e venne inaspettatamente aiutato da un misterioso mutante (che poi si rivel\u00f2 essere Magneto) che lo indirizz\u00f2 verso Cassidy Keep dove si era rintanato il killer. L'uomo, il cui nome era Arkady Rossovic, voleva essere ucciso da Sean per non tornare ad essere la cavia mutante dei russi, ma quando Sean rifiut\u00f2 la sua richiesta, Arkady colp\u00ec un'ispettrice che collaborava con l'irlandese e a quel punt\u00f2 Sean gli spar\u00f2. Il killer non mor\u00ec, venne riportato in Russia e divenne il mutante Omega Red.\nAnni dopo Sean si ritrov\u00f2 a dover arrestare suo cugino Tom, divenuto il criminale Black Tom Cassidy, per conto dell'Interpol. Quando l'uomo fin\u00ec in galera, Sean era ancora all'oscuro dell'esistenza di sua figlia che era stata mandata a una scuola privata.\nTempo dopo Sean decise di intraprendere la carriera del supereroe, con addosso un costume divenne Banshee, ispirando il suo nome di battaglia al leggendario spirito irlandese della morte, ma venne ben presto rapito dal Fattore Tre che usando uno speciale copricapo che annientava la sua volont\u00e0 lo costrinse a lavorare per loro come criminale. Banshee fu in seguito inviato dal Fattore Tre a rapire il professor Charles Xavier, ma per sua fortuna gli X-Men e il loro mentore riuscirono a liberarlo. Mesi dopo Banshee cerc\u00f2 di combattere da solo contro il Fattore Tre ma ancora una volta fu solo grazie all'intervento degli X-Men che riusc\u00ec a sconfiggerli.\nSeconda genesi.\nL'occasione per ricambiare il favore gli fu offerta quando Xavier radun\u00f2 un nuovo gruppo di mutanti chiamati i nuovi X-Men, perch\u00e9 andassero a liberare il precedente gruppo prigioniero di Krakoa. In seguito, seppur un po' riluttante Sean accett\u00f2 l'invito a diventare un X-Man. Il suo soggiorno alla base venne allietato quando conobbe Moira MacTaggert, di cui poi si innamor\u00f2 ricambiato.\nTempo dopo scopr\u00ec di aver ricevuto in eredit\u00e0 Cassidy Keep e vi and\u00f2 in vacanza con gli X-Men, ma il gruppo dovette fronteggiare le forze congiunte del Fenomeno e di Black Tom e Banshee combatt\u00e9 nuovamente contro suo cugino, sconfiggendolo.\nBanshee venne coinvolto in varie avventure insieme agli X-Men ed in una di queste il gruppo si ritrov\u00f2 in Giappone a dover far fronte alla minaccia di Moses Magnum che voleva scuotere la nazione con la Forza Magnum creando dei terremoti. Per fermarlo Banshee us\u00f2 al massimo il suo grido, venendo in seguito ricoverato in ospedale e perdendo i suoi poteri.\nQuando il gruppo si ritrov\u00f2 a dover combattere contro \"Proteus\" il figlio mutante incontrollabile di Moira MacTaggert, Sean decise di rimanere sull'isola Muir con lei, capendo che la donna aveva pi\u00f9 bisogno di lui degli X-Men. Sempre sull'isola l'uomo venne in seguito raggiunto dalla giovane Theresa Rourke. La ragazza con il nome in codice di Siryn, era una criminale, complice dello zio Black Tom (con cui lavorava per un senso di riconoscenza), e venne battuta dagli X-Men. Quando il gruppo scopr\u00ec la sua vera identit\u00e0 la mand\u00f2 da Sean che scopr\u00ec cos\u00ec l'esistenza di sua figlia, anche lei una mutante e con gli stessi poteri di lui.\nQuando anni dopo l'isola Muir venne attaccata dai Reavers di Donald Pierce, Sean venne colpito e la ferita al suo torace venne curata dai poteri del Guaritore dei \"Morlock\" Gli abitanti di Muir vennero aiutati da Forge e dalla Freedom Force che sconfissero i Reavers. In seguito Lorna Dane (che era arrivata sull'isola poco prima) rivel\u00f2 che gli X-Men erano vivi e non morti a Dallas come il mondo credeva, cos\u00ec Sean accompagnato da Forge part\u00ec per cercarli.\nAlle rovine della scuola Xavier, Banshee e Forge, coadiuvati da Jean Grey si ritrovarono a combattere contro un gruppo di Morlock guidati da Masque, che sfigur\u00f2 sia Sean che Jean. Fu Forge a riportare le cose alla normalit\u00e0 utilizzando i codici genetici dei due precedentemente registrati. Giorni dopo Banshee e Forge vennero raggiunti da una giovane Tempesta e insieme ai membri di X-Factor e Nuovi Mutanti furono rapiti dal perfido Cameron Hodge che nel corso della saga \"Programma Extinzione\" li port\u00f2 a Genosha cercando di sottometterli ai suoi voleri.\nDopo che la crisi fu superata, Banshee si ritrov\u00f2 di nuovo alla scuola insieme ad un nutrito gruppo di X-Men e con loro venne trasportato da Lila Cheney nell'impero Shi'ar al soccorso di Xavier. Qui dopo aver aiutato l'uomo, gli parl\u00f2 dei suoi dubbi su Moira che recentemente aveva cominciato a comportarsi in maniera strana e leggendo i ricordi di Tempesta Xavier si rese conto che l'isola Muir e i suoi abitanti erano sotto l'influsso del Re delle Ombre.\nTornati sulla Terra gli X-Men si ritrovarono a combattere contro l'antico nemico e in particolare Banshee si ritrov\u00f2 a fronteggiare sia Moira che sua figlia Theresa nel corso della \"Saga del Re delle Ombre\". Aiutati anche da X-Factor gli eroi ebbero la meglio e Banshee aiut\u00f2 Moira e gli X-Men a ricostruire la scuola di Xavier mentre sua figlia si un\u00ec a X-Force.\nNei mesi successivi Banshee divenne un membro saltuario degli X-Men, trovandosi a dover affrontare anche problemi nella sua vita privata. La sua storia con Moira attravers\u00f2 un periodo nero nel quale i due decisero di rimanere insieme anche se avevano priorit\u00e0 differenti, e realizz\u00f2 di non poter avere un normale rapporto padre-figlia con Theresa, ma riusc\u00ec a instaurare un'amicizia molto profonda con la giovane.\nFrequentando meno la base degli X-Men Banshee non si accorse che il gruppo venne sostituito da dei nemici e nel corso della saga \"Phalanx\", si ritrov\u00f2 a unire le forze con Emma Frost (allora in convalescenza alla base dopo quasi un anno di coma), Jubilee e Sabretooth per salvare la nuova generazione di mutanti dallo sterminio ordito dal collettivo di individui tecno-organici conosciuti appunto come Phalanax. L'esperienza lo avvicin\u00f2 ad Emma e lo spinse ad accettare il conseguente invito di Xavier ad istruire in coppia con la bionda telepate la nuova generazione di X-Men.\nGeneration X.\nBanshee divenne quindi il mentore del giovane gruppo Generation X e il preside della nuova Scuola Xavier per giovani dotati situata in una sede differente dalla base degli X-Men. Inizi\u00f2 anche un rapporto basato sul reciproco rispetto con Emma Frost anche se pi\u00f9 volte la donna tendeva a scavalcarlo convinta di essere pi\u00f9 in grado di lui ad occuparsi della sicurezza dei ragazzi.\nInsieme a \"Generation X\" \"Banshee\" si ritrov\u00f2 a dover affrontare nuovamente suo cugino Black Tom che cerc\u00f2 di uccidere sia lui che Emma e i ragazzi ma venne infine sconfitto dalla giovane Penance. Banshee part\u00ec quindi alla ricerca dei suoi studenti, che la sua collega aveva inviato in un altro luogo per salvarli dall'attacco, e prima di tornare con loro alla scuola and\u00f2 a far visita a Moira MacTaggert sull'isola Muir scoprendo che l'amata era stata infettata dal letale virus Legacy.\nBanshee visse altre avventure con il gruppo fin quando un crollo economico di Emma spinse la donna ad aprire la scuola anche ai non mutanti con la conseguenza di vari disordini in cui perse la vita Synch uno degli allievi di Sean. Una nuova tragedia colp\u00ec la sua vita quando Xavier lo avvert\u00ec della morte di Moira avvenuta per mano della terrorista Mystica, evento che fece sprofondare Sean nel tunnel dell'alcolismo. La situazione peggior\u00f2 nei mesi seguenti e anche il rapporto con Emma si deterior\u00f2 al punto che quando a Chamber venne offerto di unirsi agli X-Men il resto di \"Generation X\" decise di partire ognuno per la propria strada e la scuola venne chiusa.\nBanshee part\u00ec quindi alla ricerca di s\u00e9 stesso e dopo un po' sulla tomba di Moira decise di smettere di bere. Fond\u00f2 una milizia di polizia mutante conosciuta come X-Corps in cui militavano sia ex-criminali che ex-studenti dell'uomo. In realt\u00e0 Banshee sfruttava i poteri della nuova Mastermind (Martinique Jason) per convincere i criminali a co-operare con gli eroi e quando la situazione venne messa alla luce dagli X-Men anche un traditore tra le file del gruppo di X-Cops mostr\u00f2 il suo volto. Si trattava della terrorista mutaforma Mystica che in combutta con Mastermind fece scoppiare una rivolta e fer\u00ec alla gola Banshee. Gli X-Men salvarono la situazione e Sean fu ricoverato in ospedale per guarire dalle sue ferite fisiche e morali.\nHouse of M.\nDopo essersi ristabilito Banshee torn\u00f2 a Muir per aiutare gli X-Men a ritrovare il professor Xavier scomparso dopo gli eventi \"House of M\", ma sull'isola l'uomo intravide l'immagine di Moira che lo condusse alla scoperta di un video in cui accusava Xavier di aver compiuto un'azione orribile. Sean contatt\u00f2 gli X-Men per consegnare personalmente ci\u00f2 che aveva trovato, ma un misterioso nemico intercett\u00f2 la sua comunicazione e invi\u00f2 un aereo contro quello su cui viaggiava l'irlandese. Per salvare i passeggeri Banshee sacrific\u00f2 la sua vita e il suo corpo venne ritrovato tra i resti dell'aereo da Wolverine e Nightcrawler.\nPoteri e abilit\u00e0.\nBanshee \u00e8 in grado di emettere onde soniche di diversi livelli e potenza. Usando un basso livello pu\u00f2 assordare i suoi nemici e creare piccole onde sonore. Se usa un livello medio pu\u00f2 distruggere oggetti di piccole e medie dimensioni e stordire i suoi nemici e creare piccole onde sonore. Quando usa il pieno della sua portata distrugge molti oggetti di grandi dimensioni con una notevole resistenza, \u00e8 in grado di volare facendo rimbalzare il suono al suolo e pu\u00f2 creare un'esplosione di vibrazioni.\nAltri media.\nBanshee \u00e8 comparso nella serie animata degli X-Men degli anni novanta, pi\u00f9 precisamente negli episodi che compongono la \"Saga di Fenice\", la \"Saga di Fenice Nera\" (in questa seconda saga le apparizioni di Banshee sono dei cameo) in \"Proteus\" (prima e seconda parte) e nell'episodio relativo alla Falange.\n\u00c8 stato anche interpretato dall'attore Jeremy Ratchford nel film per la televisione \"Generation X\" prodotto dalla Fox e pensato come episodio pilota per un'eventuale serie, che per\u00f2 non venne mai prodotta.\nCaleb Landry Jones interpreta il personaggio in \"X-Men - L'inizio\".\nIn \"X-Men - Giorni di un futuro passato\" viene citato da Magneto, che rivela che \u00e8 morto."}
{"id": "546339", "revid": "1305772", "url": "https://it.wikipedia.org/wiki?curid=546339", "title": "Foz do Igua\u00e7u", "text": "Foz do Igua\u00e7u \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Foz do Igua\u00e7u.\nGeografia fisica.\n\u00c8 situata a circa 650\u00a0km ad ovest di Curitiba, la capitale del Paran\u00e1, ad est del fiume Paran\u00e1 e a nord del fiume Iguaz\u00fa, che costituiscono rispettivamente il confine con il Paraguay e l'Argentina e la dividono dalle citt\u00e0 di Ciudad del Este e Puerto Iguaz\u00fa. Il punto in cui confinano i tre stati e, per estensione, tutta la zona individuata dall'area urbana di queste tre citt\u00e0 \u00e8 denominata \"Tr\u00edplice Fronteira\".\nEconomia.\nTurismo.\nIl turismo \u00e8 il motore trainante dell'economia di questa citt\u00e0 la cui grande attrazione \u00e8 costituita dalle imponenti cascate dell'Iguaz\u00fa. Altro motivo di interesse per i visitatori di Foz do Igua\u00e7u \u00e8 la moschea di Omar Ibn Al-Khattab, la pi\u00f9 grande di tutte le Americhe.\nInfrastrutture e trasporti.\nStrade.\nFoz do Igua\u00e7u \u00e8 unita al porto di Paranagu\u00e1 e all'intero stato di Paran\u00e1 dall'autostrada federale BR-227.\nFoz do Igua\u00e7u \u00e8 unita alla vicina citt\u00e0 paraguaiana di Ciudad del Este dal ponte dell'Amicizia, che attraversa il Paran\u00e1. I collegamenti con la cittadina argentina di Puerto Iguaz\u00fa sono assicurati dal ponte Tancredo Neves.\nAeroporti.\nL'aeroporto cittadino assicura i collegamenti con gli altri scali aerei brasiliani e con quelli internazionali."}
{"id": "546340", "revid": "1632387", "url": "https://it.wikipedia.org/wiki?curid=546340", "title": "Vanessa Hudgens", "text": "Vanessa Hudgens ha raggiunto la popolarit\u00e0 nel 2006 grazie al ruolo di Gabriella Montez in \"High School Musical\", film Disney per la televisione, e nei suoi seguiti: \"High School Musical 2\" e \"\". Vanessa \u00e8 inoltre apparsa in molte serie televisive tra cui \"Give Me Five\" e \"Still Standing\". Nel 2009 ottiene il consenso della critica per il suo ruolo nel film \"Bandslam\".\nIn contemporanea alla carriera da attrice, la Hudgens pubblica il suo album di debutto \"V\" il 26 settembre 2006, entrando nella Billboard 200 alla 24\u00aa posizione, ottenendo il disco d'oro. Il suo secondo album, \"Identified\" viene pubblicato il 1\u00ba luglio 2008 negli Stati Uniti.\nBiografia.\nInfanzia ed inizi.\n\u00c8 nata a Salinas da padre statunitense di origini irlandesi e native americane, Greg Hudgens (morto di tumore il 31 gennaio 2016) e da madre filippina originaria di Manila, Gina Guangco. Cresciuta a San Diego (in California), ha una sorella minore, Stella, anche lei attrice. \nAll'et\u00e0 di otto anni inizia a prendere parte a musical come cantante e appare anche in produzioni locali come \"Carousel\", \"Il mago di Oz\" nel ruolo di un Munchkin, \"The Music Man\"\nDebutto.\nFece il suo debutto nel film \"Thirteen - 13 anni\", nel ruolo di Noel, e nel 2004 nel film estivo \"Thunderbirds\", nel ruolo di Tin-Tin. \nLe sue apparizioni televisive includono ruoli in \"Give Me Five\", \"Still Standing\", \"The Brothers Garc\u00eda\" e \"Zack e Cody al Grand Hotel\", interpretando Corrie, una compagna di classe di Maddie e London. L'attrice \u00e8 anche apparsa nella serie \"Drake &amp; Josh\" nei panni della ragazza di Drake, Rebecca.\nL'esperienza di \"High School Musical\".\nIl ruolo per cui Vanessa Hudgens \u00e8 conosciuta \u00e8 quello della timida Gabriella Montez in \"High School Musical\". Il film ha riscosso un enorme successo e nel 2006, lo stesso anno in cui fu lanciato il film, vinse un premio insieme a Zac Efron, interprete di Troy Bolton in \"High School Musical\", al Teen Choice Award.\nDopo il film, la ragazza ha partecipato all' insieme alle altre star Ashley Tisdale, Corbin Bleu, Lucas Grabeel e Monique Coleman. \n L'anno successivo venne riassunta per lo stesso ruolo nel seguito di \"High School Musical\", \"High School Musical 2\", girato a Salt Lake City, nello Utah sempre da Kenny Ortega.\nVisto il successo dei due film girati, la Hudgens ha preso parte a \"\".\nProgetti recenti.\nNel 2009 ha recitato nel film \"Bandslam - High School Band\". Nell'estate 2010 \"Beastly\", ispirato al libro di Alex Flinn. Successivamente interpreta Blondie in \"Sucker Punch\", un film di Zack Snyder. Nel 2012 ha recitato nel film \"Viaggio nell'isola misteriosa\", sequel di \"Viaggio al centro della Terra\". Sempre nel 2012 viene scelta come protagonista del film \"Non lasciarmi sola\" dal regista Ron Krauss. Sempre nel 2012 \u00e8 nel cast di \"Spring Breakers - Una vacanza da sballo\", di Harmony Korine, affiancata da Selena Gomez, James Franco, Ashley Benson, Rachel Korine e Heather Morris. Il film viene presentato per la prima volta il 5 settembre alla 69\u00aa Mostra internazionale d'arte cinematografica di Venezia con i protagonisti.\nNel 2013, Vanessa recita in quattro produzioni, tra cui il successo internazionale \"Machete Kills\".\nNel 2015 debutta a Broadway con il musical \"Gigi\" insieme a Victoria Clark, Howard McGillin e Dee Hoty. Nello stesso anno, Vanessa recita anche nel film \"Freaks Of Nature\". Nel 2016 recita invece in un remake televisivo di Grease: il film viene mandato in onda nel momento stesso in cui vengono eseguite le riprese; la Hudgens va in scena nonostante suo padre sia morto poche ore prima dello show. Dal 2017 \u00e8 protagonista della serie della NBC \"Powerless\". Nel 2018 recita al fianco di Jennifer Lopez nel film \"Ricomincio Da Me\" ed \u00e8 la protagonista del film Netflix \"Nei panni di una principessa\", in cui interpreta ben due ruoli. Nel 2019 recita invece nel nor-action \"Polar\" e nel film natalizio di Netflix \"Un cavaliere per Natale\". \nNel 2020 recita assieme a Will Smith e Martin Lawrence nel terzo capitolo del franchise \"Bad Boys\", \"Bad Boys for Life\".\nCarriera Musicale.\nDopo il grande successo ottenuto con la saga di \"High School Musical\", progetto che l'ha impegnata anche come cantante sia per quanto riguarda le colonne sonore che i tour, Vanessa Hudgens ha debuttato anche come cantante vera e propria attraverso la casa discografica della Disney, la Hollywood Records. Il primo album di Vanessa, intitolato semplicemente \"V\", \u00e8 stato pubblicato alla fine del mese di settembre. Il videoclip del suo primo singolo, \"Come Back to Me\" fu trasmesso per la prima volta dopo la premi\u00e8re mondiale del film \"Cheetah Girls 2\" alla fine di agosto. La versione ufficiale \u00e8 stata trasmessa il 16 marzo 2007 su Disney Channel. Nel videoclip del suo secondo singolo \"Say OK\" \u00e8 visibile anche Zac Efron.\nIl secondo album di Vanessa, intitolato \"Identified\", \u00e8 stato pubblicato nel 2008 sempre via Hollywood Records. Il disco \u00e8 stato anticipato dal singolo \"Sneakernight\". Alla pubblicazione del progetto fa seguito un tour. Questa seconda era discografica, ha portato a risultati commerciali inferiori alla precedente, spingendo dunque Vanessa e la Hollywood Records a interrompere la loro collaborazione immediatamente dopo la pubblicazione di \"\". \nSuccessivamente, l'artista ha messo da parte la sua carriera musicale, ricominciando a pubblicare brani inediti soltanto nel 2017, anno in cui ha preso parte al singolo di Shawn Hook \"Reminding Me\". Segue nel 2018 un'altra collaborazione: si tratta di \"Lay With Me\", singolo dei produttori Phantoms. In aggiunta a ci\u00f2, nel 2016 Vanessa realizza della musica per la colonna sonora del remake di \"Grease\", a cui prende parte come attrice. \nLa Hudgens in questi anni ha inoltre condotto alcuni eventi musicali televisivi come i Billboard Music Awards 2017.\nVita privata.\nHa avuto una relazione con Zac Efron, durata 5 anni, dal 2005 al 2010. Dal settembre 2011 al gennaio 2020, ha avuto una relazione con Austin Butler.\nDoppiatrici italiane.\nNelle versioni in italiano dei suoi film, Vanessa Hudgens \u00e8 stata doppiata da:"}
{"id": "546342", "revid": "484362", "url": "https://it.wikipedia.org/wiki?curid=546342", "title": "Cesare d'Este", "text": "Biografia.\nInfanzia.\nEra figlio di Alfonso d'Este (un figlio naturale di Alfonso I d'Este) e della prima moglie Giulia Della Rovere (1525-1563), figlia del duca di Urbino Francesco Maria I Della Rovere.\nAscesa.\nIl 27 ottobre 1597, alla morte senza eredi del duca Alfonso II d'Este, il Ducato di Ferrara non pot\u00e9 essere trasmesso al cugino Cesare, figlio di Alfonso d'Este, marchese di Montecchio. La legittimit\u00e0 della successione ducale venne riconosciuta dall'imperatore Rodolfo II d'Asburgo solo per Modena e Reggio Emilia, mentre per Ferrara, essendo feudo pontificio, occorreva l'investitura del papa Clemente VIII. La bolla di papa Pio V \"Prohibitio alienandi et infeudandi civitates et loca Sanctae Romanae Ecclesiae\", che era stata emessa gi\u00e0 nel 1567, costitu\u00ec un ostacolo insormontabile. A Cesare non fu concessa tale investitura, non essendo figlio legittimo del defunto duca, e nel 1598 divenne ufficiale la devoluzione di Ferrara, cio\u00e8 il passaggio della ex capitale estense e di tutti i territori ad essa legati dagli Este alla Santa Sede.\nDuca di Modena e Reggio.\nIl duca chiese sostegno alle principali potenze europee, ma ottenne solo promesse o, nel caso di Enrico IV di Francia, un clamoroso voltafaccia per il timore di scatenare un'altra guerra in Italia. Cesare aveva pure tentato di trattare con il papa, ma la cugina Lucrezia d'Este, ostile all'intera famiglia perch\u00e9 su ordine di suo fratello Alfonso le era stato ucciso l'amante, il conte Ercole Contrari, accett\u00f2 le condizioni papali, cre\u00f2 contrasti nella famiglia e facilit\u00f2 in tal modo il disegno papale. Cesare fu quindi costretto a lasciare Ferrara ed a trasferirsi a Modena, dove entr\u00f2 il 30 gennaio 1598. I problemi a Modena all'inizio furono diversi. La residenza ducale a Modena non era all'altezza di quella di Ferrara, iniziarono rapporti difficili tra la nobilt\u00e0 ferrarese e quella modenese, vi fu il tentativo di autonomia di Marco Pio di Sassuolo e, in ultimo, la guerra contro Lucca per il possesso della Garfagnana.\nMatrimonio e morte.\nSpos\u00f2 il 6 febbraio 1586 la fiorentina Virginia de' Medici, figlia dell'ex granduca di Toscana Cosimo I de' Medici, che per\u00f2 dopo circa dieci anni manifest\u00f2 i primi segni della pazzia che l'accompagn\u00f2 fino alla morte, avvenuta nel 1615. Fu uomo mite e religioso, ma non dotato di grande intelligenza politica.\nGli successe il figlio Alfonso III d'Este.\nModena capitale.\nAl momento di divenire capitale dello Stato, Modena contava circa 20\u00a0000 abitanti. Proprio alla fine del Cinquecento in tutto lo Stato le manifatture tessili attraversarono una fase favorevole, tanto che l'Arte della lana era la pi\u00f9 importante del Ducato e ad essa si affiancava, sia a Modena che a Reggio, una forte produzione di drappi di seta, che aveva riflessi anche nell'industria agricola del baco da seta. Notevole era anche, per la bilancia dei pagamenti, l'esportazione dei vini bianchi e rossi, ed esportazioni fiorenti erano anche quelle di salumi, bestiami ed acquavite.\nNote dolenti venivano invece dalla produzione cerealicola, situazione aggravatasi ancor pi\u00f9 con la perdita del Ferrarese. La produzione, negli anni normali, copriva i 2/3 del fabbisogno, mentre le importazioni erano ingentissime negli anni di carestia, che erano circa uno su tre.\nIl deficit della bilancia commerciale crebbe in misura ingente nei primi anni del Seicento e la rarefazione inevitabile delle buone monete d'oro e d'argento produsse una fortissima inflazione, che rese meno competitivi i prodotti esportati e mise in crisi le industrie locali. I primi anni di Modena capitale resero indispensabili, all'interno della citt\u00e0, ingenti lavori edili di ristrutturazione, demolizione ed edificazione e questo port\u00f2 un po' di prosperit\u00e0 nelle tasche dei meno abbienti, impiegati come manovali e muratori.\nDiscendenza.\nSpos\u00f2 il 6 febbraio 1586 Virginia de' Medici, figlia di Cosimo I de' Medici e della moglie morganatica Camilla Martelli. Dall'unione tra Cesare e Virginia nacquero nove figli:"}
{"id": "546343", "revid": "122585507", "url": "https://it.wikipedia.org/wiki?curid=546343", "title": "Cessione del quinto dello stipendio", "text": "La cessione del quinto dello stipendio \u00e8 un particolare tipo di prestito personale previsto in Italia, da estinguersi con cessione di quote dello stipendio o salario fino al quinto dell'ammontare dello stesso valutato al netto di ritenute.\nDisciplina normativa.\nL'istituto venne introdotto nel secondo dopoguerra, dal D.P.R. 5 gennaio 1950 n. 180, e dal relativo regolamento attuativo, il D.P.R. 28 luglio 1950, n. 895.\nCaratteristiche del prestito.\nL'espressione \"cessione del quinto di stipendio\" deriva dal fatto che l'importo massimo della rata di rimborso del prestito non pu\u00f2 superare il valore di 1/5 (cio\u00e8 il 20%) dello stipendio mensile netto continuativo, inoltre la durata massima consentita \u00e8 di 120 mesi e la minima abitualmente non \u00e8 inferiore ai 24 mesi.\nIl termine massimo della durata non pu\u00f2 eccedere comunque il termine del rapporto di lavoro e il pensionamento, tranne che per i dipendenti pubblici, i quali possono decidere se estinguere il debito o traslarlo sulla pensione.\nOggi \u00e8 possibile l'accesso alla cessione anche da parte dei pensionati ed in questo caso la scadenza non pu\u00f2 eccedere il 90\u00ba anno di et\u00e0, anche se oggi nella prassi le compagnie di assicurazione limitano il rischio assumendo prodotti con un massimo di 85 anni. Tuttavia alcuni gruppi bancari, facendo ricorso al fondo previdenziale INPDAP riescono ad arrivare fino ad un massimo di 95 anni di et\u00e0.\nLa legge prevede che, al momento della stipula del contratto con la societ\u00e0 finanziaria, si stipuli anche una assicurazione sui rischi vita ed impiego. Nel caso di \"rischio impiego\" l'assicurazione interviene, ma ha diritto di rivalsa nei confronti del debitore, \"nei limiti del TFR\" (Trattamento di fine rapporto) fino a quel momento maturato: tale cifra, accantonata dall'azienda in un apposito fondo, resta quindi indisponibile per il mutuatario che accede al finanziamento; si tratta quindi di un'assicurazione a vantaggio della finanziaria. Nel caso di \"rischio vita\", l'assicurazione interviene senza vantare diritto di rivalsa nei confronti degli eredi.\nDebitore e Creditore.\nChi pu\u00f2 contrarre il prestito.\nCome previsto dall'ultima versione del D.P.R. 5 gennaio 1950 n. 180 (come aggiornato dalla legge 14 maggio 2005 n. 80) possono fruire di questa forma di prestito tutti i lavoratori dipendenti, sia dello Stato e del comparto para-statale (come specificamente previsto dal testo originale del provvedimento legislativo), sia delle aziende private (come definitivamente sancito dagli aggiornamenti previsti dalla legge 80/2005). Nella stessa legge 80/2005 \u00e8 stata estesa la possibilit\u00e0 di cedere parte della propria retribuzione anche ai pensionati di tutti gli enti previdenziali.\nPossono contrarre la richiesta anche i dipendenti delle aziende private, ma la banca o l'ente finanziario si riserva la possibilit\u00e0 di valutare le garanzie. Le aziende vengono valutate per il capitale sociale, il numero di dipendenti e soprattutto si guarda se in passato hanno autorizzato altri contratti di cessioni ai propri dipendenti. Quest'ultima verifica dimostra se l'azienda \u00e8 precisa nei pagamenti.\nPu\u00f2 succedere che nel tempo alcune aziende private che prima sono valutate positivamente perdano la possibilit\u00e0 di concedere ai propri dipendenti la trattenuta, perch\u00e9 dalle banche risultano poco gradite.\nChi pu\u00f2 erogare il prestito.\nIl DPR 180/1950 individua i soggetti autorizzati ad erogare il prestito all'articolo 15: \nTale previsione deve essere letta alla luce della disciplina di settore prevista dal d.lgs 1\u00ba settembre 1993 n. 385 (testo unico bancario) che identifica nelle banche e negli intermediari finanziari iscritti presso apposito elenco dell'Ufficio italiano cambi (UIC) gli unici soggetti abilitati ad erogare finanziamenti sotto ogni forma. Tuttavia dal 1\u00ba gennaio 2008 l'Ufficio Italiano Cambi \u00e8 stato soppresso e le sue funzioni sono esercitate dalla Banca d'Italia, che succede in tutti i diritti e rapporti giuridici di cui l'UIC \u00e8 titolare (d.lgs. 21 novembre 2007 n. 231).\nL'attivit\u00e0 di prevenzione e contrasto al riciclaggio e al finanziamento del terrorismo internazionale verr\u00e0 svolta, in piena autonomia e indipendenza, dall'unit\u00e0 di informazione finanziaria istituita presso la Banca d'Italia.\nLe altre funzioni istituzionali dell'Ufficio saranno svolte dalle corrispondenti strutture della Banca d\u2019Italia e le relative informazioni saranno disponibili nelle sezioni del sito stesso che trattano le rispettive materie.\nDi fatto una persona che desidera contrarre un prestito con cessione del quinto di stipendio, dovr\u00e0 rivolgersi ad un mediatore creditizio iscritta all'apposito albo tenuto dalla Banca d'Italia.\nCompito del mediatore creditizio sar\u00e0 quello di fare da interfaccia tra il cliente e le banche o le societ\u00e0 di intermediazione finanziaria di cui sopra. Il compenso del mediatore creditizio viene pagato da queste ultime. \u00c8 fatto espresso divieto al mediatore creditizio di chiedere compensi in denaro al cedente.\nAltra figura \u00e8 l'agente in attivit\u00e0 finanziaria che ha un'area di manovra maggiore del mediatore creditizio con compiti pi\u00f9 vasti anche questa figura \u00e8 inserita nell'albo della Banca D'Italia \"Agenti in attivit\u00e0 finanziaria\".\nPer entrambe le figure si necessita anche dell'iscrizione all'albo IVASS alla sezione E, dato che una componente fondamentale nei contratti di cessione del quinto sono le polizze assicurative. Nulla vieta di rivolgersi per la richiesta del finanziamento anche direttamente all'intermediario finanziario.\nCaratteristiche del finanziamento.\nLa particolarit\u00e0 di questa soluzione di finanziamento \u00e8 che il rimborso avviene con trattenuta della rata direttamente in busta paga.\nTale peculiarit\u00e0 fa s\u00ec che il rischio di insolvenza volontaria del debitore venga abbattuto fortemente anche se, trattandosi comunque di una cessione volontaria, \u00e8 sempre e comunque revocabile. Da ci\u00f2 deriva anche che, in virt\u00f9 della forma tecnica del prodotto, \u00e8 previsto il coinvolgimento del datore di lavoro nell'estinzione del finanziamento quale condizione fondamentale per l'erogazione del prestito.\nIn buona sostanza sar\u00e0 il datore di lavoro a pagare la rata alla Banca trattenendo contestualmente l'importo dalla busta paga del proprio dipendente.\nGli obblighi del datore di lavoro.\nIl datore di lavoro \u00e8 obbligato ad accettare una richiesta di cessione del quinto da parte di un dipendente.\nLa sottoscrizione del contratto lo vincola a due precisi obblighi:\nNessun altro obbligo \u00e8 previsto per il datore di lavoro.\nStruttura finanziaria.\nCome qualsiasi prodotto finanziario estinguibile secondo la formula della rateizzazione, elementi finanziari principali di tale operazione sono:\nPolizza assicurativa obbligatoria.\nIl D.P.R. 180/1950, che disciplina l'erogazione dei prestiti contro cessione del quinto dello stipendio, prevede l'obbligatoriet\u00e0 della copertura assicurativa a tutela dell'intermediario finanziario che eroga il finanziamento nei casi di morte e di perdita del lavoro.\nProprio perch\u00e9 la legge prevede l'obbligo della copertura assicurativa, nella cessione del quinto sono le assicurazioni che stabiliscono i criteri per assumere il rischio o meno delle pratiche a seconda del tipo di cliente.\nI dipendenti statali hanno pi\u00f9 facilit\u00e0 nell'accedere a questo tipo di finanziamento in quanto meno \"rischiosi\" per le assicurazioni e istituti di credito.\nNaturalmente per i pensionati c'\u00e8 solo la copertura rischio vita, in Caso di Morte del cliente l'assicurazione estingue il debito residuo."}
{"id": "546345", "revid": "83531", "url": "https://it.wikipedia.org/wiki?curid=546345", "title": "Flavio Teodosio", "text": "Biografia.\nFiglio di Onorio, spos\u00f2 Termanzia, da cui ebbe almeno due figli, Onorio e il futuro imperatore Teodosio I. La famiglia di Teodosio era cristiana, ricca e influente, appartenente all'aristocrazia locale.\n\"Magister equitum\".\nNel 368 Teodosio fu mandato in Britannia dall'imperatore Valentiniano I con nuove truppe e col compito di porre fine alla cosiddetta Grande cospirazione, cio\u00e8 all'invasione della provincia da parte dei barbari. Si rec\u00f2 a \"Bononia\" (moderna Boulogne-sur-Mer), dove si imbarc\u00f2 per la Britannia, sbarcando a Rutupiae. Raggiunto da truppe veterane (le legioni dei \"Batavi\", degli \"Heruli\", degli \"Iovii\", e dei \"Victores\"), mosse su Londra; divise l'esercito di pi\u00f9 parti, che attaccarono i nemici, resi impacciati dal carico di prede che portavano, sbaragliandoli. Dopo aver restituito il bottino a coloro cui era stato sottratto, Teodosio entr\u00f2 a Londra; posto qui il suo quartier generale, decise di affrontare con prudenza il nemico, e promise clemenza ai soldati disertori che fossero tornati nei ranghi, oltre a consolidare l'amministrazione richiamando dal continente amministratori civili e militari molto capaci.\nIl passo successivo fu quello di ricostruire le citt\u00e0 britanniche e delle fortezze militari danneggiate dalla rivolta; sciolse il corpo degli \"Arcani\" o \"Areani\", colluso col nemico, e ricostitu\u00ec l'amministrazione della provincia, che prese il nome di Valentia. Dovette anche spegnere sul nascere la ribellione di Valentino, cognato del vicario Massimino, che era stato esiliato in Britannia; non appena Valentino fu pronto a scatenare l'insurrezione, Teodosio lo fece arrestare e lo consegn\u00f2 al proprio generale Dulcizio con l'ordine di metterlo a morte, ordinando al contempo di non effettuare ulteriori indagini per scoprire altre collusioni, allo scopo di evitare lo scoppio di una sommossa.\n\"Magister equitum praesentalis\".\nNel 369, terminato il suo compito in Britannia, fu richiamato in patria, dove successe a Giovino nella carica di \"magister equitum praesentalis\" alla corte dell'imperatore Valentiniano I. L'imperatore convinse i Burgundi ad attaccare gli Alemanni, i quali si ritirarono; Teodosio attacc\u00f2 attraverso la Rezia gli Alemanni rifugiati, uccidendone molti e mandando in Italia come tributari i prigionieri (370).\nSuccessivamente Teodosio partecip\u00f2 in qualit\u00e0 di comandante della cavalleria a un'altra spedizione di Valentiniano contro gli Alemanni. Nel 371 ottenne una vittoria sugli Alemanni, l'anno successivo una sui Sarmati.\nNel suo ruolo di \"magister\", Teodosio non manc\u00f2 di ubbidire anche agli ordini pi\u00f9 crudeli di Valentiniano, noto per la sua efferatezza: mentre perorava presso l'imperatore la causa di Africano, che voleva cambiare provincia da amministrare, Valentiniano gli ordin\u00f2 di cambiare \u00abla testa a chi desidera che gli sia cambiata la provincia\u00bb, e Teodosio mise a morte Africano.\nCampagna d'Africa e caduta.\nNel 373 Teodosio fu nominato comandante della spedizione mandata contro la rivolta di Firmo in Mauretania, il quale si era ribellato a causa delle vessazioni subite dal governatore romano della provincia, il \"comes Africae\" Romano. Teodosio impieg\u00f2 due anni per sedare definitivamente la rivolta, e in questo periodo si scontr\u00f2 con Romano, rivelandone le malefatte.\nGli eventi successivi non sono chiari, ma dopo la sua vittoria sul ribelle e dopo la morte di Valentiniano I (novembre 375), Teodosio fu arrestato, portato a Cartagine e giustiziato nella prima parte del 376, non prima di essersi battezzato.\nDopo un periodo di isolamento in Galizia, suo figlio Teodosio torn\u00f2 alle luci della ribalta quando il 19 gennaio 379 fu chiamato dall'imperatore Graziano al governo dell'Impero, come collega ed Augusto d'Oriente, a seguito della morte dell'imperatore orientale Valente nella battaglia di Adrianopoli. L'ascesa al trono del giovane Teodosio fece s\u00ec che la memoria di suo padre fosse riabilitata: nel 383 il \"praefectus urbi\" di Roma, Quinto Aurelio Simmaco, scriveva a Teodosio e Graziano due relazioni in cui annunciava la consacrazione di Teodosio e l'erezione di una statua equestre in suo onore; iscrizioni postume a Teodosio sono state trovate a Roma, a Canosa, a Efeso, ad Antiochia e a Stobi."}
{"id": "546346", "revid": "1632387", "url": "https://it.wikipedia.org/wiki?curid=546346", "title": "Legno lamellare", "text": "Il legno lamellare \u00e8 un materiale strutturale molto solido e resistente prodotto incollando delle tavole di legno a loro volta gi\u00e0 classificate per uso strutturale. \nQuesto legno prima di essere incollato viene stabilizzato nel tenore igrometrico . \n\u00c8 quindi un materiale composito, costituito essenzialmente di legno naturale, di cui mantiene i pregi (tra i principali ricordiamo l'elevato rapporto tra resistenza meccanica e peso ed il buon comportamento in caso di incendio), ma \u00e8 anche un prodotto nuovo, realizzato su scala industriale, che attraverso un procedimento tecnologico di incollaggio a pressione riduce i difetti propri del legno massiccio.\nLe fasi della produzione consistono nella riduzione del tronco in assicelle - dette per l'appunto \"lamelle\" - generalmente di larghezza non superiore ai 20 mm (per prevenire eccessive deformazioni causate dal fenomeno del \"ritiro\") e nella loro ricomposizione tramite incollaggio a caldo e sotto pressione, le lamelle sono posizionate tra loro con venatura contrapposta cos\u00ec da garantire una maggior uniformit\u00e0 nella resistenza della trave.\n\u00c8 possibile produrre elementi di forma e dimensione volute, senza i limiti derivanti dalla dimensione dell'albero, ottimizzando in questo modo le prestazioni meccaniche della trave. Una normale trave in legno massello ha una sezione quadrata, circolare o rettangolare (ma con scarsa differenza tra H altezza e B base) mentre una trave lamellare generalmente ha sezioni rettangolari il cui rapporto tra B e H \u00e8 molto sbilanciato verso quest'ultima. Il vantaggio di avere una sezione pi\u00f9 alta che larga \u00e8 esplicitato dalla formula J=b*h3/12 dove J \u00e8 il momento di inerzia assiale, essendo l'altezza elevata alla terza potenza influisce di pi\u00f9 su questo valore di resistenza. Inoltre il limite in lunghezza di una trave in legno lamellare \u00e8 dato principalmente dalla possibilit\u00e0 di trasporto e messa in opera della stessa.\nPur essendo realizzate con un materiale combustibile, le strutture in legno lamellare possono avere una resistenza al fuoco pari o superiore a quella di strutture in acciaio o in calcestruzzo armato. Infatti, nel legno lamellare la combustione avviene lentamente grazie al buon isolamento termico realizzato dallo strato superficiale carbonizzato. Ad un aumento molto lento della temperatura corrisponde una variazione quasi trascurabile della resistenza meccanica delle fibre di legno della sezione non carbonizzata e la struttura cede o crolla solo quando la parte della sezione non ancora carbonizzata \u00e8 talmente diminuita da non riuscire pi\u00f9 ad assolvere alla sua funzione portante. La resistenza al fuoco di un elemento strutturale in legno lamellare dipende dalla velocit\u00e0 di carbonizzazione che \u00e8 possibile calcolare sperimentalmente o analiticamente per diverse specie legnose. \nPer quanto riguarda i metodi di calcolo analitico \u00e8 possibile far riferimento alle seguenti normative tecniche:\nProgettisti.\nLa progettazione delle strutture in legno lamellare necessita di conoscenze tecniche e sensibilit\u00e0 specifica.\nTra i pi\u00f9 importanti progettisti italiani che si sono occupati di strutture in legno lamellare ricordiamo Franco Laner, Attilio Marchetti Rossi, Angelo Micheletti.\nUn ruolo fondamentale per la diffusione dell'impiego del legno lamellare in Italia spetta alle imprese produttrici di questo materiale da costruzione, i cui uffici tecnici spesso progettano le strutture che producono."}
{"id": "546347", "revid": "31886", "url": "https://it.wikipedia.org/wiki?curid=546347", "title": "Jean Langlais", "text": "Biografia.\nCieco dall'et\u00e0 di due anni, studi\u00f2 presso l'Institut National des Jeunes Aveugles di Parigi. L\u00ec vi apprende il violino, il pianoforte, organo e composizione organistica con Andr\u00e9 Marchal. Ammesso nel 1927 alla classe di organo di Marcel Dupr\u00e9 al Conservatorio di Parigi, vi apprende anche l'improvvisazione con Charles Tournemire. Riceve nel 1930 il primo premio d'organo, l'anno successivo il Grand Prix d'Ex\u00e9cution et d'Improvisation des Amis de l'Orgue.\nOrganista dal 1945 al 1987 presso la basilica delle Sante Clotilde e Valeria a Parigi, diede molti concerti, in particolare trecento concerti negli Stati Uniti tra il 1952 e il 1981.\nOpere.\nLanglais fu compositore molto prolifico, con un catalogo numerato di 245 opere. La sua principale produzione fu nel campo della musica organistica dove diverse sue pagine sono ormai fermamente inserite nel repertorio concertistico degli organisti, ma si segnal\u00f2 anche nel campo della musica corale sacra e profana."}
{"id": "546348", "revid": "1305772", "url": "https://it.wikipedia.org/wiki?curid=546348", "title": "Kyle Massey", "text": "\u00c8 il fratello minore di Cristopher Massey, che interpreta il ruolo di Michael Barrett nella serie televisiva \"Zoey 101\".\nCarriera.\nHa recitato nella serie \"That's so Raven\" nel ruolo di Cory Baxter, insieme a Raven Symon\u00e8, Annaliese van der Pol ed Orlando Brown. Ha recitato inoltre nel ruolo di Calvin Wheeler, protagonista del film di Disney Channel \"Tyco il terribile\" del 2005, assieme a Kay Panabaker e Mitchel Musso. \u00c8 stato protagonista della serie televisiva \"Cory alla Casa Bianca\", lo spin-off di \"That's so Raven\". Si \u00e8 inoltre esibito come rapper insieme al fratello, nella crew TMB (The Massey Bros). Si \u00e8 classificato secondo (assieme alla compagna di ballo Lacey Schwimmer) nell'undicesima edizione di \"Dancing with the Stars\".\nDoppiatori italiani.\nDa doppiatore \u00e8 invece sostituito da:"}
{"id": "546354", "revid": "339392", "url": "https://it.wikipedia.org/wiki?curid=546354", "title": "Sole 24 Ore", "text": ""}
{"id": "546358", "revid": "125412667", "url": "https://it.wikipedia.org/wiki?curid=546358", "title": "Football Club K\u00f8benhavn", "text": "Il Football Club K\u00f8benhavn, meglio noto come FC Copenhagen, o pi\u00f9 semplicemente come Copenhagen, spesso abbreviato in FCK, \u00e8 una societ\u00e0 calcistica danese con sede nella citt\u00e0 di Copenaghen. Tra le pi\u00f9 importanti e note squadre del paese, milita nella Superligaen, la massima serie del campionato danese.\nFondata nel 1992 dalla fusione tra B 1903 e KB, due delle migliori squadre danesi di tutti i tempi, la squadra si \u00e8 subito piazzata ai vertici del campionato nazionale, che ha vinto per 13 volte. Si \u00e8 inoltre aggiudicata 8 Coppe di Danimarca, 3 Supercoppe di Danimarca e una Coppa di Lega.\nA livello internazionale \u00e8 stata ammessa per la prima volta alla fase a gironi della Champions League nel 2006-2007, sebbene la prima partecipazione alla massima competizione europea risalga al 1993-1994, quando il Copenaghen fu eliminato agli ottavi di finale dal . Il club vanta inoltre numerose partecipazioni alla Coppa UEFA/Europa League.\nDisputa le partite interne nello stadio Parken della capitale danese ( posti). La rivalit\u00e0 pi\u00f9 accesa \u00e8 quella con il Br\u00f8ndby.\nStoria.\nIl Football Club K\u00f8benhavn, nasce il 1\u00ba luglio 1992 dalla fusione tra il KB, squadra militante in 1. Division pur se vincitrice di quindici titoli danesi, e il B 1903, sette titoli in bacheca e un secondo posto appena ottenuto nella precedente edizione di Superligaen.\nIl primo anno di vita del club si conclude con la vittoria del titolo danese 1992-1993. Nella stagione successiva il Copenaghen accede per la prima volta alla UEFA Champions League: qui supera il primo turno sconfiggendo per 4-0 ai tempi supplementari il Linfield, dopo che la partita di andata era terminata 3-0 in favore dei nordirlandesi. Il cammino dei danesi nella manifestazione si arresta agli ottavi di finale, dove il club della capitale viene eliminato dai campioni in carica del Milan, che vincono per 6-0 la partita di andata in Danimarca e per 1-0 il ritorno in Italia.\nIl Copenaghen vince nel 1995 la Coppa di Danimarca, vittoria seguita due anni dopo dalla seconda affermazione nella manifestazione; tra i due trofei arriva anche la Supercoppa nazionale; in campionato per\u00f2, nella seconda met\u00e0 degli anni novanta la squadra non ottiene buoni piazzamenti. Partecipa comunque a tre edizioni della Coppa delle Coppe, senza mai superare gli ottavi di finale. Nell'estate del 2000 Roy Hodgson diviene l'allenatore del Copenaghen e nel campionato 2000-2001 guida i suoi alla vittoria del titolo; subito dopo, per\u00f2, Hodgson lascia la squadra per trasferirsi all'Udinese.\nNel settembre 2001 il ruolo di allenatore della squadra viene affidato allo svedese Hans Backe, con il Copenaghen gi\u00e0 eliminato dalla Lazio nel terzo turno preliminare dalla UEFA Champions League. Il cammino internazionale dei danesi prosegue comunque in Coppa UEFA: qui per\u00f2, dopo aver eliminato tra gli altri l'Ajax, il Copenaghen termina la corsa ai sedicesimi, dove incontra i futuri finalisti del . A fine stagione arriva il primo posto in campionato a pari punti col Br\u00f8ndby; il titolo va tuttavia ai rivali.\nLa vittoria in campionato arriva comunque al termine della stagione 2002-2003, ma il cammino del Copenaghen nella successiva edizione di UEFA Champions League si arresta nuovamente ad un passo dalla fase a gironi: la squadra viene eliminata nel terzo turno preliminare dal Rangers. Ad ogni modo nella stagione 2003-2004 la squadra centra un \"double\", vincendo sia la coppa nazionale sia il campionato; inoltre vince anche la Supercoppa di Danimarca.\nIl rapporto tra Backe e il club si interrompe nel dicembre del 2005; viene poi assunto l'ex giocatore St\u00e5le Solbakken come allenatore. L'ex centrocampista norvegese dovette interrompere bruscamente la carriera agonistica in seguito ad un attacco di cuore occorsogli durante un allenamento il 13 marzo 2001, proprio mentre era tesserato con il Copenaghen. Sotto la sua guida il club si laurea campione di Danimarca per la quinta volta al termine della Superligaen 2005-2006, mentre nella stagione successiva la squadra si qualifica alla fase a gruppi della UEFA Champions League, sconfiggendo l'Ajax nel terzo turno preliminare. Inserito in un gruppo contenente anche Manchester United, Celtic e Benfica, il Copenaghen raccoglie sette punti, tutti ottenuti tra le mura amiche, portando a casa vittorie contro gli inglesi e gli scozzesi. I danesi vengono per\u00f2 eliminati insieme ai portoghesi, arrivando quarti per il bilancio sfavorevole negli scontri diretti con questi ultimi.\nTuttavia in campo nazionale i successi non mancano: alla fine della stagione 2006-2007 arriva il sesto titolo, seguito dal settimo due anni dopo; nella stagione 2008-2009 il Copenaghen ottiene inoltre un altro \"double\". Le due esperienze in UEFA Champions League vengono sempre concluse all'ultimo turno prima dei gironi, con eliminazione nel primo caso contro il Benfica e nel secondo contro l'. Sempre in questi anni il Copenaghen partecipa per tre volte alla fase a gruppi della Coppa UEFA/Europa League, riuscendo a superarla nell'edizione 2008-2009 e in quella seguente; prima il Manchester City, poi l'Olimpique Marsiglia eliminano il Copenaghen ai sedicesimi in entrambe le edizioni.\nIl Copenaghen si aggiudica il titolo, l'ottavo, anche nella stagione 2009-2010. Partecipa cos\u00ec alla UEFA Champions League 2010-2011: qui, dopo aver eliminato nei turni preliminari il e il Rosenborg, la squadra si qualifica per la seconda volta alla fase a gironi della manifestazione. I danesi vengono inseriti nel gruppo D, insieme a , Rubin Kazan e . Vincono le prime due partite contro i russi e i greci ed ottengono in seguito un buon pareggio con gli spagnoli. Nell'ultima gara poi, grazie alla vittoria per 3-1 col Panathinaikos, il Copenaghen si qualifica agli ottavi di finale. I danesi incontrano poi i campioni d'Inghilterra del Chelsea e vengono eliminati, perdendo per 2-0 la partita di andata in Danimarca e pareggiando per 0-0 il ritorno a Londra. A fine stagione arriva il nono titolo, ma Solbakken lascia la panchina della squadra.\nCon il nuovo allenatore Roland Nilsson il Copenaghen si appresta ad affrontare la stagione 2011-2012, che per\u00f2 non comincia nel migliore dei modi: la squadra subisce nuovamente l'eliminazione nei preliminari della UEFA Champions League ad opera del Viktoria Plzen; il cammino in Europa League si arresta invece alla fase a gruppi, dopo il terzo posto nel girone alle spalle di ed , con una sola vittoria all'attivo. Durante la stagione si interrompe il rapporto tra Nilsson e la societ\u00e0, proprio quando la squadra \u00e8 in testa alla classifica. A fine stagione arriva il secondo posto in campionato.\nPer la stagione 2012-2013 la guida della squadra viene affidata a Ari\u00ebl Jacobs, che guida i suoi alla vittoria del titolo nazionale. Il 21 agosto 2013, dopo l'esonero di Jacobs, la squadra viene affidata nuovamente a Solbakken, che firma un contratto biennale con un'opzione per altri due anni. La compagine della capitale danese \u00e8 inserita nel gruppo B della UEFA Champions League 2013-2014 con Real Madrid, Juventus e Galatasaray Spor Kul\u00fcb\u00fc. Termina il girone all'ultimo posto, ottenendo 4 punti (una vittoria e un pareggio casalinghi rispettivamente con Galatasaray Spor Kul\u00fcb\u00fc e Juventus), facendo cadere anche la propria imbattibilit\u00e0 interna nella fase a gironi di Champions (a causa dello 0-2 subito dal Real Madrid all'ultima giornata). La stagione si conclude con il secondo posto in campionato ottenuto all'ultima giornata a spese del e la finale di Coppa di Danimarca 2013-2014, persa contro l'Aalborg.\nIl secondo posto in campionato significa qualificazione alla UEFA Champions League 2014-2015: la squadra danese parte dal terzo turno preliminare. Qui affronta il , squadra ucraina, con cui all'andata in Ucraina pareggia per 0-0, mentre al ritorno in Danimarca la formazione della capitale vince per 2-0 (gol di Andreas Cornelius e Bashkim Kadrii) e si qualifica ai play-off. Contro i tedeschi del perde per 3-2 in casa e per 4-0 a Leverkusen. Retrocesso in Europa League, il club danese viene inserito nel girone B con , HJK Helsinki e Club Bruges. Si piazza ultimo nel girone con 4 punti ed \u00e8 eliminato. Nel campionato 2014-2015 conclude nuovamente al secondo posto, ma vince la Coppa di Danimarca battendo in finale il Vestsj\u00e6lland per 3-1.\nNel 2015-2016, forte di sei nuovi acquisti, tra cui Kasper Kusk, il club supera i gallesi del nel secondo turno preliminare di Europa League, ma \u00e8 eliminato dai cechi dello nel terzo turno perdendo il ritorno in casa, malgrado la vittoria di misura nel match di andata in trasferta. Per la prima volta dopo dieci anni il club rimane dunque fuori dalla fase a gironi di Champions o Europa League. La stagione si chiude con la vittoria dell'undicesimo titolo nazionale, il primo dopo quattro anni, e di un'altra Coppa di Danimarca, grazie al successo per 2-1 in finale contro l'. Nel 2016-2017 il Copenaghen realizza il secondo \"double\" consecutivo aggiudicandosi per la seconda volta consecutiva il titolo nazionale e per la terza volta consecutiva la Coppa di Danimarca, grazie alla vittoria per 3-1 in finale nel derby contro il . Dopo il quarto posto del 2017-2018, la squadra torna ad aggiudicarsi il campionato nell'annata 2018-2019. A seguito della vittoria in campionato, prende parte alle qualificazioni della Champions League 2019-2020 battendo subito i gallesi del per poi venire eliminato dalla . Il club, quindi, affronta l'ultimo turno preliminare di Europa League 2019-2020 battendo il (vincendo 3-1 in Danimarca e perdendo 1-0 in Lettonia) ed approdando, cos\u00ec, nella fase a gironi con , e ; il club, concluso il girone al secondo posto, continua il percorso eliminando dapprima il (vincendo 3-1 in Scozia dopo aver pareggiato in casa) ed in seguito trovando una sconfitta per 1-0 in Turchia contro il . Tuttavia, a seguito della pandemia di COVID-19 che ha sospeso quasi tutte le competizioni sportive mondiali, il match di ritorno si \u00e8 giocato nel mese di agosto a porte chiuse e ha visto il club danese ribaltare il punteggio sul 3-0, ottenendo per la prima volta nella sua storia il pass per i quarti di finale di una competizione UEFA. Verr\u00e0, successivamente eliminato ai quarti di finale, perdendo 1-0 ai tempi supplementari per un rigore, contro il pi\u00f9 blasonato Manchester United.\nDurante la pausa delle competizioni europee, il club ha concluso la Superligaen 2019-2020 al secondo posto, giocando la seconda parte del campionato (cos\u00ec come in altre nazioni europee) dapprima a porte chiuse e, in seguito, con accesso contingentato ai tifosi a seguito delle norme anti COVID-19.\nIl 10 ottobre 2020, dopo 7 anni, con un totale di 12 anni, considerando anche la prima esperienza, l'allenatore St\u00e5le Solbakken viene esonerato a causa della brutta partenza in Superligaen 2020-2021, che vedeva la squadra al nono posto con soli 4 punti, e dell'eliminazione ai play-off di UEFA Europa League. Nei suoi dodici anni di gestione, il Copenaghen ha vinto 7 campionati danesi e 4 Coppe di Danimarca, ha raggiunto un ottavo di finale di UEFA Champions League e un quarto di finale di UEFA Europa League. Per questi risultati \u00e8 stato eletto dalla societ\u00e0 il pi\u00f9 grande allenatore della storia del Copenaghen.\nColori e simboli.\nColori.\nI colori della divisa del Copenhagen sono il bianco, che \u00e8 il dominante, e il blu.\nSimboli ufficiali.\nStemma.\nIl simbolo del Copenhagen \u00e8 composto da un cerchio bianco con all'interno un leone stilizzato sulla destra, e la scritta \"F.C. K\u00f8benhavn\".\nStrutture.\nStadio.\nDalla sua fondazione il club disputa le proprie gare interne nello Stadio Parken, conosciuto anche come \"Telia Parken\", che si trova a Copenaghen e che pu\u00f2 ospitare 38.065 spettatori. \nCostruito sul terreno dove sorgeva l'Idr\u00e6tsparken, che era utilizzato dal , nella sua storia ha ospitato anche la finale della Coppa delle Coppe 1993-1994, vinta 1-0 dall' sul , e la finale della Coppa UEFA 1999-2000, vinta ai calci di rigore dal sui \"Gunners\".\nStatistiche e record.\nPartecipazione ai campionati e ai tornei internazionali.\nCampionati nazionali.\nAvendo ereditato il titolo dal il club esordisce direttamente nella Superligaen, la massima divisione del calcio danese, nella quale ha sempre militato. Nella sua storia il club ha conquistato tredici titoli nazionali, secondo dietro al da cui deriva.\nDalla nascita alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl risultato di maggior prestigio nelle competizioni europee \u00e8 stato probabilmente il raggiungimento degli ottavi nella UEFA Champions League 2010-2011; partiti dai preliminari i danesi si qualificano per la fase a gruppi, concludendola al secondo posto alle spalle del poi vincitore; sono poi eliminati dal nel turno successivo. Un altro buon risultato \u00e8 stato l'approdo ai quarti della UEFA Europa League 2019-2020, dove sono stati sconfitti dal .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 William Kvist a quota 73, mentre il miglior marcatore \u00e8 Dame N'Doye con 16 gol.\nStatistiche di squadra.\nA livello internazionale la miglior vittoria \u00e8 per 7-0, ottenuta contro il nel primo turno preliminare della Coppa UEFA 2008-2009, mentre la peggior sconfitta \u00e8 per 6-0, subito contro il negli ottavi della UEFA Champions League 1993-1994.\nTifoseria.\nIl Copenaghen \u00e8 la squadra pi\u00f9 tifata in Danimarca, e il suo Fan Club il 1\u00ba marzo 2009 contava oltre 20.000 iscritti, anche se va considerato che nel marzo 2007 erano pi\u00f9 di 21.000. I tifosi di questa squadra hanno ottimi rapporti con quelli di ed Helsingborgs IF.\nOrganico.\nRosa 2021-2022.\n\"Aggiornata al 22 gennaio 2022.\"\n "}
{"id": "546359", "revid": "1610933", "url": "https://it.wikipedia.org/wiki?curid=546359", "title": "Sacro", "text": "Sacro \u00e8 un termine storico-religioso, fenomenologico-religioso e antropologico che indica una categoria di attributi e realt\u00e0 che si aggiungono o significano ulteriormente il reale ordinariamente percepito e indicato come profano. L'esperienza del \"sacro\" \u00e8 al cuore di tutte le religioni.\nStoria e origine del termine.\nIl termine italiano \"sacro\" deriva dal termine latino arcaico \"sakros\", rinvenuto sul \"Lapis Niger\", sito archeologico romano risalente al VI secolo a.C. e, in un significato successivo, indica anche ci\u00f2 che \u00e8 dedicato ad una divinit\u00e0, ed al suo relativo culto; infatti, tale termine lo si trova, con medesimo significato, anche in altre lingue antiche come, ad esempio, l'ittita \"saklai\" e il gotico \"sakan\".\nLa radice di \"sakros\" si ritrova nell\u2019accadico (lingua o insieme di lingue dell'area semitica, ormai estinte) saq\u0101ru (\u201cinvocare la divinit\u00e0\u201d), sak\u0101ru (\u201csbarrare, interdire\u201d) e saqru (\u201celevato\u201d). Simili a sua volta, il radicale indoeuropeo \"*sak\", \"*sag\", col significato di \"avvincere\", \"aderire\", o \"sac-ate\", col significato di \"seguire\", o \"sap-ati\", col significato di \"onorare\", sempre sottintendendo una divinit\u00e0, a tal punto che negli antichi testi \u1e5agveda pu\u00f2 anche diventare sinonimo di \"adorare\". Anche per i popoli dell'Europa centrale il termine era strettamente legato alla spiritualit\u00e0 ed alla relativa alla salvezza dell'anima, indicandola come \"Heil\", da cui deriva il termine germanico e olandese \"Heilig\", il danese \"hellige\", l'inglese \"holy\" etc.\nIl rapporto del termine con la religione si estese poi anche per divinit\u00e0 maligne come, ad esempio, \u00e8 avvenuto nel termine latino \"ex-sacrabilis\", \"ex-secrabilis\", ovvero \"per il sacro\", dove invece il relativo termine \"esecrabile\" vuol dire invece \"cattivo\", \"ripugnante\". Gli antichi Greci invece, usavano distinguere il termine greco antico \"hagios\" per indicare qualcosa di \"inviolabile\", non accessibile ai comuni mortali (tradotto in latino come latino \"santcus\", \"santo\") dal termine \"hieron\", a indicare propriamente la potenza divina in s\u00e9, come ad esempio la costruzione di un Tempio dedicato alla divinit\u00e0. In antichit\u00e0 quindi, il significato veniva applicato a tutti i rituali religiosi annessi, dove spesso esistevano le cosiddette vittime \"sacrificali\" e dove \u00e8 probabile derivi anche il termine osso \"sacro\", indicando tradizionalmente in questo la parte anatomica pi\u00f9 gradita agli dei.\nIl termine si estese ancora, in termini pi\u00f9 generici, ad indicare qualcosa a cui \u00e8 stata conferita una oggettiva validit\u00e0, ovvero che acquisisce il dato di fatto reale, suo fondamento e conforme al cosmo. Da qui anche il termine, sempre latino, di \"sancire\", evidenziato in leggi o accordi. Seguendo questo insieme di significati, il \"sakros\" sancisce una alterit\u00e0, ovvero un essere \"altro\" e \"diverso\" rispetto all'ordinario, al comune, al profano, e dal quale inizi\u00f2 lo studio della cosiddetta antropologia del sacro e della ierofania. \nIn significati ancor pi\u00f9 recenti e popolari poi, il termine \"sacra\", da cui deriva l'analogo \"sagra\", fu applicato a indicare non pi\u00f9 una costruzione, una festa tradizionale o un rituale strettamente legato ad un culto devozionale-religioso, bens\u00ec legato a una qualsiasi generica commemorazione (ad es. la primavera, il raccolto, i prodotti dell'agricoltura, etc.).\nIl \"sacro\" negli studi contemporanei.\nMarcel Mauss (1872-1950) ed Henri Hubert (1872-1927), autori dell'\"Essai sur la nature et la fonction du sacrifice\" (1897), sono tra i primi studiosi ad indagare la dimensione del \"sacro\" che, a detta di questi, si manifesta nel \"sacrificio\" il quale, per mezzo della vittima, permette agli esecutori dello stesso, i \"sacerdoti\", di passare dal piano del \"profano\" al piano del \"sacro\".\nNel successivo \"Saggio su una teoria generale della magia\" (1902), Marcel Mauss individua nel \"mana\" un concetto pi\u00f9 generale che comprende sia il sacro che la religione, ma anche la magia.\n\u00c9mile Durkheim (1858-1917) nell'opera \"Les Formes \u00e9l\u00e9mentaires de la vie religieuse\" (1912) riprende i lavori di Mauss, ma aggiunge altri strumenti come \"rottura di livello\" per provocare il passaggio dal profano al sacro. Quindi non solo il \"sacrificio\" ma anche altri riti cultuali e di iniziazione consentono l'ingresso nel \"sacro\". Peraltro per Durkheim, il quale basava il suo studio su ricerche etnografiche condotte in Australia, l'esperienza religiosa consente ad un gruppo umano di avere esperienza di s\u00e9.\nMa \u00e8 con Rudolf Otto (1896-1937) che la dimensione del \"sacro\" acquisisce un peculiare ambito di ricerca. Nella sua opera \"Das Heilige\" (1917), Otto analizza l'esperienza umana del \"sacro\" e la qualifica come terrificante e irrazionale; una esperienza indicata come \"mysterium tremendum\" davanti ad una \"realt\u00e0\" a cui viene attribuita una schiacciante superiorit\u00e0 e potenza. Ma anche una realt\u00e0 dotata di \"mysterium fascinans\" in cui pu\u00f2 realizzarsi la pienezza dell'essere. Otto identifica queste esperienze come \"numinose\" (esperienze del divino), di fronte al quale l'uomo si sente annichilito. Esse vengono ritenute al di l\u00e0 dell'umano e persino del cosmico. La peculiarit\u00e0 del \"sacro\" \u00e8, per Otto, riconducibile alla sua impossibilit\u00e0 ad essere spiegato o ricondotto ad un linguaggio pertinente per altri oggetti di ricerca.\nLo storico delle religioni svedese Nathan S\u00f6derblom (1866-1931) in \"The Nature of Revelation\" (1931) \u00e8 il primo a coniugare strettamente il termine \"sacro\" con quello di \"religione\":\nUno dei primi studiosi della Fenomenologia della religione, Gerardus van der Leeuw (1890-1950), autore di \"Ph\u00e4nomenologie der Religion\", (1933), ribadisce la peculiarit\u00e0 dell'ambito della ricerca fenomenologica della religione individuando i temi ricorrenti nella storia e nelle differenti religioni attraverso il presentarsi di strutture e forme tipiche come riti e credenze. A tal proposito van der Leeuw conia l'espressione di \"homo religiosus\" per indicare quell'uomo che ha una condotta specifica in relazione con il \"sacro\".\nMircea Eliade (1907-1986) in \"Le Sacr\u00e9 et le profane\" (1956)), suggerisce al riguardo del \"sacro\" il termine \"ierofania\" inteso come \"qualcosa di sacro ci si mostra\". Per Eliade la storia delle religioni, dalla preistoria ad oggi, \u00e8 costituita dall'accumularsi di \"ierofanie\" ovvero dalla manifestazione di realt\u00e0 \"sacre\". Il \"sacro\" non ha nulla a che fare con il nostro mondo, il \"profano\". Per Eliade tutto il mondo fisico pu\u00f2 essere assunto nella cultura, soprattutto arcaica, al rango di sacro. La pietra o l'albero possono essere investiti della potenza del sacro senza perdere le loro caratteristiche fisiche, \"profane\". Essendo \"potenza\" per le culture arcaiche il \"sacro\" assurge a massima realt\u00e0 e risulta saturo d'essere. Per Eliade il Cosmo desacralizzato, ovvero considerato del tutto privo di quella potenza, \u00e8 una scoperta recente dell'umanit\u00e0. L'uomo moderno quindi, per Eliade, ha difficolt\u00e0 a comprendere il rapporto dell'uomo arcaico con la \"sacralit\u00e0\". \"Sacro\" e \"profano\" sono due modi di essere completamente diversi. Per l'uomo arcaico, ad esempio, molti atti del tutto fisiologici (\"profani\") per l'uomo moderno sono investiti di sacralit\u00e0: l'alimentazione, la sessualit\u00e0, \"etc.\"\nL'uomo che vive l'esperienza del \"sacro\" viene indicato anche da Eliade come \"homo religiosus\". Mircea Eliade, inoltre, rileva come la dimensione del sacro, separato dal profano, abbia diverse analogie con il termine \"tab\u00fa\", presente nelle lingue della Polinesia e adottato precedentemente da diversi etnografi.\nMircea Eliade sottolinea che la religione non deve essere interpretata solo come \u00abla credenza nella divinit\u00e0\u00bb, ma come \u00abesperienza del sacro\u00bb. Eliade analizza la dialettica del sacro. Il sacro \u00e8 presentato in relazione al profano. Il rapporto tra il sacro e il profano non \u00e8 di opposizione, ma di complementarit\u00e0, come il profano \u00e8 visto come ierofania.\nIl \"sacro\" nelle culture antiche e religiose.\nReligioni preistoriche.\nL'uomo \u00e8 apparso durante il Paleolitico, all'interno di questo periodo che va da due milioni di anni a.C. al 9000 a.C., i nostri progenitori vissero un lento e costante sviluppo tecnico, simbolico e culturale. Conosciamo poco del rapporto dell'uomo con il sacro durante il Paleolitico, sappiamo tuttavia che durante il periodo Musteriano (70000 a.C.) l'uomo avvia una pratica di sepoltura rituale. Dal Paleolitico superiore registriamo l'usanza di cospargere di ocra rossa le ossa dei morti. L'ocra rossa, sostituto del sangue, ricopriva il significato di \"vita\" . L'uomo del Paleolitico superiore viene sepolto con oggetti funerari, usanza che indica una qualche credenza nella vita dopo la morte. Le pitture rupestri del Paleolitico superiore indicano anche che l'uomo di quel periodo aveva delle cognizioni cosmogoniche e conservava delle simbologie delle volte celesti. Almeno da questo periodo si pu\u00f2 registrare l'ingresso del \"sacro\" nella vita dell'umanit\u00e0 e quindi l'inizio dell\"'homo religiosus\".\nDurante il periodo Mesolitico (9000-4000 a.C.) la pratica di inumazione viene realizzata nella posizione fetale, modalit\u00e0 che indica che la tomba \u00e8 considerata un uovo pronto a generare nuova vita.\nDurante il periodo Neolitico (4000-3000 a.C.) l'uomo diventa sedentario e fonda villaggi sempre pi\u00f9 organizzati. Si trasforma in agricoltore e quindi inizia a svelare il mistero della fecondit\u00e0. Le pareti delle tombe iniziano ad essere incise simbolicamente, si iniziano ad innalzare dei monumenti megalitici come il tempio circolare di Stonehenge. I miti religiosi prendono forma: dalla Dea madre,la quale indica il posto centrale riconosciuto alla donna in queste culture, ai cicli cosmici alle ierogamie rituali. Le iscrizioni rupestri in Val Camonica evidenziano come l'uomo del Neolitico si rappresenti con le braccia levate al cielo, per poi passare alla formazione di statue-stele di divinit\u00e0, alle rappresentazioni di danze sacre, ai culti solari.\nNon siamo in grado di sapere come le diverse culture del Neolitico denominassero l'esperienza del \"sacro\", non ci \u00e8 giunta infatti alcuna testimonianza scritta di quelle culture essendo improbabile la nascita di una scrittura in quel periodo. Oggi si discute se le tavolette di T\u0103rt\u0103ria, appartenenti alla Cultura Vin\u010da (VI millennio a.C.) o le iscrizioni su ceramica della civilt\u00e0 di Harappa (IV millennio a.C.), possano o meno rappresentare le prime forme di scrittura dell'umanit\u00e0. Ma se da una parte sappiamo che la Cultura Vin\u010da era certamente connessa all'esperienza del \"sacro\", dall'altra non siamo in grado di interpretare in alcun modo il contenuto delle tavolette di T\u0103rt\u0103ria, come risultano del tutto indecifrabili le iscrizioni della civilt\u00e0 di Harappa. Le prime informazioni che disponiamo sul modo di denominare il \"sacro\" risalgono quindi alle civilt\u00e0 dei Sumeri e degli Egizi risalenti al III e IV millennio a.C..\nEgizi.\nGli Egizi furono un popolo agricolo che, stabilitosi in epoca preistorica nel Delta del Nilo, a partire dal V millennio avvi\u00f2 la costruzione delle prime citt\u00e0 e nel IV millennio la prima entit\u00e0 statale organizzata.\nLa civilt\u00e0 egizia fu fortemente religiosa fin dal primo suo costituirsi. La vita degli uomini, per gli egizi, dipendeva dalle divinit\u00e0 che garantivano vita, giustizia e sopravvivenza dopo la morte.\nGli dei dell'Egitto erano essi stessi delle potenze e dovevano la loro esistenza ad un dio primordiale che cre\u00f2 il cosmo, ordinato e regolato, da un caos precedente. La vita per gli egizi era sacra e sottoposta alla salvaguardia divina.\nIl faraone, re-sacerdote dell'Antico Egitto, era il custode della vita e dello stesso Egitto nonch\u00e9 l'intermediario con le divinit\u00e0 e garante della giustizia e della pace tra gli uomini. Aveva il dovere di far costruire i templi che non erano luoghi per la celebrazione di culti ad uso del popolo, ma la dimora degli dei che vi risiedevano.\nI sacerdoti dei culti entravano nei templi in sostituzione e con il permesso del faraone. I loro riti garantivano che il cosmo restasse integro, perpetuando ogni giorno la creazione stessa, con i suoi ritmi e le sue fecondit\u00e0. Durante il rito quotidiano, il sacerdote egizio offriva alla divinit\u00e0 celebrata una statua della dea Ma\u0101t, simbolo della forza cosmica, della verit\u00e0 e della giustizia.\nGrazie a questa offerta il sacerdote partecipava alla coesione del cosmo stesso. Il termine con cui gli egizi indicavano la sacralit\u00e0 di Dio o degli oggetti sacri \u00e8 \"\u1e0f\u015br\" (sublime, sacro, immenso). All'interno dei templi egizi vi era una parte separata in cui potevano entrare solo i sacerdoti di alto rango, questo santuario era denominato \"naos\" e accoglieva la statua del dio.\nPer la centralit\u00e0 della dea nel sistema cultuale egizio: \nSempre sulla centralit\u00e0 cultuale della dea: \nUn altro termine utilizzato per indicare la sacralit\u00e0 di un luogo \u00e8 \"ou\u0101b\" che ne indica la purezza, scopo e condizione di un culto anche funerario. \"Ou\u0101b\", puro, deve essere il defunto che deve incontrare Osiride, \"ou\u0101b\" deve essere il sacerdote che vuole entrare nel \"naos\".\nSumeri.\nI Sumeri furono un popolo pre-semitico la cui civilt\u00e0 fior\u00ec intorno al IV millennio a.C. nella Mesopotamia meridionale. Questa civilt\u00e0 era costituita da un insieme di citt\u00e0-stato le pi\u00f9 antiche delle quali risalgono al 3000 a.C. Tra queste citt\u00e0 le pi\u00f9 importanti furono: Kish, Ur (che nella \"Bibbia\" risulta essere la patria di Abramo) e Uruk (che fu governata dal mitico sovrano Gilgame\u0161). Mentre Laga\u0161, Umma e Nippur rappresentavano delle sedi dei culti religiosi. Queste citt\u00e0 venivano governate da un re-sacerdote (\"ensi\" o anche \"lugal\").\nNel linguaggio dei Sumeri, sacro viene indicato con il termine \"k\u00f9-g\", cos\u00ec esso appare nei cilindri A e B di Gudea di Laga\u0161. Il termine \"k\u00f9-g\" insiste su un significato di purezza primordiale. Ci\u00f2 che \u00e8 puro all'inizio dei tempi questo \u00e8 \"sacro\", \"k\u00f9-g\". Altri tre termini presenti nei cilindri sono \"Mah\", \"Zi-d\" e \"Me\". Il primo, \"Mah\" indica la priorit\u00e0 e la trascendenza di re come delle divinit\u00e0 (\"dingir\"), o anche di montagne e citt\u00e0, \"Mah\" \u00e8 la superiorit\u00e0 di un dio rispetto ad un altro e si colloca nel \"sancta sanctorum\" del tempio sumerico. \"Zi-d\" indica la santit\u00e0 divina. Il sacro \"k\u00f9-g\" essendo primordiale riguarda innanzitutto le prime due divinit\u00e0 cosmiche: An e Gatumdu. Il terzo termine \"Me\" indica la sacralit\u00e0 dell'ordine cosmico. Con \"Me\" viene garantito il destino del mondo. Per i sumeri il mondo \u00e8 governato e il destino di ciascuno \u00e8 stabilito dagli d\u00e8i. Coltivare il \"k\u00f9-g\", la purezza primordiale, e il \"Me\", la sacralit\u00e0 dell'ordine cosmico permette di rendere il mondo armonioso e crea un legame con gli d\u00e8i.\nBabilonesi.\nI Babilonesi furono un popolo semitico che visse, a partire dal 2000 a.C., tra il corso dei fiumi Tigri ed Eufrate avendo come centro la citt\u00e0 di Babilonia (\"B\u0101bilu\", Porta di Dio). Il sesto sovrano babilonese, Hammurabi (1728-1686 a.C.) fond\u00f2 un regno unitario sottoposto ad un insieme di norme legali che prendono il suo nome, il Codice di Hammurabi. Hammurabi elev\u00f2 il Dio Marduk, divinit\u00e0 della citt\u00e0 di Babilonia, al rango di protettore di tutto il suo regno. \"En\u016bma eli\u0161\" \u00e8 il poema religioso babilonese che eleva la figura del dio Marduk su tutte le altre divinit\u00e0. La sua vittoria su queste ultime riporta l'ordine nel cosmo. L'antico dio An, colui che ha messo sul trono Marduk, \u00e8 intriso di \"an\u016btu\", la primordiale trascendenza. \"An\u016btu\" \u00e8 quindi, per i Babilonesi, l'aspetto primordiale del \"sacro\". Gli D\u00e8i sono indicati con il termine \"Il\u016b\" (plurale, \"Il\u016btu\"). Tutto ci\u00f2 che esprime, \u00e8 in contatto o \u00e8 il luogo delle divinit\u00e0 (\"Il\u016btu\"), ovvero tutto ci\u00f2 che \u00e8 \"sacro\" viene indicato con il termine \"ellu\" (luce, splendore) ma anche come \"kuddhushu\". Il \"sacro\" si manifesta sempre come lampo di luce e di splendore. L'uomo ricopre un ruolo piuttosto periferico nella manifestazione del \"sacro\". Egli fu creato dal dio della conoscenza, Ea, e i suoi atti per raggiungere il luminoso \"sacro\" sono validi solo se raggiungono il mondo divino. Da qui l'elaborazione di rituali e la costruzione di oggetti e luoghi per creare questo legame tra l'uomo e le divinit\u00e0 espressione del sacro.\nAntica religione germanica.\nI Germani sono una etnia indoeuropea che si stanzi\u00f2 a partire dal XV secolo a.C. in un territorio compreso tra la Germania settentrionale, la Danimarca e la Svezia Meridionale. Da questa regione questa etnia inizi\u00f2 a spostarsi progressivamente verso Ovest e verso Sud. A tale etnia appartengono, tra gli altri, i popoli: Senoni, Normanni (noti anche come Vichinghi), Angli, Marcomanni, Goti, Vandali, Burgundi, Cherusci, Franchi, Svevi, Longobardi, Frisoni, Sassoni. I Germani furono cristianizzati a partire dal IV secolo (Goti) fino al XII (Normanni scandinavi).\nRicostruire la religione dei Germani e il loro rapporto con il sacro \u00e8 compito piuttosto arduo considerando che essa era priva di un sacerdozio dedicato e di veri e propri templi.\nIl sacro nella lingua germanico-scandinava \u00e8 reso con due termini di base: \"Heilagaz\" e \"Wihaz\": il primo indica una realt\u00e0 numinosa ed \u00e8 collegato al mondo degli Dei, il secondo invece corrisponde ad una forza misteriosa che lega l'uomo al suo Destino (\"Gaefa\").\n\"Heilagaz\" (anche \"Heil\" o \"Heilig\") indica ci\u00f2 che \u00e8 inviolabile, ci\u00f2 che \u00e8 sacro. Da questo termine deriva l'aggettivo \"Heilgar\" inteso come inviolabilit\u00e0.\n\"Heilagaz\" \u00e8 il dono delle potenze trascendenti offerto all'uomo come \"forza innata\", \u00e8 anche la volont\u00e0 degli D\u00e8i che va conosciuta per mezzo della divinazione e degli oracoli.\nIl mondo dei Germani \u00e8 infatti un mondo rigidamente segnato dalla nozione di \"Destino\" (\"Gaefa\") e in questa dimensione il sacro \u00e8 legato alla consultazione del futuro che attende l'uomo, attraverso la divinazione.\nR\u00e9gis Boyer, ricordando in merito la nozione di \"hugr\" (quando un personaggio viene colto da un presentimento ed esprime \"sv\u00e1 segir hugr m\u00e9r\", \"lo \"hugr\" mi dice che\"), ritiene che:\nIl \"Gaefa\" dell'uomo \u00e8 un dono delle potenze trascendenti esso va accettato in modo attivo e non subendolo altrimenti perde il suo senso. Il Destino \u00e8 dunque il luogo sacro dei Germani che non conoscevano n\u00e9 adorazioni n\u00e9 preghiere. Anche gli D\u00e8i dei Germani dipendono dal \"Gaefa\", l'intero universo era plasmato da esso.\nLa comunit\u00e0 (\"Aett\" in Scandinavia, \"Sippe\" in Germania), in questa etnia, era fondante lo stesso rapporto col sacro, dimensione che legava tutti i membri di un clan portatori dell\"'hamingjia\" questa intesa come espressione degli stessi antenati e di tutta la discendenza ovvero l'onore (\"virding\") e la forza della comunit\u00e0 da cui deriva anche il destino dell'individuo; per questa ragione il senso dell'onore e la fedelt\u00e0 alla parola data erano essi stessi dimensione del sacro: l'offesa portata ad un individuo o da un individuo era portata alla stessa sacralit\u00e0 del clan e la vendetta un diritto sacro.\nL'unico modo per un Germano per attestare la sua aderenza all'\"hamingjia\" era manifestarla con i comportamenti che dovevano dimostrare accettazione del \"Gaefa\" (la dimensione sacra del Destino) e il rispetto dell'\"hamingjia\" (la dimensione sacra della comunit\u00e0), quindi dell'onore e della fedelt\u00e0 alla parola data al proprio clan di fronte alle prove della vita, ivi compresa la condotta in guerra.\nIl luogo di culto dei Germani veniva indicato con l'altro termine base, \"Wihaz\" (\"v\u00e9\" in scandinavo, \"vigjia\" in norreno, \"weihs\" in gotico), tale luogo era all'aria aperta, spesso adiacente ad alberi o a fonti sacre.\nIl capo del clan (\"Helgi\") veniva eletto (intronizzato, \"arfleiding\") dagli altri membri e svolgeva anche funzioni sacerdotali includendo la dimensione dell'\"Hailagaz\" e del \"Wihaz\" e se si dimostrava indegno del suo compito veniva esso stesso sacrificato ovvero riconsegnato al Destino.\nDue comportamenti erano aborriti in questi popoli: l'omosessualit\u00e0 e il tradimento. Per quanto attiene l'omosessualit\u00e0, diversamente Gilbert Herdt: \nLa famiglia era invece considerata centrale nel rapporto con il sacro a tal punto che la stessa classe degli D\u00e8i era divisa in famiglie e il rito della nascita di un individuo era considerato tra i pi\u00f9 importanti: la donna partoriva inginocchiata di modo che il neonato potesse venire accolto dalla Terra madre, purificato con l'acqua veniva mostrato al Sole e solo dopo gli veniva assegnato un nome che doveva richiamare insieme sia quello del padre che quello della madre; dopo l'assegnazione del nome, il bambino veniva integrato nella famiglia. Colui che violava le regole e l'onore della comunit\u00e0 veniva invece proscritto dalla stessa perdendo cos\u00ec il proprio destino e con esso la stessa ragione di vivere. Essendo i morti degli intermediari tra il sacro e i viventi, i defunti che erano stati in vita proscritti dalla comunit\u00e0 venivano seppelliti sotto cumuli di pietre o abbandonati in mare in quanto avevano perso qualsivoglia forma di esistenza.\nReligione greca.\nIl radicale in lingua greca che indica il sacro \u00e8 \"hag-\" (corrispettivo del sanscrito \"yai-\"). In tal senso:\nCos\u00ec se \"Hagn\u00f3s\" \u00e8 riferibile al contesto degli D\u00e8i, alla loro maest\u00e0, e \"H\u00e1gios\" \u00e8 sempre riferibile agli stessi, \"Hier\u00f3s\" indica prima gli oggetti e i luoghi \"toccati\" dagli D\u00e8i e, successivamente, gli uomini che hanno avuto esperienza della loro potenza. Questi uomini non sono \"santi\", o frutto di un percorso di \"santit\u00e0\", sono coloro che sono entrati in diretto contatto con il divino. In epoca ellenistica compaiono i termini \"hagneia\" e \"hagnotes\" ad indicare la purezza cultuale (non morale). Ma l'ideale sacro dell'uomo greco \u00e8 e resta, nei secoli, l'eroe, colui che dopo la morte viene elevato al di sopra della condizione umana di cui Eracle rappresenta l'elemento universale nella cultura greca ma anche romana. Un modello dell'uomo accostatosi al sacro con le sue dodici fatiche e il suo trionfo davanti agli ostacoli, la pazienza di fronte alle difficolt\u00e0 e al dolore, il coraggio nelle prove della vita.\nTale modello rimanda ad un altro luogo del sacro greco, la \"psych\u00e9\" (reso in italiano con il termine \"anima\"). Tale termine riguarda il centro vitale dell'uomo e compare per la prima volta in Omero a designarne il soffio vitale o, anche, quel 'fantasma' che dopo la morte abita l'Ade. Con gli Orfici \"psych\u00e9\" \u00e8 invece il Demone di origine divina (quindi immortale) che corrisponde al centro spirituale ed esistenziale dell'uomo, mentre il corpo, denominato \"soma\", ne indica l'aspetto fisico e mortale Ma se per gli Orfici la \"psych\u00e9\" emerge tanto pi\u00f9 l'attivit\u00e0 cosciente e l'intelligenza vengono limitate (come nei sogni o nello svenimento) \u00e8 con Socrate che essa viene identificata con la coscienza, aspetto e luogo del D\u00e8mone reso umano. Michel Foucault ha ripercorso il cammino dei greci nella \"cura di s\u00e9\" (\"epimeleisthai\") come cura dell'aspetto sacro della propria persona, ovvero del proprio D\u00e8mone. Partendo dagli Orfici, passando per Socrate fino a Platone egli osserva come nella cultura greco-romana:\nReligione romana.\nDal termine latino arcaico \"sakros\" originano due successivi termini latini: \"sacer\" e \"sanctus\". Lo sviluppo del termine \"sakros\", nel suo variegarsi di significati procede, per quanto inerisce al \"sanctus\" per via del suo participio \"sancio\" che \u00e8 collegato a \"sakros\" per mezzo di un infisso nasale.\nEtimologia.\n\"Sacer\" e \"sanctus\", pur provenendo dalla stessa radice \"sak\", possiedono dei significati originari molto diversi.\nIl primo, \"sacer\", \u00e8 ben descritto da Sesto Pompeo Festo (II secolo d.C.) nel suo \"De verborum significatu\" dove precisa che: \u00abHomo sacer is est, quem populus iudicavit ob maleficium; neque fas est eum immolari, sed, qui occidit, parricidii non damnatur.\u00bb. Quindi, e in questo caso, l'uomo sacro \u00e8 colui che portando una colpa infamante che lo espelle dalla comunit\u00e0 umana deve essere allontanato. Non lo si pu\u00f2 perseguire, ma non si pu\u00f2 perseguire nemmeno colui che lo uccide. L\"'Homo sacer\" non appartiene, non \u00e8 perseguito n\u00e9 \u00e8 tutelato dalla comunit\u00e0 umana.\n\"Sacer\" \u00e8 quindi ci\u00f2 che appartiene ad 'altro' rispetto agli uomini, appartiene agli D\u00e8i, come gli animali del \"sacrificium\" (rendere \"sacer\").\nNel caso di \"sacer\" la sua radice \"sak\" inerisce a ci\u00f2 che viene stabilito (\"sak\") come non attinente agli uomini.\n\"Sanctus\" invece, come spiega il \"Digesto\", \u00e8 tutto ci\u00f2 che deve essere protetto dalle offese degli uomini. \u00c8 \"sancta\" quell'insieme di cose che sono sottomesse ad una sanzione. Esse non sono n\u00e9 sacre n\u00e9 profane. Esse non sono comunque consacrate agli D\u00e8i, non appartengono a loro. Ma \"sanctus\" non \u00e8 nemmeno profano, deve essere protetto dal profano e rappresenta il limite che circonda il \"sacer\" anche se non lo riguarda.\n\"Sacer\" \u00e8 tutto ci\u00f2 che appartiene quindi ad un mondo fuori dall'umano: \"dies sacra\", \"mons sacer\".\nMentre \"sanctus\" non appartiene al divino: \"lex sancta\", \"murus sanctus\". \"Sanctus\" \u00e8 tutto ci\u00f2 che \u00e8 proibito, stabilito, sanzionato dagli uomini e, con questo, anche \"sanctus\" si relaziona al radicale indoeuropeo \"sak\".\nMa col tempo, \"sacer\" e \"sanctus\" si sovrappongono. \"Sanctus\" non \u00e8 pi\u00f9 solo il \"muro\" che delimita il \"sacer\" ma entra esso stesso in contatto col divino: dall'eroe morto \"sanctus\", all'oracolo \"sanctus\", ma anche \"Deus sanctus\". Su questi due termini, \"sacer\" e \"sanctus\", si fonda un ulteriore termine, questo dall'etimologia incerta, \"religio\", ovvero quell'insieme di riti, simboli, credenze e significati che consentono all'uomo romano di comprendere il \"cosmo\", di stabilirne i contenuti e di mettersi in relazione con esso e con gli D\u00e8i.\nCos\u00ec la citt\u00e0 di Roma diviene essa stessa \"sacra\" in quanto avvolta dalla \"maiestas\" che il Dio \"Iupiter\" ha consegnato al suo fondatore, Romolo. Attraverso le sue conquiste, la citt\u00e0 di Roma offre una collocazione agli uomini nello spazio \"sacro\" da essa rappresentato.\nUso.\nLa sfera del \"sacer\"-\"sanctus\" romano appartiene al \"sacerdos\" che, nel mondo romano unitamente allimperator\" si occupa delle \"res sacrae\" che consentono di rispettare gli impegni verso gli D\u00e8i. Cos\u00ec \"sacer\" divengono le vittime dei \"sacrifici\", gli altari e le loro fiamme, l'acqua purificatrice, gli incensi e le stesse vesti dei \"\"sacer\"doti\". Mentre \"sanctus\" \u00e8 riferito alle persone: i re, i magistrati, i senatori (\"pater sancti\") e da questi alle stesse divinit\u00e0.\nEbraismo.\nLa parola ebraica kadosh (\u05e7\u05d3\u05d5\u05e9) significa originariamente \"separato\", il contrario di profano. Nell'ebraismo, il termine sacro \u00e8 soprattutto associato alla Torah e ai comandamenti in essa contenuti. Nel calendario ebraico i sei giorni feriali sono profani, mentre Shabbat e Yom Kippur sono giorni di festa con un alto grado di santit\u00e0. Le preghiere ebraiche derivate dal termine kadosh includono Kaddish, Qiddush e Kedushah, la parte centrale dell'Amidah.\nCristianesimo.\nPer poter comprendere l'accezione cristiana di \"sacro\" occorre tener presente, anche in questo caso, la radice semitica dello stesso, QD\u0160, incrociandola con la sua resa greca in \"H\u00e1gios\" riscontrabile nella Bibbia Septuaginta (Bibbia tradotta in greco nel III secolo a.C. da ebrei della comunit\u00e0 di Alessandria). Gli autori del Nuovo Testamento furono infatti con ogni probabilit\u00e0 degli ebrei che leggevano la Bibbia Septuaginta conoscendone il significato originario in ebraico. Seguendo questa direttiva anche qui \"Sacro\" \u00e8 Dio, esso stesso fonte del \"sacro\". Ma il Dio dei cristiani, come quello degli ebrei, non \u00e8 un dio cosmico come le altre divinit\u00e0 semitiche, piuttosto un dio personale. Un dio che si rivolge agli uomini, direttamente o per mezzo di patriarchi e profeti da lui scelti. Se Dio \u00e8 \"sacro\", gli uomini lo devono rendere \"santo\", cos\u00ec Isaia definisce il Dio degli ebrei come il \"Santo di Israele\": in questo modo lo stesso popolo si fa \"santo\" e tale deve essere reso.\nMa il \"sacro\" nei cristiani subisce un'evoluzione: esso \u00e8 centrato sulla figura di Ges\u00f9 Cristo, \"Santo di Dio\" costitutore di una \"Nuova Alleanza\" per mezzo della quale, e solo per mezzo di essa, Dio santifica pienamente il \"suo\" popolo avendo espresso per mezzo di Ges\u00f9 Cristo la propria completezza. Il pieno tempo sacro dei cristiani inizia con la resurrezione di Ges\u00f9 Cristo e la discesa dello Spirito Santo, quando la prima comunit\u00e0 cristiana \u00e8 inviata a diffondere il vangelo, cos\u00ec come Dio aveva inviato Ges\u00f9. Coloro che fanno parte della chiesa fondata da Ges\u00f9 il Cristo saranno santi nella misura in cui rispetteranno la consacrazione avvenuta con l'ingresso nella comunit\u00e0 dei credenti, sancita da atti cultuali e riti di iniziazione.\nCos\u00ec Julien Ries: \nIslam.\nIl sacro nel mondo islamico \u00e8 reso con la radice semitica \"\u1e24rm\" (mettere da parte) reso in arabo con l'ambigua espressione di \"\u1e25aram\" (lett. \"separato\") che compare anche nel termine harem. Sono separati, \"\u1e25aram\", gli spazi resi tali dalla presenza di Dio come La Mecca e Medina, ma anche la Tomba dei Patriarchi a Hebron o il Haram al-Sharif a Gerusalemme, tutti luoghi vietati ai non musulmani e dove il musulmano pu\u00f2 recarsi dopo riti di purificazione. \"\u1e24aram\" \u00e8 anche la propriet\u00e0 privata ottenuta con il volere di Dio, sono \"\u1e25aram\" le mogli e le concubine riconosciute dalla legge. \"Harem\" sono i luoghi a loro destinati e vietati sotto disposizione di Allah. Ma \"\u1e25aram\" ha anche un terzo ambito di significato sacro, dove per \"separato\" indica ci\u00f2 che \u00e8 \"vietato\" (har\u0101m): da alcuni alimenti a condotte espressamente proibite dal Corano (ad esempio le bevande fermentate cos\u00ec come il furto).\nAltro termine chiave del mondo sacro dell'islam \u00e8 \"Qudd\u016bs\" (che proviene dalla radice semitica \"QD\u0160\"), la \"santit\u00e0\", cos\u00ec con il termine \"Al-qudd\u016bs\" si indica Dio, il Santissimo e tutto ci\u00f2 che lo riguarda sia in termini di oggetti e di scritti come il Corano che i luoghi resi da lui \"\u1e25aram\". Da notare che mentre la citt\u00e0 di Gerusalemme \u00e8 \"al-Quds\" la spianata delle Moschee con la moschea al-Aqsa dove Maometto sarebbe stato innalzato al Trono di Dio, \u00e8 \"\u1e25aram\". L'unica fonte del sacro, sia in termini di \"Qudd\u016bs\" che in quelli di \"\u1e25aram\" \u00e8 e resta Allah, Dio. \"Qudd\u016bs\" e \"\u1e25aram\" sono dunque i due termini chiave della nozione di sacro nell'ambito dell'Isl\u0101m, nonostante che, come nota Louis Gardet , verrebbe la tentazione di rendere il termine \"Qudd\u016bs\" prevalente su quello di \"\u1e25aram\", ci\u00f2 non \u00e8 possibile perch\u00e9 la \"Ka\u02bfba\" della Mecca \u00e8 indicata come \"\u1e25aram\", \u00e8 \"\u1e25aram\" anche il \"sancta sanctorum\" della citt\u00e0 santa, \"al-Quds\", Gerusalemme.\nBuddhismo.\nIl Buddhismo non considera come realt\u00e0 ultima, come totalmente Altro, una dimensione che prescinda dall'esperienza umana, essendo, nell'insegnamento di Gautama Buddha, qualsivoglia riferimento a realt\u00e0 trascendenti la diretta esperienza umana, non utile al conseguimento della liberazione del dolore da parte dell'uomo.\nQuesto non significa che nel Buddhismo sia negata l'esistenza di realt\u00e0 trascendenti il mondo naturale, solo che tali realt\u00e0 sono ritenute non necessarie per il conseguimento degli obiettivi inerenti alla liberazione dell'uomo.\nUn elemento importante del Buddhismo, riportato in tutti i Canoni, \u00e8 la conferma dell'esistenza delle divinit\u00e0 come gi\u00e0 proclamate dalla letteratura religiosa vedica (i \"deva\"), tuttavia queste divinit\u00e0 sono nel Buddhismo ancora sottomesse alla legge del \"karma\" e la loro esistenza \u00e8 condizionata dal \"sa\u1e43s\u0101ra\". Cos\u00ec nel \"Majjhima nik\u0101ya\" 100 II-212 dove al brahmano Sangarava che gli chiedeva se esistessero i \"deva\", il Buddha storico rispose: \u00abI Deva esistono! \u00c8 questo un fatto che io ho riconosciuto e su cui tutto il mondo \u00e8 d'accordo\u00bb. Sempre nei testi che raccolgono i suoi insegnamenti, testi riconosciuti tra i pi\u00f9 antichi in assoluto e conservati sia nel Canone p\u0101li che nel Canone cinese e che la storiografia contemporanea inquadra nel termine \"\u0100gama-Nik\u0101ya\", il Buddha storico consiglia a due br\u0101hma\u1e47a che, dopo aver dato da mangiare a uomini santi, si debba dedicare questa azione alle divinit\u00e0 (Deva) locali che restituiranno l'onore concesso loro assicurando il benessere dell'individuo (\"Digha-nik\u0101ya\", 2,88-89).\nLo storico delle religioni svedese Nathan S\u00f6derblom (1866-1931) osserva che secondo le dottrine buddhiste, nel mezzo della realt\u00e0 impermanente (\"sa\u1e43s\u0101ra\") sia individuata una realt\u00e0 che trascende questa e che risulta assoluta, il \"nirv\u0101\u1e47a\". Tale realt\u00e0 \u00e8 quella a cui il praticante buddhista deve mirare per raggiungere la completa liberazione. S\u00f6derblom individua in questa realt\u00e0, ovvero nel \"nirv\u0101\u1e47a\", il \"sacro\" buddhista.\nJulien Ries osserva come il termine sanscrito \"\u0101rya\" (in devan\u0101gar\u012b \u0906\u0930\u094d\u092f) "}
{"id": "546363", "revid": "131358", "url": "https://it.wikipedia.org/wiki?curid=546363", "title": "F.C. K\u00f8benhavn", "text": ""}
{"id": "546364", "revid": "131358", "url": "https://it.wikipedia.org/wiki?curid=546364", "title": "F.C. Copenaghen", "text": ""}
{"id": "546365", "revid": "131358", "url": "https://it.wikipedia.org/wiki?curid=546365", "title": "Copenaghen FC", "text": ""}
{"id": "546366", "revid": "131358", "url": "https://it.wikipedia.org/wiki?curid=546366", "title": "Copenaghen F.C.", "text": ""}
{"id": "546368", "revid": "2200666", "url": "https://it.wikipedia.org/wiki?curid=546368", "title": "Mac Pro", "text": "Il Mac Pro \u00e8 un computer desktop full tower prodotto da Apple Inc. dal 2006, sostituisce il Power Mac G5. Si basa sul processore Intel Xeon nelle sue diverse varianti.\nNella maggior parte delle configurazioni e in termini di velocit\u00e0, prestazioni e versatilit\u00e0, \u00e8 il computer pi\u00f9 potente di Apple, essendo destinato a una utenza professionale. La caratteristica principale del Mac Pro \u00e8 il computer desktop che offre la maggiore espansibilit\u00e0 di Apple, a differenza degli altri modelli desktop all-in-one \nStoria.\nIl primo Mac Pro funzionava attraverso due processori dual-core Woodcrest ed \u00e8 stato presentato il 7 agosto 2006.\nIl 4 aprile 2007 \u00e8 stato presentato un modello che funziona tramite due processori quad-core (in totale 8 core) Clowertown, che \u00e8 stato sostituito nel 2008 da un processore Harpertown.\nIl 27 luglio \u00e8 stato presentato un Mac Pro 2010 basato sull'architettura Nehalem, in configurazioni da 4, 8 e 12 core.\nDurante il WWDC del 10 giugno 2013 \u00e8 stato presentato un modello completamente ridisegnato di Mac Pro (una struttura cilindrica di un nero lucido) basato su processori Intel Xeon e due GPU AMD FirePro.\nPrima generazione.\nLa prima generazione, introdotta nel 2006, sostituisce il Power Mac G5 dopo il passaggio di Apple ai processori Intel mantenendo lo stesso case tower rettangolare in alluminio anodizzato.\nProcessori.\nIl Mac Pro \u00e8 disponibile in configurazioni da uno o due processori che forniscono 6, 8 o 12 core. Come esempio la configurazione da otto core utilizza due processori quad-core da 3 GHz, mentre la configurazione da 6 core utilizza due processori da 3 core da 3,5\u00a0GHz e quella da 12-core utilizza due processori da 6 core ciascuno da 2,7 GHz.i\nLa cache L3 della versione 6-core \u00e8 da 12 MB, per le versioni da 8-core 25 MB e per le versioni a 12-core sono di 30 MB.\nRAM.\nLa RAM del modello originale era di tipo FB-DIMM DDR2 e aveva una frequenza di 667\u00a0MHz. Il modello del 2008 aveva una frequenza di 800 MHz. Il Mac Pro ha quattro slot per l'inserimento di banchi RAM.\nConnettivit\u00e0.\nIl Mac Pro ha due porte Gigabit Ethernet, due audio ottico, 3 Porte USB 2.0 sul retro e 2 Porte USB 2.0 sul frontale, 2 firewire 400 e 2 Firewire 800. Opzionalmente ci pu\u00f2 aggiungere un modulo per il Wi-Fi AirPort Extreme 802.11n, mentre il Bluetooth integrato \u00e8 di versione 2.0.\nArchiviazione.\nIl Mac Pro di prima generazione possiede 4 alloggiamenti per hard disk da 3,5 pollici con velocit\u00e0 di trasmissione a 3Gb/s. Opzionalmente si poteva configurare con una scheda RAID con 256 mb di cache e una batteria da 72 ore. Possiede sul davanti 2 lettori ottici DVD chiamati SuperDrive a 16x.\nMac Pro Server.\nIl 5 novembre 2010 Apple ha presentato la versione Server del Mac Pro che sostituisce ufficialmente la famiglia Xserve. Il Mac Pro server \u00e8 stato dismesso nel 2013 con l'introduzione della seconda generazione di Mac Pro.\nSeconda generazione.\nLa seconda generazione, introdotta nel 2013, \u00e8 caratterizzata da un case dal design cilindrico che occupa un volume pari a circa un ottavo della precedente generazione.\nArchiviazione.\nIl Mac Pro di seconda generazione utilizza esclusivamente unit\u00e0 di tipo Flash con configurazioni da 256 GB, 512 GB e 1 TB.\nConnettivit\u00e0.\nIl Mac Pro di seconda generazione ha quattro porte USB 3.2 Gen 1, sei Thunderbolt 2, due porte Gigabit Ethernet, due audio ottico e una HDMI 1.4 Ultra HD. Il Wi-Fi integrato \u00e8 di tipo 802.11ac, mentre il Bluetooth integrato \u00e8 di versione 4.0.\nTerza generazione.\nLa terza generazione, introdotta nel 2019, ritorna ad avere un case tower (come visto nel Power Mac G5 fino alla prima generazione di Mac Pro) ma con buchi sul case molto pi\u00f9 grandi per favorire un migliore circolo dell'aria. \u00c8 stato poi messo in commercio anche un modello con case rack per permetterne l'installazione come server.\nContestualmente alla terza generazione del Mac Pro \u00e8 stato introdotto l'Apple Pro Display XDR, un monitor 6K da 32 pollici."}
{"id": "546373", "revid": "53508", "url": "https://it.wikipedia.org/wiki?curid=546373", "title": "Naufragi", "text": "Naufragi (\"Naufragios y relaci\u00f3n de la jornada que hizo a la Florida\") \u00e8 una relazione di viaggio scritta da \u00c1lvar N\u00fa\u00f1ez Cabeza de Vaca sugli otto anni di perigliosi spostamenti intorno al Golfo del Messico che l'autore scrisse al Re di Spagna Carlo V al suo ritorno in Europa nel 1537, pubblicato nell'ottobre 1542.\n\u00c8 la narrazione della sfortunata spedizione di P\u00e1nfilo de Narv\u00e1ez in Florida (1527).\nVenne pubblicata una prima volta nel 1542 e poi nel 1555 con in aggiunta il racconto della spedizione effettuata dall'autore in Paraguay nel 1542.\nL'opera \u00e8 la trattazione in uno stile asciutto, ma non di meno efficace, di dieci anni di avventure e sofferenze d'ogni genere (compresi i nove anni di prigionia presso i Nativi americani), \u00e8 uno dei testi pi\u00f9 rappresentativi del folle valore dei conquistadores spagnoli dell'America."}
{"id": "546378", "revid": "131358", "url": "https://it.wikipedia.org/wiki?curid=546378", "title": "FC K\u00f8benhavn", "text": ""}
{"id": "546379", "revid": "125280875", "url": "https://it.wikipedia.org/wiki?curid=546379", "title": "Creatinchinasi", "text": "La creatinchinasi (CK), chiamata anche creatinfosfochinasi (CPK), \u00e8 un enzima prodotto da varie specie tissutali che appartiene alla classe delle transferasi. La sua funzione consiste nel catalizzare la trasformazione della creatina a fosfocreatina, consumando ATP e liberando energia chimica. Catalizza la seguente reazione:\n\"ATP + creatina = ADP + fosfocreatina\"\nLa reversibilit\u00e0 della reazione permette di liberare energia sotto forma di ATP sfruttando la defosforilazione della fosfocreatina.\n\u00c8 un enzima molto diffuso nei muscoli striati volontari. CPK \u00e8 un valore riscontrabile nelle analisi del sangue, pu\u00f2 essere alterato in presenza di una forte attivit\u00e0 sportiva e quindi indicare un intenso sforzo e affaticamento muscolare.\nIsoenzimi.\nOgni enzima creatinchinasi \u00e8 costituito da due subunit\u00e0 indicate dalla lettera B (da brain, cervello) e dalla lettera M (da muscle, muscolo); esistono quindi tre isoenzimi: CK-MM, CK-BB, CK-MB. I geni che esprimono queste due subunit\u00e0 sono dislocati su cromosomi differenti: quelli per la B sul 14q32 e quelli per la subunit\u00e0 M sul 19q13. Inoltre esistono due creatinchinasi mitocondriali, la forma ubiquitaria e la forma sarcomera.\nLa quantit\u00e0 di isoenzimi varia in relazione ai tessuti in esame. CK-BB \u00e8 principalmente presente a livello cerebrale (96%) e raramente la sua determinazione quantitativa, nel torrente circolatorio sistemico, assume importanza clinica. Piccole quantit\u00e0 di CK-BB si riscontrano anche nella muscolatura liscia, come quella gastrica e intestinale. Nella muscolatura scheletrica abbonda CK-MM (90%) mentre, di contro, nel miocardio si ha il 60% di CK-MM e il 40% di CK-MB.\nSignificato clinico.\nLa creatinchinasi \u00e8 spesso un parametro di routine in pazienti in emergenza. Inoltre, rappresenta un'analisi specifica in pazienti con dolore toracico o nella diagnosi dell'insufficienza renale acuta. I valori normali rientrano solitamente nell'intervallo 60 - 190 UI/L.\nValori elevati di CK sono indice di danno muscolare. \u00c8 quindi un indicatore di infortunio muscolare, rabdomiolisi, infarto del miocardio, miosite, miocardite, miastenia gravis, ipertermia maligna, atrofia muscolare neurogena (es. neuropatia, sclerosi multipla, lesione spinale, malattia del motoneurone, ecc.) o da immobilizzamento, alcuni casi di sindrome da fatica cronica, e sindrome neurolettica maligna. Quantitativi enormi si riscontrano nella distrofia muscolare; valori alti sono anche riscontrati nella sindrome di Mc Leod e nell'ipotiroidismo.\nValori inferiori possono addebitarsi a epatopatia alcolica o artrite reumatoide.\nLa determinazione degli isoenzimi, di rilievo clinico notevole, si basa sulla quantificazione della CK-MB che, permettendo di interpretare ulteriormente la causa principale dell'aumento della CK totale, rende possibile discriminare l'eziopatogenesi cardiaca da quella muscolare. Valori normali di CK-MB sono inferiori alle 13 UI/L. Altri enzimi utilizzati per la diagnosi di infarto cardiaco sono LDH1 e le troponine cardiache.\nAlla nascita, un valore alto di CK (&gt;180 UI/L) ha significato di distrofia muscolare congenita."}
{"id": "546386", "revid": "78273", "url": "https://it.wikipedia.org/wiki?curid=546386", "title": "Famiglia iMac (Intel)", "text": ""}
{"id": "546387", "revid": "729019", "url": "https://it.wikipedia.org/wiki?curid=546387", "title": "ATM (Torino)", "text": "L'Azienda Torinese Mobilit\u00e0 (ATM) era l'azienda di trasporto pubblico locale del comune di Torino che il 1\u00ba gennaio 2003 conflu\u00ec in Gruppo Torinese Trasporti insieme alla SATTI, con pi\u00f9 di mille mezzi, autobus e tram, e tremiladuecento dipendenti.\nStoria.\nL'ATM nacque ufficialmente il 28 novembre 1906 data in cui il Consiglio Comunale di Torino con 55 voti a favore e 12 contrari deliber\u00f2 il riscatto della rete tranviaria della Societ\u00e0 Elettricit\u00e0 Alta Italia e la municipalizzazione del servizio con la costituzione dell'Azienda Tranvie Municipali. L'attivit\u00e0 vera e propria inizi\u00f2 quasi un anno dopo, nel novembre 1907.\nLa necessit\u00e0 del Consiglio Comunale era quella di dare un servizio efficiente ai torinesi e di rompere un cartello monopolistico fra le due concessionarie di allora la \"Societ\u00e0 Generale dei Tramways\", conosciuta dai torinesi come la \"Belga\" per le sue origini, e la \"Anonima Torinese di Tramways e Ferrovie Economiche\", comunemente chiamata la \"Torinese\".\nNel 1922 il consiglio comunale, guidato dal sindaco Riccardo Cattaneo, acquist\u00f2 tutto il materiale della \"Torinese\" e affid\u00f2 il servizio unificato di trasporti pubblici all'ATM, che negli anni successivi razionalizz\u00f2 e svilupp\u00f2 la rete.\nNella seconda guerra mondiale le bombe alleate distrussero la citt\u00e0 e buona parte del parco mezzi dell'azienda. Negli anni Ottanta sotto la giunta Novelli, ATM ripensa il concetto di trasporto passando il 2 maggio 1982 da una rete radiale (con le linee che dipartono dal centro verso la periferia) ad una rete a griglia, dando cos\u00ec alle periferie la stessa attenzione del centro. Nel 1984 viene avviata, prima in Italia, la sperimentazione del \"SIS\", un sistema elettronico centralizzato di controllo del servizio pubblico tramite centrale operativa. Negli anni novanta, il controllo degli scambi passa a un sistema controllato da un impianto a radiofrequenza sempre nel biennio 1990/91 con l'immissione di nuove motrici tranviare della serie 5000 viene trasformata la rete aerea di alimentazione tranviaria da presa di corrente asta rotella \nche causava perdite di tempo e intralcicausa scarrucolamento della rotella dal filo alla pi\u00f9 funzionale presa a pantografo.\nSempre negli anni novanta, in seguito alle leggi Burlando sulla riorganizzazione delle aziende di trasporto, cambier\u00e0 lo stato giuridico da \"Municipalizzata\" in \"Azienda Speciale\" ed infine a Societ\u00e0 per azioni. Nel 2003, in seguito alla fusione con l'altra azienda di trasporto pubblico locale SATTI, conflu\u00ec nel nuovo consorzio GTT."}
{"id": "546389", "revid": "125288188", "url": "https://it.wikipedia.org/wiki?curid=546389", "title": "Cecilia Seghizzi", "text": "Biografia.\nCecilia Seghizzi Nacque a Gorizia, figlia del compositore e maestro di cappella Cesare Augusto Seghizzi (1873-1933), uno dei pi\u00f9 apprezzati elaboratori del canto popolare friulano.\nDopo l'esilio al Campo profughi di Wagna in Stiria durante il primo conflitto mondiale, fu avviata allo studio del violino dal maestro Alfredo Lucarini e si diplom\u00f2 a pieni voti al Conservatorio \"Giuseppe Verdi\" di Milano. Negli anni trenta altern\u00f2 l'attivit\u00e0 concertistica all'insegnamento nella scuola media e negli istituti di musica. Inizi\u00f2 nel contempo a dedicarsi alla composizione, portando a compimento gli studi con il diploma presso il conservatorio \"Giuseppe Tartini\" di Trieste sotto la guida di Vito Levi. Negli anni cinquanta fond\u00f2 e diresse il Complesso polifonico goriziano, con il quale vinse il primo premio al concorso polifonico nazionale di Brescia. \nAl riconoscimento seguirono una serie di concerti e di registrazioni per importanti sedi sia in patria che all'estero.\nIl 5 settembre 2018 festeggi\u00f2 i 110 anni con il sindaco Rodolfo Ziberna e due assessori, diventando cos\u00ec una supercentenaria. \u00c8 morta il 22 novembre 2019 all'et\u00e0 di 111 anni e 78 giorni; al 5 dicembre 2021 \u00e8 ufficialmente l'85\u00b0 persona italiana pi\u00f9 longeva di sempre.\nStile.\nIl catalogo dell'autrice goriziana comprende oltre 130 composizioni, tra le quali spiccano quelle dedicate al coro. \u00c8 proprio nella musica corale che appare un gusto maggiore per sonorit\u00e0 ardite e ritmi incalzanti, sbalzi umoristici e leggeri, che la avvicinano, per certi versi, ad Alfredo Casella, Paul Hindemith, Giulio Viozzi. Il suo stile, decisamente conservatore, nei momenti pi\u00f9 avanzati si ricollega al neoclassicismo, e non vi \u00e8 traccia alcuna delle innovazioni apportate dalle avanguardie musicali a partire dagli anni trenta.\nBibliografia.\nAlessandro Arbo, \"Cecilia Seghizzi interprete di Biagio Marin\", \"Nuova Iniziativa Isontina\", 4, 1991, p. 60-61.\nAlessandro Arbo, \"Una lente limpida. Immagine e poesia nell\u2019opera per coro di Cecilia Seghizzi\", in Cecilia Seghizzi, \"Musica per coro\", Udine, Arti grafiche friulane, 1993, p. 7-15.\nAnnalia Delneri (a cura di), \"Cecilia Seghizzi: variazioni (catalogo della mostra)\", Gorizia, La Provincia, 2003.\nEdda Serra (a cura di), \"I Seghizzi e Marin. Respiro musicale a Gorizia nel Novecento\", Centro Studi Biagio Marin &amp; Edizioni della Laguna, 2010."}
{"id": "546393", "revid": "1515147", "url": "https://it.wikipedia.org/wiki?curid=546393", "title": "Politica della Nuova Zelanda", "text": "La Nuova Zelanda ha un sistema politico caratterizzato dal parlamentarismo, con molte somiglianze con quello del Regno Unito. Capo dello stato \u00e8 il monarca britannico, attualmente Elisabetta II, rappresentata da un Governatore generale, ma il potere \u00e8 esercitato dal Primo ministro della Nuova Zelanda e dal Gabinetto, tratti da un Parlamento eletto universalmente.\nLa Nuova Zelanda \u00e8 stata l'unica nazione al mondo in cui tutte le cariche pi\u00f9 alte dello stato sono state, fra il marzo 2005 e l'agosto 2006, ricoperte da donne: la regina della Nuova Zelanda Elisabetta II, il primo ministro Helen Clark, la Presidente della camera dei rappresentanti della Nuova Zelanda Margaret Wilson, la Presidente della corte suprema e Amministratore del governo Sian Elias.\nSistema elettorale.\nIl sistema elettorale \u00e8 misto, ma sostanzialmente proporzionale, i seggi che ogni partito ha vinto sono determinabili seguendo le seguenti 3 fasi:\nSe per qualche partito si verifica che F2&gt;F1 allora i deputati totali eletti saranno di misura maggiore rispetto ai 120 inizialmente previsti."}
{"id": "546398", "revid": "1522738", "url": "https://it.wikipedia.org/wiki?curid=546398", "title": "Siluro (Star Trek)", "text": "Nell'universo fantascientifico di Star Trek il siluro \u00e8 un'arma che insieme al phaser rappresenta l'armamento offensivo e difensivo d'eccellenza dei vascelli della Flotta Stellare.\nI siluri sono armi a lunga gittata che la Flotta Stellare usa da molto tempo. Ogni siluro pu\u00f2 inoltre essere modificato per vari scopi, come detonare su una nave bersaglio dopo il teletrasporto, essere depositato nello spazio come una mina, e arricchito con nanosonde Borg.\nIl siluro quindi \u00e8 un'arma che pu\u00f2 essere usata in molti modi.\nTipologie.\nSiluri fotonici.\nNel siluro fotonico (il modello pi\u00f9 diffuso) la carica esplosiva \u00e8 composta da un massimo di 1,5\u00a0kg di materia e 1,5\u00a0kg di antimateria. La materia e l'antimateria sono divise in piccole cellette mantenute da appositi campi magnetici di contenimento. Maggiore \u00e8 il numero di cellette e pi\u00f9 forte sar\u00e0 la detonazione iniziale del siluro, dal momento che le cellette creano una maggiore superficie di contatto tra i due componenti che reagiscono liberando energia. Al momento dell'impatto con il bersaglio o qualsiasi superficie rigida o campo di forza sufficientemente potente il siluro disattiva questo campo di contenimento provocando l'annichilazione rapida di quasi l'80% della testata e provocando un'esplosione di circa 216.000 Terajoule.\nI siluri fotonici sono utilizzati per la prima volta dai terrestri nel 2153; quel modello possiede 50 volte il raggio di azione dei siluri utilizzati in precedenza ed \u00e8 in grado aprire un cratere di 3 chilometri di diametro in un asteroide.\nSiluro quantico.\nIl siluro quantico, differentemente dal siluro fotonico, si basa sul controllo della detonazione tramite un oscillatore quantico; questo apparato consente, mediante la creazione di una fluttuazione quantica al momento dell'esplosione, di mantenere materia ed antimateria a contatto per un tempo leggermente pi\u00f9 lungo e permettere un'annichilazione pi\u00f9 completa, provocando un'esplosione di 105 Terajoule. I siluri di flusso, basati sempre sull'annichilazione, utilizzano delle bolle di curvatura che amplificano l'onda d'urto; la loro potenza \u00e8 di 2,5 volte quella di un normale siluro fotonico. I siluri quantici vengono utilizzati dalle navi stellari di classe Sovereign e Defiant della Flotta Stellare.\nSiluro transfasico.\nIl siluro transfasico si differenzia dal siluro quantico per l'aggiunta di una serie di tecnologie che analizzano lo stato di transizione di fase materia/energia della nave bersaglio, adattandosi in modo da poter penetrare gli scudi difensivi e le eventuali corazze ablative, allo scopo di infliggere il massimo danno possibile al bersaglio. Questo siluro deriva dall'esperienza acquisita della nave stellare USS Voyager durante il suo viaggio di ritorno dal quadrante Delta.\nSiluro al tricobalto.\nRaggio d'azione: 860.000 Km.\nSistema di lancio: Possono essere lanciati dai tubi usati per i siluri quantici, ma con la limitazione di lanciarne uno per volta.\nQuesto siluro \u00e8 incredibilmente distruttivo, ed \u00e8 considerato l'arma pi\u00f9 potente che la Federazione abbia messo in produzione di serie. Dopo l'impatto, gli iniettori a microfusione montati all'interno del telaio fondono quattro contenitori dove sono immagazzinati cobalto ed anti-idrogeno. La loro miscela crea un composto altamente instabile che, ulteriormente miscelato con il plasma del motore del siluro, causa un'annichilazione totale molto rapida del siluro ed una conseguente gigantesca esplosione. Un di questi siluri produce un'esplosione di circa 108 Terajoules di energia (equivalente a circa 4000 siluri fotonici).\nSistema di guida.\nIl siluro comprende anche un sistema di acquisizione del bersaglio, un sistema di guida, un sistema di detonazione e un'unit\u00e0 di sostegno del campo di curvatura (\"warp\"). Il sistema di acquisizione del bersaglio, unito al sistema di guida, permette al siluro di riconoscere ed inseguire il bersaglio anche in mezzo ad altre navi. Il sistema di detonazione serve per far collassare i campi magnetici interni e pu\u00f2 essere attivato anche a distanza o pu\u00f2 essere regolato per innescare l'esplosione in prossimit\u00e0 del bersaglio. L'unit\u00e0 di sostegno del campo di curvatura permette ad una nave che viaggia a velocit\u00e0 di curvatura di lanciare un siluro che mantiene una velocit\u00e0 uguale o superiore a quella della nave fino al raggiungimento del bersaglio. Il generatore di curvatura del siluro non \u00e8 propulsivo, ma solamente di mantenimento ed ha una durata limitata nel tempo.\n\u00c8 possibile aumentare la gittata del siluro usando parte della materia e dell'antimateria per fornire energia al generatore di curvatura, a scapito per\u00f2 dell'efficienza detonante dell'arma.\nIl sistema di lancio funziona tramite l'immissione forzata di plasma ad alta pressione nel tubo lanciasiluri, questo fornisce all'arma la velocit\u00e0 sufficiente ad allontanarsi dalla nave anche nel caso in cui il sistema di propulsione non si dovesse attivare.\nSu una nave di classe Intrepid, quando la sequenza automatica di lancio dei siluri fotonici non \u00e8 disponibile a causa degli elaboratori di sequenza, \u00e8 possibile lanciare manualmente i siluri dall'interno della camera di lancio, ricevendo una scarica di plasma.\nAltri usi.\nMolte volte il siluro non viene usato solo come arma, infatti la natura modulare del siluro rende possibile la sostituzione della carica esplosiva con strumentazione scientifica o ricognitiva per essere trasformato in una sonda (classe VIII e IX).\nInoltre come si vede in i siluri vengono usati anche come bare funebri e i corpi vengono lanciati nello spazio. Un altro caso \u00e8 quello in cui in una dimensione alternativa viene usato un siluro al tricobalto per aprire un varco in un'altra dimensione."}
{"id": "546402", "revid": "1305772", "url": "https://it.wikipedia.org/wiki?curid=546402", "title": "Bernard Williams (filosofo)", "text": "\u00c8 stato definito da \"The Times\" il \"filosofo morale inglese pi\u00f9 brillante e importante del suo tempo.\"\nWilliams trascorse pi\u00f9 di 50 anni a cercare delle risposte a una domanda: \"Che cosa vuol dire vivere bene?\". Questa \u00e8 una questione filosofica che pochi filosofi hanno esplorato, preferendo invece concentrarsi sulle questioni concernenti il dovere morale. Per Williams, il dovere morale, \u00e8 una frase che non ha alcun significato se non viene connessa al conseguimento dell'individualismo e del ben vivere.\nProfessore Knightbridge di filosofia all'Universit\u00e0 di Cambridge per pi\u00f9 di un decennio e rettore del King's College (Cambridge) per quasi altrettanto, Williams divenne noto a livello internazionale per il suo tentativo di far tornare alle origini lo studio della filosofia morale: dalla storia alla cultura, dalla politica alla psicologia e, in particolare, ai Greci. Descritto come un \"filosofo analitico con l'anima di un umanista\", si considerava un sintetico che raggruppava le idee da quei campi che sembravano essere pi\u00f9 incapaci di comunicare con gli altri. Rigett\u00f2 il riduzionismo scientifico ed evolutivo, non appena ebbe definito i riduzionisti \"quelli che non piacciono per niente\" perch\u00e9 moralmente dotati di scarsa fantasia. Secondo Williams, la complessit\u00e0 era bella, significativa e irriducibile.\nFu noto per la grande solidariet\u00e0 mostrata per le donne dedite agli studi accademici, notando in esse la possibilit\u00e0 di quella sintesi tra ragione e emozione che sentiva come filosofia analitica sfuggevole. La filosofa americana Martha Nussbaum disse che Williams era \"cos\u00ec vicino ad essere un femminista come poteva essere un uomo potente della sua generazione.\"\nBiografia.\nWilliams nacque nell'Westcliff-on-Sea, nell'Essex. Era figlio unico di un dipendente pubblico. Fu istruito alla Chigwell School e lesse i Grandi(Classici) al Balliol College di Oxford. Dopo essersi laureato nel 1951 con la rara distinzione di una laurea congratulatoria ad honorem di prima classe, il pi\u00f9 alto riconoscimento di questo livello nel sistema universitario britannico, svolse per un anno il servizio militare nella Royal Air Force (RAF), pilotando Spitfires in Canada.\nIncontr\u00f2 la sua futura moglie, Shirley Brittain-Catlin, la figlia dello scienziato politico e filosofo George Catlin e della romanziera Vera Brittain, mentre lui lasciava New York, dove lei stava studiando presso la Columbia University. All'et\u00e0 di ventidue anni, dopo aver vinto un Premio Fellowship al All Souls College di Oxford, Williams ritorn\u00f2 in Inghilterra con Shirley per accettare la propria carica \u2013 sebbene essa avesse avuto prima una relazione sentimentale con il corridore (famosi sono i suoi quattro minuti) Roger Bannister \u2013 e si sposarono nel 1955. Shirley Williams, come fu presto conosciuta, fu eletta Membro del Parlamento del Partito Laburista (Regno Unito), poi attravers\u00f2 i banchi dei deputati come una della \"Banda dei quattro\" per diventare un membro fondatore del PSD, un partito separatista del centro. In seguito fu nobilitata, divenendo la Baronessa Williams di Crosby, e rimase un membro di rilievo dei Liberal Democratici.\nWilliams lasci\u00f2 Oxford per dar spazio alle ambizioni di ascesa politica di sua moglie, trovando un posto prima all'University College London e poi al Bedford College, mentre sua moglie lavorava come giornalista per il \"Financial Times\". Per diciassette anni, la coppia visse in una grande casa a Kensington con l'agente letterario Hilary Rubinstein e la sua sposa. Durante questo periodo, descritto da Williams come uno dei pi\u00f9 felici della sua vita, il matrimonio diede vita ad una figlia, Rebecca, ma lo sviluppo della carriera politica di sua moglie tennero la coppia a distanza, e le marcate differenze nei loro princ\u00ecpi personali\u00a0\u2013 Williams fu un ateo incallito, sua moglie una devota cattolica \u2013 misero a dura prova la loro relazione, che raggiunse il punto di rottura quando Williams ebbe una storia con Patricia Law Skinner, allora moglie dello storico Quentin Skinner. Il matrimonio di Williams si dissolse nel 1974, e Williams e Skinner poterono giungere a nozze, uno sposalizio da cui nacquero due figli.\nWilliams divenne Professore della cattedra Knightbridge di Filosofia Morale all'Universit\u00e0 di Cambridge nel 1967, poi rest\u00f2 in carica come Rettore del King's College dal 1979 fino al 1987, quando si trasfer\u00ec presso l'Universit\u00e0 della California a Berkeley per insegnare alla cattedra Sather di Letteratura Classica. Secondo quanto rifer\u00ec un giornale britannico, Williams poteva permettersi a stento di comprare una casa nel centro di Londra con lo stipendio di un accademico. La sua polemica per i bassi salari nelle universit\u00e0 britanniche fece apparire, ma in realt\u00e0 tale era l'intenzione di Williams, la sua partenza come un esempio di fuga dei cervelli, tale espressione fu coniata dai mezzi di comunicazione di massa britannici. In un'intervista al \"The Guardian\" nel novembre 2002 rifer\u00ec che si rammaricava che la sua partenza fosse diventata cos\u00ec pubblica: \"Ero convinto che ci fosse un reale problema nelle condizioni accademiche e che se la mia partenza fosse stata resa nota ci\u00f2 avrebbe portato questi problemi sotto la pubblica attenzione. La cosa un po' avvenne, ma mi considerai una spia, e quando ritornai in patria dopo tre anni tutto ci\u00f2 apparve alquanto assurdo. In effetti, tornai per ragioni personali \u2013 \u00e8 molto difficile vivere altrove con una famiglia, come supponevo.\nRitorn\u00f2 in Inghilterra nel 1990 per diventare Professore della Cattedra White di Filosofia Morale ad Oxford, una carica che occup\u00f2 fino al 1996, quando fu nominato Professore di Filosofia a Berkeley. Rimase ad Oxford fino alla sua morte.\nIn aggiunta alla vita accademica, Williams presiedette e fece parte di un numero di Commissioni Reali e comitati governativi. Negli anni settanta, presiedette la Commissione dell'Oscenit\u00e0 e della Censura dei Film. In una relazione del Comitato del 1979, Williams faceva notare che: \"Data la quantit\u00e0 in circolazione di esplicito materiale sessuale e considerate le relative asserzioni spesso formulate circa i suoi effetti, \u00e8 sorprendente rilevare nella cronaca dei casi di violenze e omicidi a sfondo sessuale l'assenza di alcun richiamo alla pornografia come possibile causa scatenante di tali reati.\" La relazione della Commissione venne chiaramente influenzata dal pensiero liberale di John Stuart Mill, un filosofo tenuto in grande stima da parte di Williams che si rifece al principio di libert\u00e0 di Mill per sviluppare l'idea della \"condizione di danno\", in base alla quale \"nessuna condotta deve essere soppressa per legge a meno che non si possa dimostrare che arrechi danno a qualcuno.\" Williams giunse alla conclusione che nella pornografia non \u00e8 riscontrabile alcunch\u00e9 di dannoso e che \"il ruolo della pornografia non \u00e8 determinante nell'influenzare la societ\u00e0;... pensarla diversamente in merito significherebbe ingrandire il problema della pornografia a tal punto da far perdere di vista i problemi ben pi\u00f9 gravi che assillano oggi la societ\u00e0.\" La commissione dichiar\u00f2 che, fin tanto che i ragazzi fossero protetti dal vedere materiale pornografico, gli adulti possono ritenersi liberi di leggere e vedere pubblicazioni pornografiche a loro piacere.\nOltre alla commissione della pornografia, Williams fece anche parte di altre commissioni che presero in esame vari temi quali: il ruolo della scuola pubblica in Inghilterra nel periodo 1965\u201370; l'abuso di droghe nel 1971; il gioco d'azzardo nel periodo 1976\u201378; la giustizia sociale nel 1993\u201394. A proposito di questi impegni, egli disse: \"Ho praticato tutti i vizi principali\".\nWilliams era notoriamente molto svelto nelle discussioni. Il filosofo Gilbert Ryle una volta disse a tal proposito: \"Williams capisce ci\u00f2 che l'interlocutore sta per dire ancor prima che questi abbia formulato il suo pensiero, inoltre prevede tutte le possibili obiezioni da sollevare e tutte le risposte che l'interlocutore pu\u00f2 dare alle obiezioni sollevate ancor prima che questi sia giunto a concludere la frase.\nWilliams fu nominato Sir nel 1999 e divenne membro della British Academy e membro onorario della American Academy of Arts and Sciences. Fece parte del consiglio della English National Opera e compil\u00f2 la voce \"opera\" per il \"Grove Dictionary of Music and Musicians\".\nMor\u00ec il 10 giugno 2003, mentre trascorreva una vacanza a Roma. Aveva un mieloma multiplo, una forma di cancro. Egli lasci\u00f2 la seconda moglie Patricia Law Skinner, i loro due figli, Jacob e Jonathan, e Rebecca, la figlia avuta dal primo matrimonio.\nFilosofia morale.\nLe opere di Williams contengono studi sulla filosofia di Ren\u00e9 Descartes e quella greca, come anche attacchi pi\u00f9 dettagliati all'utilitarismo e al Kantismo.\nWilliams era un distruttore di sistemi, attaccando tutti gli \"ismi\" con uguale vigore. Egli volt\u00f2 le spalle alla meta-etica e agli interrogativi - \"Che cos'\u00e8 il Bene?\" e \"Che significa la parola 'dovere'?\" oggetto di studio della maggior parte dai filosofi morali della tradizione analitica occidentale e si concentr\u00f2 invece sull'etica pratica. Williams prov\u00f2 a rispondere alla domanda \"come vivere una buona vita?\", concentrandosi sulla complessit\u00e0, la \"fortuna morale\", come la chiam\u00f2 lui, della vita di tutti i giorni.\nIn \"Morality: An Introduction to Ethics\" (1972), egli scrisse che \"mentre la maggior parte della filosofia morale \u00e8 stata per lo pi\u00f9 vacua e noiosa;... la filosofia morale contemporanea ha trovato un modo originale per essere tediosa, cio\u00e8 non discutendo affatto delle questioni.\" Lo studio della morale, egli sosteneva, deve essere essenziale e coinvolgente. Williams voleva proporre una morale che desse spiegazione della psicologia, della storia, della politica e della cultura. Nel suo rigetto della morale da lui definita come \"una singolare istituzione\", cio\u00e8 un diviso e divisibile dominio del pensiero umano, alcuni hanno notato delle affinit\u00e0 con il filosofo tedesco del XIX secolo Friedrich Nietzsche sebbene Nietzsche fosse su posizioni opposte, come si evince dalle parole del filosofo tedesco alla fine di \"Ecce Homo\": \"nel concetto dell'uomo \"buono\", si sostiene tutto ci\u00f2 che \u00e8 debole, malato, mal riuscito, sofferente\". Nonostante che, a prima vista, il filosofo tedesco fosse un riduzionista, Williams fu un grande ammiratore di Nietzsche, tanto che diceva spesso che gli sarebbe piaciuto citare Nietzsche ogni venti minuti.\nAnche se il disdegno di Williams per il riduzionismo a volte lo faceva apparire un relativista morale, era lontano dall'esserlo. Credeva, come gli antichi greci, che i cosiddetti \"thick concepts\", i concetti morali, come 'coraggio' e 'crudelt\u00e0', fossero reali e universali.\nCritica all'utilitarismo.\nWilliams critic\u00f2 particolarmente l'utilitarismo, la teoria consequenzialista che nella sua versione pi\u00f9 semplice afferma che le azioni morali sono buone solo se rendono felici il maggior numero possibile di persone.\nUno degli argomenti pi\u00f9 famosi di Williams contro l'utilitarismo riguarda Jim, uno scienziato che fa ricerche in un paese Sudamericano governato da un brutale dittatore. Jim si trova nella piazza centrale di un villaggio dove sono stati catturati e legati 20 ribelli. Il capitano che li ha catturati dice che, se Jim uccider\u00e0 uno dei ribelli, gli altri verranno liberati per rispetto di Jim quale ospite. Ma se non lo fa, verranno tutti uccisi. L'utilitarismo pi\u00f9 semplice (quello che invita a considerare le conseguenze prima di ogni atto) sostiene che Jim dovrebbe uccidere uno dei prigionieri in modo da salvare gli altri. Per la maggior parte delle teorie consequenzialiste, non c'\u00e8 un dilemma morale in un caso come questo. Ci\u00f2 che importa \u00e8 il risultato.\nContro queste teorie, Williams sostiene che c'era una distinzione morale cruciale tra una persona uccisa da me e una persona uccisa da qualcun altro a causa di quello che faccio. L'utilitarista perde questa distinzione vitale, privandoci quindi della nostra umanit\u00e0, trasformandoci in contenitori vuoti di fronte alle conseguenze che accadono, anzich\u00e9 preservare la nostra condizione di agenti morali che possono decidere secondo onest\u00e0. Per Williams, le decisioni morali devono preservare la nostra integrit\u00e0 e la nostra identit\u00e0 psicologica.\nUn fautore dell'utilitarismo risponderebbe che la sua teoria non pu\u00f2 essere respinta in un modo cos\u00ec superficiale. Il Premio Nobel per l'economia, Amartya Sen, per esempio, ha sostenuto che l'agire morale, le questioni di probit\u00e0 e i punti di vista personali possono essere considerati in modo consequenzialista; cio\u00e8, essi possono essere considerati anche come delle conseguenze.\nSen e Williams furono anche in disaccordo sul cosiddetto \"utilitarismo della regola\", una versione dell'utilitarismo che concentra l'attenzione non sui singoli atti, ma su regole che facciano conseguire il massimo benessere al maggior numero di persone possibile, risolvendo alcuni problemi fondamentali della teoria utilitaristica. Per esempio, per risolvere i problemi di parcheggio nella citt\u00e0 di Londra - Williams scrisse - un utilitarista dovrebbe favorire il minacciare di morte chiunque parcheggiasse in spazi proibiti. Se solo poche persone venissero fatte fuori per questo motivo, ben presto finirebbe il parcheggio selvaggio; quindi secondo le previsioni utilitaristiche sarebbe pi\u00f9 che giustificato sparare perch\u00e9 milioni di Londinesi possano sentirsi felici per l'assenza di problemi di parcheggio. Qualsiasi teoria che porti a tali conseguenze, Williams fece notare, dovrebbe essere rifiutata, non importa quanto in modo intuitivamente plausibile si possa convenire sul fatto che noi giudichiamo le azioni soltanto in base alle loro conseguenze.\nSen ed altri autori hanno sostenuto che l'utilitarismo della regola metterebbe nella condizione di poter estrapolare una regola dall'esempio del parcheggio. La regola secondo cui noi dovremmo \"sparare a quelli che nel parcheggiare commettono infrazioni\" \u00e8 improbabile che, a lungo andare e considerandone le conseguenze, possa dare buoni risultati. Per Williams, tuttavia, gi\u00e0 il rifarsi ad un tale argomento porta a rigettare l'utilitarismo della regola; noi dobbiamo \"sapere\" gi\u00e0 da prima che \u00e8 sbagliato minacciare di morte un trasgressore delle regole di parcheggio ed \u00e8 quindi da rigettare qualsiasi teoria che ci obblighi a dover ricorrere a tali congetture.\nCritica al Kantismo.\nUna delle principali rivali dell'utilitarismo \u00e8 la filosofia morale del filosofo tedesco del XVIII secolo Immanuel Kant. Le opere di Williams scritte negli anni settanta e ottanta delinearono le basi per i suoi attacchi ai pilastri gemelli dell'utilitarismo e del Kantismo. Martha Nussbaum scrisse che la sua opera \"denunciava il modo triviale e evasivo in cui la filosofia morale era stata praticata in Inghilterra sotto l'egida di queste due teorie dominanti.\"\nLa \"Critica della ragion pratica\" e la \"Metafisica dei costumi\" di Kant avevano esposto un sistema morale basato su quello che Kant chiamava Imperativo categorico, la cui meglio conosciuta versione \u00e8: \"Agisci come se la massima della tua azione dovesse essere elevata dalla tua volont\u00e0 a legge universale della natura\".\nQuesta era una legge inderogabile, sosteneva Kant, che valeva per tutti gli esseri razionali dotati di libero arbitrio. Devi immaginare, quando agisci, cosa succederebbe se tutti facessero quello che vorresti fare in simili circostanze, incluso te stesso in futuro. Se non riesci a accettare le conseguenze di questo esperimento mentale, o se porta a una contraddizione, non devi fare quella cosa. Per esempio, se vuoi uccidere l'amante di tua moglie, devi immaginarti una legge che dice che tutti i mariti traditi hanno il diritto di uccidere gli amanti delle loro mogli. In altre parole, bisogna universalizzare le tue esperienze.\nWilliams contest\u00f2 l'imperativo categorico nel saggio \"Persons, character and morality.\" La morale non deve obbligarci ad agire senza tener conto di noi stessi, come se noi non fossimo quelli che siamo e non ci trovassimo nelle circostanze in cui proprio noi ci troviamo ad agire. Non dobbiamo assumere un atteggiamento imparziale, ovvero un atteggiamento tipico del Cristianesimo, nei confronti della realt\u00e0. Per Williams, i nostri valori, i nostri impegni e desideri fanno la differenza nel come osserviamo il mondo e nel come agiamo; cos\u00ec deve essere, altrimenti perdiamo la nostra individualit\u00e0 e di conseguenza la nostra umanit\u00e0.\nMotivi per agire.\nL'insistenza di Williams circa il fatto che l'oggetto della moralit\u00e0 concerne le persone e le loro singole vite, come pure il sostenere che l'agire nel proprio interesse o per mero egoismo non sono contrari all'agire morale, vengono illustrate mediante l'argomento delle \"ragioni interne dell'azione\", che i filosofi indicano come il dibattito su \"ragioni interne/esterne\".\nI filosofi hanno cercato di sostenere che il soggetto morale pu\u00f2 avere \"ragioni esterne\" come spinta ad agire moralmente; cio\u00e8 essi sono capaci di agire in base a ragioni esterne ai loro propri stati mentali. Per Williams tutto ci\u00f2 non ha senso. Perch\u00e9 qualcosa si possa definire come \"ragione per agire\", deve avere un che di \"magnetico\", ci deve attrarre verso l'azione. Ma cosa pu\u00f2 avere di \"magnetico\" un qualcosa interamente esteriore a noi \u2014 per esempio, la proposizione che X \u00e8 buono? In base a quale procedimento qualcosa di esteriore ci pu\u00f2 spingere ad agire?\nPer Williams ci\u00f2 non \u00e8 possibile. La conoscenza non ha alcunch\u00e9 di \"attraente.\" Conoscenza e sensazione sono del tutto separate, una persona deve \"provare una sensazione\" prima di essere spinta ad agire, e perci\u00f2, Williams sostenne, le ragioni dell'azione sono sempre interiori. Se io mi sento spinto a fare qualcosa di buono, \u00e8 perch\u00e9 io lo voglio. Io posso essere spinto a fare la cosa giusta per uno svariato numero di ragioni. Per esempio, posso essere stato indotto a credere che X \u00e8 buono, posso voler agire secondo l'educazione che mi \u00e8 stata impartita, oppure voglio apparire come una brava persona agli occhi della gente, ovvero posso temere la disapprovazione da parte dell'ambiente in cui vivo. Le ragioni, per Williams, possono essere complesse ma sono sempre di origine interiore e ci caricano fino a desiderare di agire.\nLa Verit\u00e0.\nL'ultima opera completa di Williams, \"Truth And Truthfulness: An Essay In Genealogy\" (2002), tenta di difendere un attaccamento non-fondazionalista ai valori di verit\u00e0, che Williams identifica con accuratezza e sincerit\u00e0, fornendo una genealogia naturalistica di esse.\nAncora una volta l'influenza di Nietzsche \u00e8 evidente, infatti Williams come il filosofo tedesco adott\u00f2 un metodo genealogico (un termine utilizzato nella filosofia accademica per indicare degli studi basati sull'evoluzione del comportamento e del pensiero dell'Umanit\u00e0 nella storia) come mezzo di esposizione e di critica. Sebbene in parte Williams intendesse attaccare quelli che secondo lui negavano il valore della verit\u00e0, l'opera ammonisce che intenderla semplicemente in quel senso significherebbe comprendere solo parte del suo scopo: essa \"presenta una\u00a0... sfida\" sia alla \"credenza in auge che la verit\u00e0 non ha valore\" sia alla \"credenza tradizionale che il valore [della verit\u00e0] garantisca essa stessa.\"\n\"The Guardian\" scrisse nel necrologio di Williams che l'opera esamina come i filosofi Richard Rorty, Jacques Derrida e altri seguaci del politicamente corretto \"\u00e0 la Foucault \", \"si prendano gioco di ogni verit\u00e0 presunta in quanto eccessivamente semplificata perch\u00e9 viene, inevitabilmente, distorta dal potere, dai pregiudizi sociali e dalla ideologia.\" Come si pu\u00f2 leggere nel necrologio di Williams pubblicato da \"The Guardian\" \"atipicamente per un saggio filosofico,\"Truth and Truthfulness\" muove al riso il lettore, che poi vuole piangere."}
{"id": "546409", "revid": "120139466", "url": "https://it.wikipedia.org/wiki?curid=546409", "title": "Heel (wrestling)", "text": "Heel \u00e8 un termine inglese utilizzato nel mondo del wrestling professionistico per indicare l'atteggiamento di un lottatore che, secondo quanto stabilito dalle \"storyline\" della propria federazione di appartenenza, deve apparire come un personaggio malvagio al fine di risultare sgradevole al pubblico. \nLe caratteristiche principali di un \"heel\" sono quelle di non rispettare le regole di combattimento o distrarre l'arbitro per avvantaggiare s\u00e9 stesso o un compagno. Egli deve assumere questi atteggiamenti poich\u00e9 deve essere posto in contrasto con il \"babyface\", che invece si comporta in maniera onesta e leale. \nUn \"heel\" pu\u00f2 anche colpire l'avversario con un oggetto contundente mentre l'arbitro \u00e8 distratto o avvalersi di un compagno che rimane a bordo ring per aiutarlo; anche durante i \"promo\" pu\u00f2 atteggiarsi in maniera presuntuosa o provocatoria per rendersi antipatico al pubblico."}
{"id": "546411", "revid": "486946", "url": "https://it.wikipedia.org/wiki?curid=546411", "title": "A.S. Livorno Calcio", "text": ""}
{"id": "546412", "revid": "486946", "url": "https://it.wikipedia.org/wiki?curid=546412", "title": "U.S. Citt\u00e0 di Palermo", "text": ""}
{"id": "546413", "revid": "339392", "url": "https://it.wikipedia.org/wiki?curid=546413", "title": "F.C. Groningen", "text": ""}
{"id": "546414", "revid": "161374", "url": "https://it.wikipedia.org/wiki?curid=546414", "title": "Paris Saint-Germain F.C.", "text": ""}
{"id": "546415", "revid": "404338", "url": "https://it.wikipedia.org/wiki?curid=546415", "title": "Lalah Sune", "text": " \u00e8 un personaggio fittizio della linea temporale Universal Century della metaserie di anime \"Gundam\". Questa giovane donna fu uno dei soggetti di studio provenienti dal Flanagan Institute, un'organizzazione di ricerca del principato di Zeon creata per investigare le capacit\u00e0 degli umani noti come Newtype. I suoi poteri sono accompagnati da una profonda consapevolezza spirituale. Comunque nonostante la sua natura gentile, Lalah era ferocemente fedele all'uomo che le aveva salvato la vita - Char Aznable, la \"Cometa Rossa\", che l'aveva trovata in una casa di prostituzione indiana dove lavorava dopo aver perso entrambi i genitori in guerra. Venne assegnata al pilotaggio del mobile armour Elmeth come parte del progetto di ricerca condotto dal Flanagan Institute. Sebbene non specificato nella serie originale, il rango di Lalah \u00e8 quello di luogotenente al servizio di Char.\nStoria.\nLalah e Amuro si incontrano per la prima volta su Side 6. Amuro venne attratto a lei dai suoi poteri di newtype.\nSi incontrarono nuovamente qualche tempo dopo quando la jeep di Amuro rimase bloccata nel fango e un altro veicolo si offerse di aiutarlo. A bordo del veicolo c'erano Lalah e il rivale di Amuro, Char Aznable (i due non si erano mai incontrati faccia a faccia). Lalah lasci\u00f2 un profondo impatto su Amuro. Durante il test dell'Elmeth che, con i suoi \"bits\", semin\u00f2 la devastazione nella flotta della Federazione Terrestre di guardia all'appena cattura base di Solomone, Amuro ingaggi\u00f2 in battaglia l'Elmeth, scoprendo per\u00f2 che Lalah era il pilota.\nEntrambi si resero conto di essere anime gemelle e che condividevano un legame telepatico. Sfortunatamente arriv\u00f2 Char che riprese Lalah per il suo \"fare comunella con il nemico\" e sollev\u00f2 la beam naginata del suo mobile suit per colpire la compagna di volo di Amuro, Sayla Mass alla guida del G-Booster. Lalah chiese a Char di fermarsi, perch\u00e9 aveva percepito che Sayla era in realt\u00e0 Artesia, la sorella di Char. Char esit\u00f2 dando l'opportunit\u00e0 ad Amuro di tranciare il braccio del Gelgoog che reggeva la beam naginata. Quando Amuro tent\u00f2 di dare il colpo di grazia al mobile suit di Char, Lalah spinse via Char, interponendosi e ricevendo il colpo fatale. Ci\u00f2 ebbe un effetto esacerbante sulla rivalit\u00e0 tra i due uomini, che culmin\u00f2 negli eventi del film \"\". Sebbene morta prima della fine della guerra di un anno, lo spirito di Lalah Sune occasionalmente torn\u00f2 per visitare sia Char che Amuro (sempre in \"Mobile Suit Gundam: Il contrattacco di Char\")."}
{"id": "546417", "revid": "400694", "url": "https://it.wikipedia.org/wiki?curid=546417", "title": "USS Enterprise NCC-1701-J", "text": ""}
{"id": "546418", "revid": "767487", "url": "https://it.wikipedia.org/wiki?curid=546418", "title": "Roberto Gatto", "text": "Biografia.\nInizia a suonare la batteria da bambino, seguendo suo zio Roberto Senzasono, batterista professionista alla fine degli anni sessanta (Ricky Shayne-Crisalide-Folks-Reale Accademia di Musica).\nDopo alcune apparizioni da adolescente, nell'ambito del rock-progressive, esordisce come batterista jazz nel 1975 con il Trio di Roma insieme a Danilo Rea ed Enzo Pietropaoli. Ha poi collaborato con molti artisti, tra i quali si possono ricordare: Mina, Mietta, Lucio Dalla, Pino Daniele, Ornella Vanoni, Gino Paoli, Ivano Fossati, Riccardo Cocciante, Sergio Caputo, Teresa De Sio, Gilberto Gil, Riz Ortolani, Ennio Morricone, Domenico Garzone (Mimmo Magic).\nIn ambito pi\u00f9 strettamente jazzistico vanno citati i suoi lavori con alcuni nomi come Luca Flores, George Coleman, Enrico Pieranunzi, Lanfranco Malaguti, Chet Baker, John Scofield, John Abercrombie, Billy Cobham, Richard Galliano, Joe Zawinul, Pat Metheny, Michael Brecker.\nHa inoltre ricevuto vari riconoscimenti come miglior batterista italiano, nel 1983 dal mensile \"Fare musica\", nel 1991 e nel 1992 da \"Guitar club\", e nel 1993 dalla rivista \"Percussioni\".\nOltre alla composizione di colonne sonore con Maurizio Giammarco per \"Nudo di donna\" di Nino Manfredi e con Battista Lena per \"Mignon \u00e8 partita\", \"Verso sera\" e \"Il grande cocomero\" di Francesca Archibugi, si segnala la sua intensa attivit\u00e0 concertistica che lo ha spinto a suonare a dieci edizioni dell'Umbria Jazz Festival e a tenere concerti in celebri teatri come l'Olympia di Parigi per il Paris Jazz Festival, al Berklee School Auditorium di Boston e al Blue Note Jazz Club di New York. Nel 1995 ha suonato nel primo album di Claudio Cusmano, \"Cammino personale,\" registrato per Symphonos Italia.\nNel 1997 il direttore Laurent Cugny della francese Orchestre National de Jazz lo chiama per un tour in Francia ed alcune date in Italia. Ultimamente si dedica all'attivit\u00e0 solistica e suona spesso con la formazione del trombettista Enrico Rava.\nIl 30 aprile 2008 il Gruppo l'Espresso pubblica il disco \"Omaggio al Progressive Rock\", registrazione di un concerto tenuto alla \"Casa del Jazz\" di Roma il 7 aprile dello stesso anno.\nIl 9 febbraio 2018 partecipa con Rita Marcotulli al Festival di Sanremo 2018 come ospite di Max Gazz\u00e8, in gara con il brano La leggenda di Cristalda e Pizzomunno.\nIl 1\u00ba giugno 2018 partecipa al festival musicale Treviso Suona Jazz e suona a Palazzo Bomben presso la Fondazione Benetton ."}
{"id": "546419", "revid": "158913", "url": "https://it.wikipedia.org/wiki?curid=546419", "title": "Fineas", "text": "Fineas (reso molte volte in italiano con Pincas) \u00e8 il nome portato da due personaggi della Bibbia.\nFineas sommo sacerdote.\nIl primo personaggio che porta il nome Fineas \u00e8 figlio di Eleazaro e nipote di Aronne. Essendo discendente di Aronne ricopre di diritto la carica di sommo sacerdote. Si parla di lui in vari libri dell'Antico Testamento.\nUna vicenda particolare \u00e8 narrata nel . In questa vicenda gli \u00e8 attribuito il merito di aver placato l'ira di Dio, poich\u00e9 non rest\u00f2 indifferente di fronte all'ingiustizia. Infatti il popolo, quando era stanziato a Sittim, si diede all'impurit\u00e0 con le figlie di Moab e sotto loro invito, fece e mangio sacrifici destinati a Baal-peor.\nDio disse quindi a Mos\u00e8 di prendere provvedimenti contro i capi d'Israele e contro gli Israeliti peccatori.\nIn quel momento un israelita condusse nella sua tenda una donna madianita, proprio sotto gli occhi di Mos\u00e8 e degli anziani che con lui facevano cordoglio.\nVisto ci\u00f2 Fineas non riusc\u00ec a resistere e prese una lancia, segu\u00ec l'uomo nella sua tenda e trafisse l'israelita e la madianita (rispettivamente Zimri e Cozbi), entrambi, con un singolare colpo di lancia (versetto 8).\nFatto ci\u00f2 l'ira di Dio, che aveva gi\u00e0 causato ventiquattromila morti, si plac\u00f2.\nFineas continu\u00f2 per molti anni (fino alla sua morte) a ricoprire il compito di sacerdote e di condottiero di Israele.\nFineas figlio del sacerdote.\nUn secondo personaggio di nome Fineas \u00e8 presentato nel I libro di Samuele.\nQuesto Fineas era fratello di Ofni e figlio secondogenito di Eli, il quale era un sacerdote (e per questo discendente di Mos\u00e8 o Aronne), che non svolgeva i suoi compiti e non prendeva seriamente in considerazione l'importanza della sua nomina.\nQuando Fineas port\u00f2 l'arca del patto nel campo di battaglia dove si doveva svolgere un combattimento contro i Filistei, questi si preoccuparono perch\u00e9 pensavano che Dio fosse dalla parte degli israeliti. Durante la battaglia i Filistei riuscirono ad uccidere Fineas e ad impadronirsi dell'arca e la misero nel loro tempio, a fianco della statua di Dagon (pagando amarissimamente questo affronto nei confronti del vero Dio).\nIn si legge il comportamento irrispettoso dei figli di Eli durante le offerte di sacrifici e nei confronti degli israeliti.\nIl versetto 17 specifica quanto il loro peccato era grande agli occhi di Dio.\nDio disapprov\u00f2 la loro condotta e ne decret\u00f2 la morte."}
{"id": "546420", "revid": "486946", "url": "https://it.wikipedia.org/wiki?curid=546420", "title": "Rai Sport SAT", "text": ""}
{"id": "546421", "revid": "486946", "url": "https://it.wikipedia.org/wiki?curid=546421", "title": "Rai Sport Sat", "text": ""}
{"id": "546422", "revid": "1719392", "url": "https://it.wikipedia.org/wiki?curid=546422", "title": "Opuntia ficus-indica", "text": "Il fico d'India o ficodindia, nome scientifico \"opuntia ficus indica\" (), \u00e8 una pianta succulenta appartenente alla famiglia delle cactacee, originaria del Centroamerica ma naturalizzata in tutto il bacino del Mediterraneo, soprattutto nelle zone di Sicilia, Calabria, Puglia e Sardegna.\nStoria.\nL\"O. ficus-indica\" \u00e8 nativa del Messico. Da qui, nell'antichit\u00e0, si diffuse tra le popolazioni del Centro America che la coltivavano e commerciavano gi\u00e0 ai tempi degli Aztechi, presso i quali era considerata pianta sacra con forti valori simbolici. Una testimonianza dell'importanza di questa pianta negli scambi commerciali \u00e8 fornita dal Codice Mendoza. Questo codice include una rappresentazione di tralci di \"Opuntia\" insieme ad altri tributi quali pelli di ocelot e di giaguaro. Il carminio, pregiato colorante naturale per la cui produzione \u00e8 richiesta la coltivazione dell\"Opuntia\", \u00e8 anch'esso elencato tra i beni commerciati dagli Aztechi.\nLa pianta arriv\u00f2 nel Vecchio Mondo verosimilmente intorno al 1493, anno del ritorno a Lisbona della spedizione di Cristoforo Colombo. La prima descrizione dettagliata risale comunque al 1535, ad opera dello spagnolo Gonzalo Fern\u00e1ndez de Oviedo y Vald\u00e9s nella sua \"Historia general y natural de las Indias\". Linneo, nel suo \"Species Plantarum\" (1753), descrisse due differenti specie: \"Cactus opuntia\" e \"C. ficus-indica\". Fu Miller, nel 1768, a definire la specie \"Opuntia ficus-indica\", denominazione tuttora ufficialmente accettata.\nDescrizione.\n\u00c8 una pianta succulenta e prelibata arborescente che pu\u00f2 raggiungere i 4-5\u00a0metri di altezza.\nIl fusto \u00e8 composto da \"cladodi\", comunemente denominati \"pale\": si tratta di fusti modificati, di forma appiattita e ovaliforme, lunghi da 30 a 40\u00a0cm, larghi da 15 a 25\u00a0cm e spessi 1,5-3,0\u00a0cm, che, unendosi gli uni agli altri formano delle ramificazioni. I cladodi assicurano la fotosintesi clorofilliana, vicariando la funzione delle foglie. Sono ricoperti da una cuticola cerosa che limita la traspirazione e rappresenta una barriera contro i predatori. I cladodi basali, intorno al quarto anno di crescita, vanno incontro a lignificazione dando vita ad un vero e proprio fusto.\nLe vere foglie hanno una forma conica e sono lunghe appena qualche millimetro. Appaiono sui cladodi giovani e sono effimere. Alla base delle foglie si trovano le areole (circa 150 per cladode) che sono delle ascelle modificate, tipiche delle Cactaceae.\nIl tessuto meristematico dell'areola si pu\u00f2 differenziare, secondo i casi, in spine e glochidi, ovvero pu\u00f2 dare vita a radici avventizie, a dei nuovi cladodi o a dei fiori. Da notare che anche il ricettacolo fiorale, e dunque il frutto, \u00e8 coperto da areole da cui si possono differenziare sia nuovi fiori che radici.\nLe spine propriamente dette sono biancastre, sclerificate, solidamente impiantate, lunghe da 1 a 2\u00a0cm. Esistono anche variet\u00e0 di \"Opuntia\" inermi, senza spine.\nI glochidi sono invece sottili spine lunghe alcuni millimetri, di colore brunastro, che si staccano facilmente dalla pianta al contatto, ma essendo muniti di minuscole scaglie a forma di uncino, si impiantano solidamente nella cute e sono molto difficili da estrarre, in quanto si rompono facilmente quando si cerca di toglierle. Sono sempre presenti, anche nelle variet\u00e0 inermi.\nL'apparato radicale \u00e8 superficiale, non supera in genere i 30\u00a0cm di profondit\u00e0 nel suolo, ma di contro \u00e8 molto esteso.\nI fiori sono a ovario infero e uniloculare. Il pistillo \u00e8 sormontato da uno stimma multiplo. Gli stami sono molto numerosi. I sepali sono poco vistosi mentre i petali sono ben visibili e di colore giallo-arancio.\nI fiori si differenziano generalmente sui cladodi di oltre un anno di vita, pi\u00f9 spesso sulle areole situate sulla sommit\u00e0 del cladode o sulla superficie pi\u00f9 esposta al sole. All'inizio, per ogni areola, si sviluppa un unico fiore. I fiori giovani portano delle foglie effimere caratteristiche della specie. Un cladode fertile pu\u00f2 portare sino a una trentina di fiori, ma questo numero varia considerevolmente in base alla posizione che il cladode occupa sulla pianta, alla sua esposizione e anche in base alle condizioni di nutrizione della pianta.\nIl frutto \u00e8 una bacca carnosa, uniloculare, con numerosi semi (polispermica), il cui peso pu\u00f2 variare da 150 a 400\u00a0g. Deriva dall'ovario infero aderente al ricettacolo fiorale. Certi autori lo considerano un falso arillo. Il colore \u00e8 differente a seconda delle variet\u00e0: giallo-arancione nella variet\u00e0 \"sulfarina\", rosso porpora nella variet\u00e0 \"sanguigna\" e bianco nella \"muscaredda\". La forma \u00e8 anch'essa molto variabile, non solo secondo le variet\u00e0 ma anche in rapporto all'epoca di formazione: i primi frutti sono tondeggianti, quelli pi\u00f9 tardivi hanno una forma allungata e peduncolata. Ogni frutto contiene un gran numero di semi, nell'ordine di 300 per un frutto di 160\u00a0g. Molto dolci, i frutti sono commestibili e hanno un ottimo sapore. Una volta sbucciati e privati delle punte si possono tenere in frigorifero e mangiare freddi.\nDistribuzione e habitat.\nIl fico d'india \u00e8 una pianta xerofila ed eliofila.\nRecenti studi genetici indicano che \"O. ficus-indica\" \u00e8 originaria del Messico centrale. Da qui si diffuse successivamente a tutto il Mesoamerica e quindi a Cuba, Hispaniola, e alle altre isole dei Caraibi, dove i primi esploratori europei della spedizione di Cristoforo Colombo la conobbero, introducendola in Europa. \u00c8 verosimile che la pianta fosse stata introdotta in Sud America in epoca precolombiana, sebbene non vi siano prove certe in tal senso; quel che sembra accertato \u00e8 che la produzione del carminio, strettamente correlata alla coltivazione della \"Opuntia\", fosse gi\u00e0 diffusa tra gli Incas.\nIn Europa la pianta oltre che per i suoi frutti, suscit\u00f2 attenzione quale possibile strumento per l'allevamento della cocciniglia del carminio, ma si dovette aspettare sino al XIX secolo perch\u00e9 il tentativo avesse successo nelle isole Canarie. Agli inizi rest\u00f2 pertanto una curiosit\u00e0 da ospitare negli orti botanici.\nDa qui si diffuse rapidamente in tutto il bacino del Mediterraneo dove si \u00e8 naturalizzata al punto di divenire un elemento caratteristico del paesaggio. La sua diffusione si dovette sia agli uccelli, che mangiandone i frutti ne assicuravano la dispersione dei semi, sia all'uomo, che le trasportava sulle navi quale rimedio contro lo scorbuto. In nessun'altra parte del Mediterraneo il ficodindia si \u00e8 diffuso come in Sicilia e Malta, dove oltre a rappresentare un elemento costante nel paesaggio naturale, \u00e8 divenuto anche un elemento ricorrente nelle rappresentazioni letterarie e iconografiche dell'isola, fino a diventarne in un certo qual modo il simbolo. Le pale raccolte in Sardegna furono portate anche in Eritrea per introdurre la coltivazione a fini alimentari. La qualit\u00e0 sarda tra l'altro \u00e8 nota per non avere spine\n\"Opuntia ficus-indica\" si espanse inoltre negli ambienti aridi e semi-aridi dell'Asia (India e Ceylon) e dell'emisfero sud, in particolare in Sudafrica, Madagascar, R\u00e9union e Mauritius, cos\u00ec come in Australia. In molti di questi paesi, i fichi d'India sono diventati infestanti tanto da invadere milioni di ettari e da richiedere gran quantit\u00e0 di diserbanti per contenerne l'invadenza; soltanto la lotta biologica pot\u00e9 venirne a capo intorno al 1920-1925, con l'introduzione di insetti fitofagi come la farfalla \"Cactoblastis cactorum\" e la cocciniglia \"Dactylopius opuntiae\".\nLa pianta \u00e8 al giorno d'oggi coltivata in numerosi paesi, tra cui: Messico, Stati uniti, Cile, Brasile, Nord Africa, Sudafrica, Medio Oriente, Turchia, Tunisia su ampie regioni del paese. In Italia \u00e8 coltivata prevalentemente in Basilicata, Sicilia, Calabria, Puglia e Sardegna ma \u00e8 diffusa su tutto il litorale tirrenico fino alla Liguria.\nIl carattere infestante della specie, che tende a sostituire la flora autoctona modificando il paesaggio naturale, ha messo in allerta anche alcune regioni italiane, tra le quali la Toscana, dove una legge regionale ne vieta espressamente l'uso per interventi d'ingegneria naturalistica, come il rinverdimento, la riforestazione ed il consolidamento dei terreni.\nBiologia.\nOpuntia ficus-indica ha una grande resistenza alla siccit\u00e0 (e al tempo stesso una grande produttivit\u00e0 di biomassa) determinata dai cladodi che sono ricoperti da una spessa cuticola cerosa e dal parenchima che \u00e8 costituito da strati di cellule che fungono da riserva d'acqua. Anche la presenza di radici superficiali e disposte su ampia superficie \u00e8 un adattamento che consente la sopravvivenza anche in zone con precipitazioni piovose di modesta entit\u00e0. La pianta inoltre, analogamente alle altre Cactacee, \u00e8 dotata di un particolare metabolismo fotosintetico, denominato fotosintesi CAM (\"Crassulacean Acid Metabolism\"), che consente l'assimilazione dell'anidride carbonica e la traspirazione durante la notte, quando la temperatura \u00e8 pi\u00f9 bassa e l'umidit\u00e0 pi\u00f9 alta. Le perdite di acqua per traspirazione sono conseguentemente molto ridotte, mentre la quantit\u00e0 di anidride carbonica assorbita \u00e8, in rapporto all'acqua disponibile, elevata. Ci\u00f2 determina una maggiore efficienza d'uso dell'acqua, cio\u00e8 un \"costo\" in termini di acqua necessaria per fissare una molecola di carbonio, da 3 a 5 volte pi\u00f9 basso di quello che si registra nelle altre specie agricole.\nColtivazione.\n\u00c8 una pianta resistente all'aridit\u00e0 che richiede temperature superiori a 0\u00a0\u00b0C, al di sopra di 6\u00a0\u00b0C per uno sviluppo ottimale. Temperature invernali prolungate al di sotto di 0\u00a0\u00b0C, pur non costituendo un fattore limitante per le piante selvatiche, deprimono l'attivit\u00e0 vegetativa e la produttivit\u00e0 delle piante in coltura e possono portarle al deperimento.\n\u00c8 una pianta molto adattabile alle diverse condizioni pedologiche. I suoli idonei alla coltura hanno una profondit\u00e0 di circa 20\u201340\u00a0cm, sono terreni leggeri o grossolani, senza ristagni idrici, e con valori di pH che oscillano tra 5.0 e 7.5 (reazione acida, neutra o leggermente subalcalina). Dal punto di vista altimetrico, le superfici destinate alla coltivazione possono andare dai 150 ai 750 metri sul livello del mare.\nLa propagazione si attua per talea, si preparano tagliando longitudinalmente in due parti cladodi di uno o due anni, che vengono lasciati essiccare per alcuni giorni e poi immessi nel terreno, dove radicano facilmente.\nLa potatura, da eseguirsi in primavera o a fine estate, serve ad impedire il contatto tra i cladodi, nonch\u00e9 ad eliminare quelli malformati o danneggiati. Per migliorare la resa \u00e8 opportuna una concimazione fosfo-potassica, preferibilmente organica.\nLa tecnica della \"scozzolatura\", il taglio cio\u00e8 dei fiori della prima fioritura, da eseguirsi in maggio-giugno, consente di ottenerne una seconda fioritura, pi\u00f9 abbondante, con una maturazione pi\u00f9 ritardata, in autunno. In base a tale consuetudine si distinguono i frutti che maturano gi\u00e0 in agosto, cosiddetti \"agostani\", di dimensioni ridotte, e i tardivi o \"bastardoni\", pi\u00f9 grossi e succulenti, che arrivano sul mercato in autunno.\nLa produzione degli \"agostani\" non necessita di irrigazione, che invece \u00e8 richiesta per la produzione dei \"bastardoni\".\nIn coltura irrigua si pu\u00f2 ottenere una resa di 250-300 quintali di frutto ad ettaro.\nIl panorama varietale della coltura \u00e8 limitato sostanzialmente a tre cultivar che differiscono per la colorazione del frutto: gialla (\"Sulfarina\"), bianca (\"Muscaredda\") e rossa (\"Sanguigna\"). La cultivar \"Sulfarina\" \u00e8 la pi\u00f9 diffusa per la maggiore capacit\u00e0 produttiva e la buona adattabilit\u00e0 a metodi di coltivazione intensiva. In genere vi \u00e8 la tendenza ad integrare la coltivazione delle tre cultivar, in modo da fornire al mercato un prodotto caratterizzato da variet\u00e0 cromatica.\nZone di produzione.\nIl fico d'india viene coltivato in molte aree del mondo, in alcune zone per la produzione dei frutti a fini alimentari, in altre per la coltivazione della cocciniglia del carminio, in altre ancora per il foraggio e in alcune zone anche per commercializzare le giovani pale usate come una sorta d'insalata.\nIl Messico risulta principale produttore mondiale per quanto riguarda i frutti (circa 50.000-70.000 ettari a seconda della fonte) oltre a circa 10.000 ettari dedicati alla coltivazione di pale a fini alimentari.\nIl Per\u00f9 viene indicato come importante paese di produzione, con circa 30-40.000 ettari soprattutto produzione selvatica per la cocciniglia. La coltivazione avviene nelle valli andine principalmente delle regioni Ayacucho, Huancavelica, Apur\u00edmac, Arequipa, Ancash, Lima e Moquegua.\nIn Brasile si coltiva su circa 40.000 ettari prevalentemente per foraggio. In Cile la superficie \u00e8 di circa 1.000 ettari.\nTra i principali paesi produttori a livello mondiale e primo a livello europeo \u00e8 l'Italia, dove la produzione riguarda di fatto esclusivamente il frutto da commercializzare.\nIn Italia vengono prodotti da 750\u00a0000 a 900\u00a0000 quintali all'anno (periodo 1999-2010), prevalentemente nelle provincie di Catania, Caltanissetta e Agrigento. Infatti, il 90% della superficie coltivata a fico d'India \u00e8 localizzata in Sicilia (800.000 quintali, 8.000 ettari), il rimanente 10% in Basilicata, Calabria (5.000 quintali, 50 ettari), Puglia (25.000 quintali, 300 ettari) e Sardegna. In Sicilia, oltre il 70% delle colture si concentrano in 3 aree: la zona collinare di San Cono, il versante sud-orientale delle pendici dell'Etna e la Valle del Belice.\nIn Tunisia (dove la pianta \u00e8 chiamata \"hindi\") si stima che ci siano sui 600.000 ettari, i quali per\u00f2 solo in piccola parte sono utilizzati a fini commerciali, mentre la maggior parte serve per l'alimentazione animale e contro l'erosione.\nLe principali regioni sono governatorati Kairouan, Kasserine (soprattutto presso Thala) e Sidi Bouzid, tra di loro confinanti. \nNei settori (imada) El Messaid, Sayada Nord, Messiouta El Hanachir della delegazione El Al\u00e2a nella regione di Kairouan \n2.000 ettari, ovvero il 15% del territorio \u00e8 ricoperto da tale pianta. \n1.200 di questi (9% del territorio) sono coltivati, gli altri sono formati da siepi, barriere o da piante presso gli edifici abitati.\nSia le piante coltivate che quelle non coltivate sono a disposizione \nper la raccolta e la trasformazione di frutti, semi, fiori e pale.\nI frutti vengono venduti tradizionalmente da met\u00e0 giugno fino a met\u00e0 ottobre\nlungo le strade. Solo negli ultimi anni il frutto ha fatto ingresso anche nella grande distribuzione.\nAnche grazie agli accordi doganali tra la Tunisia e l'Unione Europea vengono esportati annualmente circa 70-80.000 tonnellate.\nLa produzione biologica certificata nella regione Kairouan \u00e8 meno diffusa che nelle regioni Kasserine e Sidi Bouzid (situazione 2015).\nIn Marocco la produzione avviene su circa 120.000 ettari e coinvolge 23 variet\u00e0 di \"Opuntia ficus-indica\" e 7 di \"Opuntia megacantha\".\nIn Spagna, dove la pianta viene chiamata \"nopal\" e \"higuera chumba\", agli inizi del XX secolo la produzione aveva ancora una certa importanza. \nnelle Canarie e in diverse regioni tra le quali prevaleva l'Andalusia\nCon il passare dei decenni questa pianta ha perso la sua importanza economica nell'agricoltura spagnola: agli inizi degli anni 1950 si contavano ancora 100-300 ettari.. \nGi\u00e0 negli anni '70 l'Istituto nazionale di statistica non ha pi\u00f9 rilevato il dato perch\u00e9 irrilevante. \nUsi.\nUsi alimentari.\nL\"Opuntia ficus-indica\", per la sua capacit\u00e0 di svilupparsi anche in presenza di poca acqua, si rivela una pianta di enormi potenzialit\u00e0 per l'agricoltura e l'alimentazione dei paesi aridi. Ha un notevole valore nutrizionale essendo ricco di minerali, soprattutto calcio e fosforo, oltrech\u00e9 di vitamina C.\nLa risorsa alimentare pi\u00f9 pregiata \u00e8 rappresentata dai frutti, chiamati fichi d'India, che oltre ad essere consumati freschi, possono essere utilizzati per la produzione di succhi, liquori, gelatine (in Sicilia p.es. detta \"mostarda\"), marmellate, dolcificanti ed altro; ma anche le \"pale\", pi\u00f9 propriamente i cladodi, possono essere mangiati freschi, in salamoia, sottoaceto, canditi, sotto forma di confettura. Vengono utilizzati anche come foraggio. Una farina ottenuta dalle bucce dei frutti pu\u00f2 essere come ingrediente per la produzione di biscotti.\nSe consumato in quantit\u00e0 eccessive pu\u00f2 causare occlusione intestinale meccanica dovuta alla formazione di boli di semi nell'intestino crasso. Pertanto questo frutto va mangiato in quantit\u00e0 moderata e accompagnato da pane per impedire ai semi, durante l'assorbimento della parte polpacea, di conglobarsi e formare i \"tappi\" occlusivi. Per analogo motivo \u00e8 sconsigliato questo frutto alle persone affette da diverticolosi intestinale. Questo problema \u00e8 lo sfondo di una poesia di Giuseppe Coniglio, poeta di Pazzano, nel libro \"A terra mia\".\nPeculiari della tradizione messicana sono il \"miel de tuna\", uno sciroppo ottenuto dall'ebollizione del succo, il \"queso de tuna\", una pasta dolce ottenuta portando il succo alla solidificazione, la \"melcocha\", una gelatina ricavata dalle mucillagini dei cladodi, ed il \"colonche\" una bevanda fermentata a basso tenore alcolico.\nIn Sicilia si produce tradizionalmente uno sciroppo, ottenuto concentrando la polpa privata dei semi, del tutto simile come consistenza e gusto allo sciroppo d'acero, ed utilizzato nella preparazione di dolci rustici. \u00c8 utilizzato anche come infuso per un liquore digestivo.\nLa produzione di cladodi a scopo alimentare \u00e8 ottenuta da variet\u00e0 a basso tenore in mucillagini selezionate in Messico. Le pale del fico d'India (\"nopales\"), spinate accuratamente e scottate su piastre arroventate di pietra o di ferro, fanno parte delle abitudini alimentari del Messico, cos\u00ec come di altri paesi latinoamericani. Non \u00e8 difficile trovarne nei mercati rionali gi\u00e0 pronte all'uso o vendute dagli ambulanti per le strade, insieme a crema di fagioli, mais e cipolla.\nRiconoscimenti.\nLa diffusione capillare in Sicilia, lo storico e ampio uso che se ne fa nella cucina siciliana hanno portato il ficodindia generico (\"Opuntia ficus-indica\") ad essere inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf) come prodotto tipico siciliano. \nSu proposta della Regione Siciliana sono stati riconosciuti anche i seguenti prodotti tradizionali come eccellenze specifiche del territorio:\nIl ficodindia di San Cono e il ficodindia dell'Etna sono inoltre riconosciuti come prodotti a Denominazione di origine protetta (DOP).\nUsi terapeutici.\nNella medicina popolare:\nEvidenze mediche recenti:"}
{"id": "546423", "revid": "1494169", "url": "https://it.wikipedia.org/wiki?curid=546423", "title": "USS Voyager", "text": ""}
{"id": "546425", "revid": "3358", "url": "https://it.wikipedia.org/wiki?curid=546425", "title": "Stigma (sociologia)", "text": ""}
{"id": "546427", "revid": "83332950", "url": "https://it.wikipedia.org/wiki?curid=546427", "title": "Alfonso II", "text": ""}
{"id": "546433", "revid": "484362", "url": "https://it.wikipedia.org/wiki?curid=546433", "title": "Fico d'india", "text": ""}
{"id": "546438", "revid": "2175", "url": "https://it.wikipedia.org/wiki?curid=546438", "title": "Cantone di Aix-en-Provence-Centre", "text": ""}
{"id": "546442", "revid": "767487", "url": "https://it.wikipedia.org/wiki?curid=546442", "title": "Cantone di Aix-en-Provence-Centro", "text": "Il Cantone di Aix-en-Provence-Centro era una divisione amministrativa situata all'interno del comune di Aix-en-Provence, nel dipartimento Bouches-du-Rh\u00f4ne. \u00c8 stato creato il 27 febbraio 2003 con il decreto 2003-156 di quella data.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nEletti a rappresentare il Cantone nel \"Consiglio Generale di Bouches-du-Rh\u00f4ne\":\nGeografia fisica.\nTerritorio.\nEra composto dalla parte di Aix-en-Provence lungo il centro di una linea definita dagli assi delle seguenti strade: viale Eug\u00e8ne-de-Mazenod, avenue Joseph-Rigaud, avenue Georges-Brassens, route des Alpes, ruisseau La Torse, avenue Jean-et-Marcel-Fontenaille, avenue Sainte-Victoire, cours Saint-Louis, boulevard Carnot, cours Gambetta, rue Paul-Belt\u00e7aguy, avenue Saint-J\u00e9r\u00f4me, chemin Robert, boulevard du Roi-Ren\u00e9, avenue Benjamin-Abram, voie de chemin de fer, avenue des Belges, avenue de l'Europe, avenue du Petit-Barth\u00e9lemy, avenue de la Figui\u00e8re, avenue du Club-Hippique, chemin des Piboules, chemin des Aub\u00e9pines, chemin des Fl\u00e2neurs, avenue de l'Europe, route de Valcros, route de Galice, voie de chemin de fer, avenue Jean-Dalmas, cours des Minimes, avenue De Lattre-de-Tassigny, avenue Henri-Pontier, avenue Paul-C\u00e9zanne, chemin des Lauves."}
{"id": "546447", "revid": "1318658", "url": "https://it.wikipedia.org/wiki?curid=546447", "title": "Cantone di Aix-en-Provence-Nord-Est", "text": "Il Cantone di Aix-en-Provence-Nord-Est era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Aix-en-Provence ed i comuni di:"}
{"id": "546448", "revid": "72396", "url": "https://it.wikipedia.org/wiki?curid=546448", "title": "Snake ex2", "text": ""}
{"id": "546449", "revid": "22475", "url": "https://it.wikipedia.org/wiki?curid=546449", "title": "Cantone di Aix-en-Provence-Sud-Ouest", "text": ""}
{"id": "546450", "revid": "1318658", "url": "https://it.wikipedia.org/wiki?curid=546450", "title": "Cantone di Aix-en-Provence-Sud-Ovest", "text": "Il Cantone di Aix-en-Provence-Sud-Ovest era una divisione amministrativa dell\"arrondissement\" di Aix-en-Provence.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Aix-en-Provence ed i comuni di:"}
{"id": "546457", "revid": "2038157", "url": "https://it.wikipedia.org/wiki?curid=546457", "title": "Politica dell'Australia", "text": "L'Australia \u00e8 una democrazia parlamentare. Il paese \u00e8 una federazione di sei stati e territori e gli Australiani eleggono sia le legislature degli stati e dei territori, sia i membri del Parlamento australiano, che \u00e8 suddiviso in due camere ed \u00e8 basato sul Sistema Westminster.\nCapo dello stato \u00e8 il monarca britannico, rappresentato dal Governatore Generale dell'Australia. In realt\u00e0 la funzione del monarca (attualmente Elisabetta II) e del Governatore \u00e8 molto limitata e il potere politico reale viene esercitato dal Parlamento e dal governo federale (Consiglio Esecutivo), guidato dal primo ministro.\nA livello nazionale si tengono elezioni almeno una volta ogni tre anni. Il primo ministro pu\u00f2 consigliare al Governatore Generale di indire un'elezione per la Camera dei rappresentanti in qualsiasi momento, ma le elezioni per il Senato possono essere indette solo in certi periodi previsti dalla Costituzione. Il Parlamento del Commonwealth dell'Australia \u00e8 composto da due camere:"}
{"id": "546458", "revid": "125953007", "url": "https://it.wikipedia.org/wiki?curid=546458", "title": "Airbus A300", "text": "L'Airbus A300 \u00e8 un aereo di linea per rotte a medio raggio. \u00c8 stato il primo modello prodotto dall'europea Airbus ed il primo bimotore wide-body. L'A300 ha effettuato il suo primo volo il 28 ottobre 1972 sull'aeroporto di Tolosa ed \u00e8 entrato in servizio con la compagnia aerea Air France nel maggio 1974. La sua produzione \u00e8 terminata nel luglio del 2007 con la consegna al vettore cargo FedEx del 561\u00ba esemplare (un A300-600), in data 12/07/07.\nStoria del progetto.\nAirbus ha sviluppato l'A300 per entrare nel mercato degli aerei di linea a medio raggio e sostituire i B727 e far concorrenza al DC-10 e al TriStar. Airbus introdusse sul suo nuovo aereo una serie di innovazioni tuttora in vigore: un nuovo profilo alare, una aerodinamica generale pi\u00f9 efficiente, un nuovo modo di lavorare i materiali per ridurre il peso e infine il primo aereo a fusoliera larga \"widebody\" della storia a montare due motori e non 3 o 4 come i DC-10, i TriStar o i B747; pi\u00f9 avanti venne anche introdotto il primo cockpit che richiedeva solo 2 piloti. Ottenendo un aereo a fusoliera larga (widebody) con ali basse su cui sono montati due turbofans; un piano di coda verticale di grandi dimensioni e i piani orizzontali di coda in posizione bassa.\nI primi anni le vendite di Airbus A300 erano alquanto scarse. Airbus era un nuovissimo costruttore e non aveva la stessa credibilit\u00e0 di costruttori di allora come McDonnell Douglas e Boeing. Per pubblicizzare al meglio il suo nuovo aereo che vendeva poco, nel 1977 Airbus decise di far provare alla compagnia americana Eastern Airlines ben 4 prototipi a costo zero per 6 mesi.\nLa mossa, \u00e8 stata a dir poco geniale: l'A300 ha immediatamente mostrato come fosse facile da mantenere, affidabile ed a basso consumo di carburante. Eastern Airlines fu molto colpita dall'aereo e ordin\u00f2 immediatamente ben 23 aerei A300, il pi\u00f9 grande ordine americano per aerei stranieri dell'epoca. Con una grande compagnia aerea americana che operava con l'A300, Airbus ottenne credibilit\u00e0 e l'aereo guadagn\u00f2 un'ottima reputazione per le sue prestazioni elevate di affidabilit\u00e0.\nCon un miglioramento dell'economia globale verso la fine degli anni '70, finalmente il jet di Airbus cominci\u00f2 ad impressionare sempre pi\u00f9 compagnie aeree. Negli anni '80, centinaia di Airbus A300 venivano ordinati da compagnie aeree di tutto il mondo. Sul finire del 1978, venne deciso di sviluppare la versione corta dell'A300, denominata A310, con capacit\u00e0 di circa 220 passeggeri disposti in due classi.\nAttualmente, numerosi A300 in versioni B2 e B4 passeggeri sono stati modificati in aerei cargo. Il 12 luglio 2007 c'\u00e8 stata l'ultima consegna a FedEx Express.\nVersioni.\nA300B1.\nNe sono stati costruiti solo due: il primo prototipo, registrato F-WUAB, poi F-OCAZ, e un secondo velivolo, F-WUAC, noleggiato nel novembre 1974 a Trans European Airways (TEA) e ri-registrato OO-TEF. TEA ha immediatamente noleggiato l'aeromobile per sei settimane ad Air Alg\u00e9rie, ma ha poi continuato ad utilizzarlo fino al 1990. Questo esemplare poteva trasportare 300 passeggeri (con TEA) o 323 (con Air Alg\u00e9rie) con un peso massimo di 132 tonnellate; era alimentato da due motori turboventola General Electric CF6-50A con una spinta di 220\u00a0kN.\nL'A300B1 \u00e8 pi\u00f9 corto rispetto alle versioni successive, con una lunghezza di soli 50,97 m.\nA300B2.\nLa prima versione effettivamente in linea di produzione; alimentata da motori General Electric CF6 o Pratt &amp; Whitney JT9D (gli stessi del 747 e del DC-10) con una spinta tra 227 e 236 kN, \u00e8 entrata in servizio con Air France nel maggio 1974.\nIl prototipo dell'A300B2 ha volato per la prima volta il 28 giugno 1973 ed \u00e8 stato certificato dalle autorit\u00e0 francesi e tedesche il 15 marzo 1974, e l'approvazione della FAA \u00e8 seguita il 30 maggio 1974. Il primo A300B2 prodotto (A300 MSN 5) ha effettuato il volo inaugurale il 15 aprile 1974 ed \u00e8 stato consegnato alla compagnia di bandiera francese poche settimane dopo, il 10 maggio 1974.\n\u00c8 entrato in servizio poche settimane dopo, sulla rotta Parigi-Londra.\nA300B4.\nQuesta versione \u00e8 dotata di un serbatoio centrale per una maggiore capacit\u00e0 di carburante ( kg) e di nuovi flap di Krueger, successivamente resi disponibili come opzione per la versione B2. Il primo A300B4 (il 9\u00b0 A300) ha effettuato il suo primo volo il 25 dicembre 1974 ed \u00e8 stato certificato il 26 marzo 1975. La prima consegna \u00e8 stata fatta a Bavaria Germanair (che in seguito si \u00e8 fusa con Hapag-Lloyd) il 23 maggio 1975.\nA300-600.\nDenominata ufficialmente A300B4-600, questa versione ha quasi la stessa lunghezza delle varianti B2 e B4 ma con uno spazio maggiore, poich\u00e9 utilizza la parte posteriore della fusoliera e la parte orizzontale della coda dell'A310. \u00c8 alimentata da motori CF6-80 o Pratt &amp; Whitney PW4000 e utilizza l'unit\u00e0 di alimentazione ausiliaria (APU) Honeywell 331-250. Altre modifiche includono un'ala migliorata, l'incorporazione di flap di Fowler a fessura singola pi\u00f9 semplici e la rimozione degli alettoni esterni, dopo che erano stati ritenuti non necessari sull'A310. L'A300-600 ha effettuato il suo primo volo l'8 luglio 1983 ed \u00e8 entrato in servizio pi\u00f9 tardi nello stesso anno con Saudi Arabian Airlines. Sono stati venduti in totale 313 A300-600 (di tutte le versioni). Ha un cockpit simile all'A310, eliminando la necessit\u00e0 di un ingegnere di volo in cabina. La FAA emette un'unica certificazione di type rating che consente di pilotare sia l'A310 che l'A300-600.\nA300B10 (A310).\nAirbus aveva ricevuto richieste per un aereo pi\u00f9 piccolo dell'A300. Il progetto A310 (inizialmente A300B10) \u00e8 stato lanciato il 7 luglio 1978 con ordini da Swissair e Lufthansa. Il 3 aprile 1982, il primo prototipo ha effettuato il suo volo inaugurale, ricevendo la certificazione l'11 marzo 1983.\nMantenendo la stessa sezione \"a otto\", l'A310 \u00e8 pi\u00f9 corto di metri rispetto alle versioni iniziali dell'A300 e ha un'ala di 219 m\u00b2, meno rispetto ai 260 m\u00b2 della versione base. Porta con s\u00e9 un \"glass cockpit\" a due soli piloti, successivamente adottato dall'A300-600. \u00c8 alimentato da due turboventola General Electric CF6-80, Pratt &amp; Whitney JT9D o PW4000. Pu\u00f2 ospitare 220 passeggeri in due classi o 240 in una, e ha un'autonomia di km ( nmi). Ha due uscite di sicurezza sopra ogni ala.\nNell'aprile 1983, l'aeromobile \u00e8 entrato in servizio con Swissair competendo con il Boeing 767-200, introdotto sei mesi prima. La sua portata pi\u00f9 lunga e le certificazioni ETOPS gli hanno permesso di operare voli transatlantici. Nel giugno 1998 \u00e8 stato consegnato l'ultimo esemplare, il 255\u00b0, per favorire l'entrata in servizio del pi\u00f9 grande Airbus A330-200. Ha anche versioni cargo ed \u00e8 stata sviluppata una versione militare cisterna, l'Airbus A310 MRTT.\nA300-600ST.\nComunemente denominato Airbus Beluga o \"Airbus Super Transporter\", questi cinque velivoli vengono utilizzati da Airbus per trasportare parti tra le diverse strutture produttive dell'azienda, consentendo cos\u00ec la distribuzione del carico di lavoro. Hanno sostituito quattro Aero Spacelines Super Guppy.\nUtilizzatori.\nAl gennaio 2022, dei 561 esemplari prodotti, 194 sono operativi. L'Airbus A300 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:"}
{"id": "546459", "revid": "1861950", "url": "https://it.wikipedia.org/wiki?curid=546459", "title": "Airbus A310", "text": "L'Airbus A310 \u00e8 un aereo di linea ( ci sono in servizio anche le versioni cargo A310F) per rotte a medio-lungo raggio. La sua produzione inizi\u00f2 a partire dal 1983 circa e, cos\u00ec come quella dell'A300, \u00e8 stata interrotta intorno a luglio 2007 anche se l'ultima consegna \u00e8 stata effettuata nel giugno 1998.\nStoria del progetto.\nAirbus ha sviluppato l'A310 su richiesta delle compagnie aeree in particolare di Swissair e Lufthansa; le compagnie richiedevano un aereo pi\u00f9 corto dell'A300.\nIl programma A310 venne lanciato nel luglio del 1978. Rispetto all'A300, il nuovo aereo (denominato inizialmente \"TA10\") si presentava pi\u00f9 corto di circa 6,90 metri. Il nuovo velivolo era equipaggiato con sole due porte principali per lato (pi\u00f9 una uscita di sicurezza sopra all'ala), e risulta quindi facilmente distinguibile dal precedente A300 che ha tre ingressi principali per lato di cui due davanti all'ala. La stiva poteva contenere solo 14 pallets standard LD-3.\nIl nuovo Airbus presentava alcune importanti innovazioni rispetto all'A300. La principale innovazione era costituita da una nuova ala e da un piano di coda completamente nuovi, di minore apertura e superficie, la medesima ala sar\u00e0 poi utilizzata dall'Airbus per l'A300-600. Altre modifiche strutturali comprendevano un nuovo carrello e nuovi piloni per i motori. La cabina di pilotaggio era, per la prima volta, concepita per soli due piloti.\nAirbus prevedeva il modello iniziale, serie -100, che non fu per\u00f2 costruito per la mancanza assoluta di ordini e di interesse da parte delle compagnie aeree.\nSwissair (5 ordini) e Lufthansa (10 ordini) furono invece i clienti di lancio della prima versione denominata serie -200. Il primo prototipo (F-WZLH) vol\u00f2 il 03/04/1982 con i motori P&amp;W JT9D-7R4, mentre il secondo esemplare (F-WZLI) vol\u00f2 il 05/08/1982 con i motori GE CF6-80A1. Il programma di test fu molto breve, vista la comunanza con il precedente A300, ed il velivolo ottenne la certificazione in data 11/03/1983 entrando poi in servizio di linea qualche giorno dopo (primo volo commerciale Lufthansa 12/04/1983). Del modello A310-200 sono stati ordinati 85 esemplari (tutti consegnati prima del 1990), oltre alla versione base, era disponibile anche la versione \"convertibile\" (prima consegna alla Martinair il 29/11/1984). Quasi tutti questi operatori hanno ora dismesso questo modello di cui molti esemplari sono stati convertiti per l'uso cargo con la compagnia FedEx.\nIl 08/07/1985 vol\u00f2 la seconda versione del velivolo, la serie -300, a raggio maggiorato che presenta come caratteristica esteriore pi\u00f9 evidente la presenza di piccole winglets triangolari. Il nuovo modello aveva un raggio operativo incrementato mediante l'utilizzo di un serbatoio supplementare nel piano di coda orizzontale, utile anche per il centraggio in volo del velivolo ai fini di una maggiore efficienza. Il nuovo modello fu certificato (con i motori P&amp;W JT9D-7R4E) in data 05/12/1985 entrando in servizio di linea qualche giorno dopo con la Swissair. La versione con i motori GE CF6-80C2 ha volato per la prima volta il 06/09/1985, \u00e8 stata certificata nell'aprile 1986 e la prima consegna \u00e8 avvenuta alla Air India. Successivamente si \u00e8 resa disponibile anche la versione motorizzata con i nuovi P&amp;W 4000 (primo volo 08/11/1986, certificazione giugno 1988)\nIl modello A310-300 ha avuto un successo commerciale maggiore rispetto al precedente -200; \u00e8 stato ordinato in 170 esemplari, tutti gi\u00e0 consegnati. In seguito agli ordini ricevuti nel 1989 dalla Czech Airlines e dalla Interflug (la compagnia aerea \"di bandiera\" della Germania Est) di tre aerei ciascuna, l'Airbus A310-300 \u00e8 diventato il primo jet a fusoliera larga di costruzione occidentale ad essere utilizzato dai paesi dell'allora blocco orientale, in seguito anche la Aeroflot ne ordin\u00f2 5 esemplari.\nVersioni.\nA310 MRTT.\nL'A310 \u00e8 stato gestito da diverse forze aeree come aereo da trasporto (A310-300 MRT), tuttavia molti esemplari sono stati convertiti nella configurazione \"Multi Role Tanker Transport\" da EADS, fornendo la capacit\u00e0 di rifornimento in volo. Almeno sei sono stati ordinati; quattro dalla Luftwaffe e due dalla Royal Canadian Air Force. Le consegne sono iniziate nel 2004. Tre sono stati convertiti allo stabilimento EADS di Dresda, in Germania, gli altri tre alla Lufthansa Technik di Amburgo, sempre in Germania.\nUtilizzatori.\nAl gennaio 2022, dei 255 esemplari prodotti, 32 sono operativi. L'Airbus A310 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "546465", "revid": "1762097", "url": "https://it.wikipedia.org/wiki?curid=546465", "title": "Cats", "text": ""}
{"id": "546469", "revid": "38120", "url": "https://it.wikipedia.org/wiki?curid=546469", "title": "Ant\u00f4nio Carlos Cerezo", "text": ""}
{"id": "546470", "revid": "38120", "url": "https://it.wikipedia.org/wiki?curid=546470", "title": "Ant\u00f4nio Cerezo", "text": ""}
{"id": "546471", "revid": "38120", "url": "https://it.wikipedia.org/wiki?curid=546471", "title": "Antonio Cerezo", "text": ""}
{"id": "546472", "revid": "38120", "url": "https://it.wikipedia.org/wiki?curid=546472", "title": "Antonio Carlos Cerezo", "text": ""}
{"id": "546473", "revid": "38120", "url": "https://it.wikipedia.org/wiki?curid=546473", "title": "Tonino Cerezo", "text": ""}
{"id": "546474", "revid": "38120", "url": "https://it.wikipedia.org/wiki?curid=546474", "title": "Toni\u00f1o Cerezo", "text": ""}
{"id": "546475", "revid": "38120", "url": "https://it.wikipedia.org/wiki?curid=546475", "title": "Toni\u00f1ho Cerezo", "text": ""}
{"id": "546476", "revid": "1305772", "url": "https://it.wikipedia.org/wiki?curid=546476", "title": "Ligustrum", "text": "Ligustrum \u00e8 un genere di piante arbustive della famiglia delle Oleacee.\nEtimologia.\nIl nome del genere deriva da un antico nome latino, gi\u00e0 usato da Gaio Plinio Secondo (23 \u2013 79]) scrittore, ammiraglio e naturalista romano e da Virgilio (70 a.C. \u2013 19 a.C.) poeta romano, per le piante chiamate volgarmente ligustro o olivella. ll primo botanico a usare questo nome associato al \"ligustro\" \u00e8 stato Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone; mentre in \"tempi moderni\" \u00e8 stato il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) a usare questo vocabolo con valore di genere.\nIl nome deriva dal latino ligare: fa riferimento alla possibilit\u00e0 di usare i suoi rami flessibili per legature in diversi lavori agricoli. Il nome scientifico \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 7. 1753\" del 1753.\nDescrizione.\nQueste piante possono arrivare fino ad una altezza di 20 - 30 metri. La forma biologica \u00e8 fanerofita arborea (P scap), sono piante legnose con portamento arboreo e gemme poste ad altezze dal suolo superiori ai due metri. Altre forme biologiche sono: nano-fanerofita (NP), sono piante perenni e legnose, con gemme svernanti poste ad un'altezza dal suolo tra i 30\u00a0cm e i 2 metri o anche fanerofite cespugliose (P caesp) a seconda del tipo di crescita. Alla base del fusto possono formarsi diversi stoloni che diffondendosi per via vegetativa creano densi cespugli. In genere queste piante sono profumate dal tipico odore di lattice.\nRadici.\nLe radici in genere sono legnose.\nFusto.\nLa parte aerea del fusto \u00e8 cespugliosa e prostrata oppure decisamente arborea ma sempre molto ramosa; la corteccia in genere \u00e8 colorata di bruno-verdastro e liscia.\nFoglie.\nLe foglie sono intere, coriacee e lucide, verdi su entrambe le facce ed hanno un portamento opposto; formano dei verticilli a 2 a 2 e ogni verticillo \u00e8 posizionato a 90\u00b0 rispetto a quello sottostante. In genere le foglie sono caduche (nelle zone climatiche pi\u00f9 calde come nel Mediterraneo sono pi\u00f9 o meno persistenti anche durante la stagione invernale). Le foglie sono picciolate e si dividono in foglie basali (quelle dei rami pi\u00f9 bassi) con una lamina da ovale-acuminata a ellittica e quelle apicali con lamine lanceolate. Sia il picciolo che le venature centrali possono essere rossastre. Le stipole sono assenti. \nInfiorescenza.\nLe infiorescenze sono formate da pannocchie terminali con forme ovato-piramidali. I fiori sono raccolti densamente e in genere sono subsessili.\nFrutti.\nIl frutto \u00e8 una bacca subsferica con endocarpo membranoso o cartaceo, raramente \u00e8 una drupa oppure \u00e8 lucolicida. I semi sono da 1 a 4 con endosperma carnoso e con una breve radichetta verso l'alto. Il colore del frutto in genere \u00e8 nero lucido tendente al rossastro cupo; le bacche sono velenose.\nDistribuzione e habitat.\nL'area di origine delle specie di questo genere \u00e8 sia europea (Europa centro meridionale e Africa settentrionale) sia est-asiatica (Cina, Corea e Giappone), con habitat temperati. Allo stato spontaneo cresce nei boschi e nelle siepi. In Europa \u00e8 soprattutto naturalizzata (come anche nell'America del Nord).\nDistribuzione delle specie alpine.\nDelle cinque specie presenti sul territorio italiano solamente due si trovano sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza di questo genere (Oleaceae) comprende 25 generi e circa 600 specie (29 generi e 600 specie secondo altri Autori oppure 24 generi con 615 specie) con distribuzione cosmopolita dalle regioni tropicali fino a quelle temperate. Il genere di questa specie \u00e8 descritto all'interno della sottotrib\u00f9 Ligustrinae (trib\u00f9 Oleeae); gruppo botanico caratterizzato dalla presenza di flavoni glicosidi, ovario con 2 ovuli penduli per loculo, vasi multipli e fibre libriformi nel legno.\nI coltivatori e giardinieri dividono le specie del genere \"Ligustrum\" in due gruppi (pi\u00f9 ulteriori suddivisioni): \nIl numero cromosomico delle specie di questo genere \u00e8: 2n = 46 (48).\nSpecie spontanee italiane.\nIn Italia sono presenti le seguenti specie (pi\u00f9 o meno naturalizzate):\nElenco completo delle specie.\nIl genere comprende le seguenti specie:\nAlcune specie.\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIl genere si compone di arbusti e piccoli alberi sempreverdi o decidui che per la loro resistenza sono spesso usati in giardini (piante ornamentali), a costituire barriere verdi occludenti, o siepi.\nDalle bacche si estrae, mediante trattamento con acqua distillata bollente, una sostanza colorante, la ligulina, che \u00e8 usata come indicatore chimico di pH in quanto ha la propriet\u00e0 di virare al color rosso in ambiente acido (da pH 6 a 0), e di virare al verde in ambiente basico (da pH 8 a 14). Segnala, inoltre, la presenza di calcare nell'acqua, col viraggio dell'acqua stessa al colore azzurro."}
{"id": "546477", "revid": "74801", "url": "https://it.wikipedia.org/wiki?curid=546477", "title": "Todd Grisham", "text": "Biografia.\nIl suo primo impegno televisivo fu la conduzione del programma \"WWE Experience\", dapprima insieme all'ex wrestler e campionessa femminile Ivory (programma trasmesso anche in Italia dalla piattaforma Sky) e, in seguito al licenziamento della donna, da solo.\nSuccessivamente gli fu affidata anche la conduzione della trasmissione sul web \"WWE Byte This!\" e, in sostituzione di Marc Loyd, della trasmissione televisiva \"WWE Bottom Line\", in cui vengono riassunte le azioni salienti di \"Raw\", e che in Italia \u00e8 possibile vedere sul canale satellitare GXT.\nGrisham alterna ai suoi impegni di presentatore anche una carriera \"sul ring\" come intervistatore e annunciatore.\nInfatti \u00e8 lui la voce della cronaca statunitense di \"WWE Heat\", trasmissione in cui si tengono match dei lottatori minori del \"roster\" di Raw, e spesso lo vediamo proprio a Raw e nei vari show in pay-per-view intervistare i protagonisti dello show entertainment dietro alle quinte.\nDotato di uno stile molto personale e sopra le righe, ama mettersi in mostra con la sua faccia da bravo ragazzo, le sue battute \"non-sense\" e il suo fare istrionico, che lo rendono gradevole ai lottatori face e appena tollerato (seppur non detestato) da quelli heel. \u00c8 stato \u00e8 uno dei commentatori dello show \"WWE SmackDown\". Il 7 dicembre diventa un commentatore di \"WWE NXT\". L'episodio di NXT del 23 luglio \u00e8 l'ultimo che vede Grisham al tavolo di commento, dato che poi ha lasciato la federazione per andare a lavorare nella ESPN, come il suo collega Jonathan Coachman aveva fatto precedentemente."}
{"id": "546478", "revid": "76963", "url": "https://it.wikipedia.org/wiki?curid=546478", "title": "Leonard Rosenman", "text": "\u00c8 autore di colonne sonore, musica classica e musica per la televisione. I suoi lavori pi\u00f9 famosi comprendono \"Questa terra \u00e8 la mia terra\", \"Barry Lyndon\", \"Un uomo chiamato Cavallo\", \"RoboCop 2\", \"L'altra faccia del pianeta delle scimmie\", \"Rotta verso la Terra\", \"Il Signore degli Anelli\", \"Viaggio allucinante\", \"La valle dell'Eden\" e \"Giovent\u00f9 bruciata\".\nPremi.\nVincitore di due premi Oscar per la miglior colonna sonora con i film \"Questa terra \u00e8 la mia terra\" nel 1976 e \"Barry Lyndon\" nel 1975.\nHa anche vinto due premi Emmy per i film \"Sybil\" del 1976 e \"Friendly fire\" nel 1979."}
{"id": "546479", "revid": "17351", "url": "https://it.wikipedia.org/wiki?curid=546479", "title": "Lockheed L-1011", "text": ""}
{"id": "546481", "revid": "1305772", "url": "https://it.wikipedia.org/wiki?curid=546481", "title": "Musica leggera (disambigua)", "text": "Musica leggera pu\u00f2 riferirsi:io "}
{"id": "546486", "revid": "17351", "url": "https://it.wikipedia.org/wiki?curid=546486", "title": "Lockheed Tristar", "text": ""}
{"id": "546487", "revid": "17351", "url": "https://it.wikipedia.org/wiki?curid=546487", "title": "L-1011 Tristar", "text": ""}
{"id": "546494", "revid": "1540383", "url": "https://it.wikipedia.org/wiki?curid=546494", "title": "Partito dei Socialisti e dei Democratici", "text": "Il Partito dei Socialisti e dei Democratici \u00e8 un partito politico sammarinese di ispirazione socialdemocratica.\nStoria.\n\u00c8 nato nel 2005, in seguito alla fusione del Partito Socialista Sammarinese e del Partito dei Democratici; in seguito a tale fusione un gruppo dissidente ha dato vita al Partito della Sinistra - Zona Franca che diede vita assieme a Rifondazione Comunista Sammarinese alla coalizione Sinistra Unita (trasformatasi poi, nel 2012, in un partito). Un'altra corrente del PSS contraria alla fusione diede vita al Nuovo Partito Socialista.\nIl nuovo soggetto politico cos\u00ec strutturato controllava nel 2005, 27 dei 60 seggi del Consiglio Grande e Generale e faceva parte assieme al Partito Democratico Cristiano Sammarinese della coalizione di governo.\nAlle elezioni politiche del 4 giugno 2006 per il rinnovo del Consiglio Grande e Generale il partito dei Socialisti e dei Democratici ha ottenuto 7.017 voti, pari al 31,8% delle preferenze, conquistando cos\u00ec 20 seggi. Grazie a questo risultato, il PSD ha dato vita alla coalizione di governo assieme a Sinistra Unita e all'Alleanza Popolare dei Democratici Sammarinesi.\nNel 2009 ha subito la scissione del Partito Socialista Riformista Sammarinese, poi confluito, insieme al Nuovo Partito Socialista, nel Partito Socialista."}
{"id": "546497", "revid": "1543377", "url": "https://it.wikipedia.org/wiki?curid=546497", "title": "Basil Poledouris", "text": "Biografia.\nLe sue musiche da film sono influenzate dalla sua ammirazione per il compositore Mikl\u00f3s R\u00f3zsa e dal retaggio della sua formazione religiosa greco-ortodossa. Poledouris fu educato in chiesa, ed era solito assistere alle funzioni, rapito dal suono del coro. All'et\u00e0 di 7 anni inizi\u00f2 le lezioni di piano e infine si iscrisse alla University of Southern California per studiare cinema e musica. Diversi cortometraggi ai quali ha contribuito sono ancora presenti negli archivi dell'universit\u00e0. Alla USC incontr\u00f2 i registi John Milius e Randal Kleiser, con entrambi i quali avrebbe collaborato in futuro. Nel 1985 music\u00f2 \"L'amore e il sangue\" per il regista Paul Verhoeven, stabilendo un'altra collaborazione duratura.\nIl possesso di uno stile imponente e alquanto epico gli consente di produrre musica per un preciso genere di film dove l'azione \u00e8 preminente. I maggiori esempi di questa produzione si possono trovare in \"Conan il barbaro\" del 1982, \"Conan il distruttore\" del 1984, \"Alba rossa\" del 1984, \"RoboCop\" del 1987, \"Caccia a Ottobre Rosso\" del 1990, \"Free Willy - Un amico da salvare\" del 1993, \"Starship troopers\" del 1997 e \"Gioco d'amore\" 1999.\nIl suo studio \u00e8 stato il \"Blowtorch Flats\", che si trova a Venice, California ed \u00e8 un'industria di mixaggio professionale specializzata nella produzione di film.\nPoledouris spos\u00f2 sua moglie Bobbie nel 1969 e ebbe due figlie, Zo\u00eb ed Alexis. La maggiore delle due, Zo\u00eb Poledouris, \u00e8 attrice e compositrice e ha occasionalmente collaborato col padre nella realizzazione di colonne sonore da film.\nNel 1996, per la Cerimonia di Apertura dei Giochi Olimpici di Atlanta, compose il brano \"The Tradition of the Games\", che accompagn\u00f2 il memorabile tributo danzante a Dei ed atleti delle Olimpiadi dell'antichit\u00e0 utilizzando immagini stilizzate.\nPass\u00f2 gli ultimi quattro anni della sua vita a Vashon Island, nello stato di Washington, e mor\u00ec l'8 novembre 2006 a Los Angeles, California, all'et\u00e0 di 61 anni, per le complicazioni di un cancro."}
{"id": "546498", "revid": "1652635", "url": "https://it.wikipedia.org/wiki?curid=546498", "title": "Capitol Records", "text": "La Capitol Records \u00e8 un'etichetta discografica fondata negli Stati Uniti nel 1942. Divenuta di propriet\u00e0 della EMI dal 1955 al 2012, in tale ultimo anno venne incorporata dalla Universal Music Group.\nFa inoltre parte della Capitol Music Group, comprendente numerose altre etichette."}
{"id": "546503", "revid": "400694", "url": "https://it.wikipedia.org/wiki?curid=546503", "title": "USS Enterprise (NCC-1701-E)", "text": "La USS \"Enterprise\" NCC-1701-E \u00e8 un'astronave immaginaria appartenente all'universo di \"Star Trek\". \u00c8 la settima astronave a curvatura della Flotta Stellare a portare questo nome. Compare nei film \"Primo contatto\", \"L'insurrezione\" e \"La nemesi\".\nStoria.\nIl vascello viene varato in data stellare 49827.5 (2372) dai cantieri navali di San Francisco, dal capitano Jean-Luc Picard, un anno dopo la distruzione dell'astronave USS \"Enterprise\" (NCC-1701-D) e un anno prima dei fatti narrati in \"Primo contatto\" fu la prima nave a montare un reattore di curvatura di ottava generazione e due reattori a impulso magnetodinamici di ultima generazione \nNel 2373 l'USS \"Enterprise\" guid\u00f2 la battaglia nel settore 001 contro il cubo Borg. Quest'ultimo, prima di essere distrutto, espulse un'astronave di riserva a forma di sfera che effettu\u00f2 un viaggio indietro nel tempo per impedire il primo viaggio a curvatura di Zefram Cochrane, l'USS \"Enterprise\" la segu\u00ec e infine la distrusse ma dovette subire un attacco Borg e una parziale assimilazione dell'astronave. Dopo aver svolto la missione e riparato i danni, nel 2375 l'astronave riusc\u00ec a evitare una rilocazione forzata dei da parte dei .\nQuattro anni dopo il vascello venne seriamente danneggiato durante una battaglia con Shinzon. L'astronave venne lanciata in rotta di collisione contro la nave di Shinzon per impedire all'astronave di distruggere ogni forma di vita sulla Terra. L'USS \"Enterprise\" dopo la battaglia fece ritorno ai cantieri per effettuare le riparazioni delle nave."}
{"id": "546504", "revid": "713714", "url": "https://it.wikipedia.org/wiki?curid=546504", "title": "Renato Curi", "text": "Biografia.\n\u00c8 ricordato per via della morte avvenuta durante la gara -. La gara venne disputata allo stadio Comunale di Pian di Massiano, che oggi porta il suo nome. Oltre che l'impianto di Perugia, anche una squadra porta il suo nome, la Renato Curi Angolana che gioca a Citt\u00e0 Sant'Angelo, nel pescarese; nato nelle Marche, Curi si era infatti trasferito sin da bambino in Abruzzo con la famiglia per motivi di lavoro del padre. Riposa nel cimitero di San Silvestro a Pescara.\nCarriera.\nInizia la propria carriera nelle giovanili del , che lo preleva in giovane et\u00e0 dalla Marconi Pescara (in seguito divenuta Renato Curi, in memoria dello scomparso giocatore). Coi giallorossi \u00e8 titolare in Serie D a diciassette anni e ottiene la promozione in Serie C al termine della stagione 1970-1971. Dal 1971 al 1973 disputa due campionati di Serie C sempre con i giuliesi, poi viene prelevato dal , con cui a vent'anni esordisce in Serie B. Notato da Ilario Castagner, rimane nella categoria e passa al nella stagione 1974-1975, dov'\u00e8 tra i protagonisti della vittoria del campionato e alla prima promozione dei biancorossi in Serie A; Curi segna peraltro quattro reti stagionali, di cui due decisive contro il . Nell'annata successiva debutta in Serie A il 5 ottobre 1975 in Perugia- (0-0).\nIl 16 maggio 1976 \u00e8 proprio una rete del \"numero otto\" biancorosso (in Perugia- 1-0) a decidere la vittoria del campionato del ai danni dei bianconeri; rimane celebre, tra l'altro, la radiocronaca di Sandro Ciotti: \u00abil Perugia \u00e8 passato in vantaggio, rete di Curi su cross da destra di Novellino, niente da fare per Zoff...\u00bb alla quale, non prima di aver finito l'intervento, subentra quella di Enrico Ameri: \u00abScusa Ciotti, questo \u00e8 l'urlo del Comunale di Torino che ha appreso in questo momento la notizia che tu hai dato, ecco l'urlo del Comunale di Torino, sventolio di bandiere del Torino, la linea a Dalla Noce\u00bb. Nella stagione 1976-1977, con 28 presenze, \u00e8 determinante per il raggiungimento del sesto posto finale del Perugia, prima delle squadre escluse dalla qualificazione alla Coppa UEFA.\nIl campionato 1977-1978 inizia molto bene per il Perugia e per Curi. Il giovane calciatore, alla sua quarta stagione in biancorosso, contribuisce a raggiungere la vetta della classifica dopo cinque giornate (in coabitazione con , Juventus e Milan). Il sesto turno di campionato vede di scena al Comunale di Pian di Massiano la partita proprio contro i bianconeri. \u00c8 il 30 ottobre 1977, 30 000 spettatori gremiscono gli spalti; Curi, reduce da un infortunio, ha recuperato appena in tempo per essere della partita. La gara ha inizio alle 14:30 e il primo tempo trascorre combattuto da entrambe le parti, mentre una fitta pioggia si abbatte sul capoluogo umbro; alle 15:34, cinque minuti dopo l'inizio della seconda frazione, sugli sviluppi di una rimessa laterale nei pressi del centrocampo, Curi fa uno scatto per raggiungere la palla, ma dopo pochi metri si accascia a terra: morir\u00e0 poco dopo, stroncato da un arresto cardiaco, all'et\u00e0 di ventiquattro anni. Poche settimane dopo, il 26 novembre, l'impianto perugino sar\u00e0 intitolato alla sua memoria."}
{"id": "546509", "revid": "827882", "url": "https://it.wikipedia.org/wiki?curid=546509", "title": "Tawna", "text": ""}
{"id": "546510", "revid": "2166030", "url": "https://it.wikipedia.org/wiki?curid=546510", "title": "Paul Henri Thiry d'Holbach", "text": "Fu autore, sotto lo pseudonimo di Jean-Baptiste Mirabaud (ripreso dal nome di Jean-Baptiste de Mirabaud), del \"Sistema della Natura\" e di altre opere filosofiche. A volte scrisse anonimo o utilizz\u00f2 gli pseudonimi di Boulanger (da Nicolas-Antoine Boulanger) e di altri nomi, fra cui Fr\u00e9ret (da Nicolas Fr\u00e9ret); fu l'autore dell'opera \"Il buon senso\" che fu attribuita inizialmente dalla critica a Jean Meslier, in quanto d'Holbach ne riprendeva alcune argomentazioni. Solo lo scritto \"Tableau des Saints\" apparve con la sua vera firma di autore. D'Holbach scrisse molte delle sue opere con la collaborazione di Jacques-Andr\u00e9 Naigeon e degli enciclopedisti Denis Diderot (probabile revisore delle opere del barone) e Louis de Jaucourt.\nMaterialista e ateo, d'Holbach fu collaboratore dell'\"Encyclop\u00e9die\" di Diderot e d'Alembert, \u00e8 stato una figura di spicco dell'Illuminismo radicale europeo. Massone, fu membro della \"Loge des Neuf S\u0153urs\" del Grande Oriente di Francia a Parigi (la stessa a cui si affili\u00f2 Voltaire nell'ultimo mese della sua vita, frequentata anche da Benjamin Franklin).\nNelle sue opere filosofiche, in particolare nel \"Syst\u00e8me de la Nature\" (\"Sistema della Natura\") e nel \"Bon sens\" (\"Il buon senso\"), che ne \u00e8 un'elaborazione semplificata, d'Holbach sviluppa una metafisica materialistica e deterministica, base teorica della sua costante e, a partire dalla seconda met\u00e0 degli anni sessanta, virulenta polemica non solo anticlericale ma soprattutto anticristiana e antireligiosa. Nelle sue ultime opere, \"La politique naturelle\" e il \"Syst\u00e8me social\", d'Holbach propone un'etica sociale che nel suo radicale immanentismo, ovvero escludendo ogni remunerazione ultraterrena, si fonda su basi prettamente utilitaristiche.\nD'Holbach nell'ambito dell'Illuminismo francese svolse un ruolo importante anche come divulgatore sia di opere di carattere scientifico, concernenti in particolare i suoi campi di specializzazione, la geologia e la chimica, provenienti dall'Inghilterra georgiana e da lui tradotte in francese, sia di carattere anticlericale e antireligioso. Riun\u00ec intorno a s\u00e9, accogliendola sia nella sua dimora parigina in rue Saint-Roch, sia nella sua dimora di campagna al Grandval, un'ampia cerchia di intellettuali tra cui figuravano non solo i principali collaboratori dell'\"Encyclop\u00e9die\" e \"begli spiriti\" parigini, ma anche alcune tra le personalit\u00e0 pi\u00f9 spiccate della cultura europea settecentesca, tra cui gli illuministi David Hume, Condorcet, il citato Diderot e per un periodo anche Rousseau e Cesare Beccaria.\nBiografia.\nLa formazione olandese.\nNato a Edesheim nel Palatinato, piccolo Stato tedesco ubicato sulla riva sinistra del Reno, da una famiglia di modesti borghesi, Paul Heinrich Dietrich vi ricevette il battesimo l'8 dicembre 1723, probabilmente a pochi giorni dalla nascita, la cui data esatta resta comunque inacclarata.\nPi\u00f9 che i genitori, dei quali non si hanno che scarse notizie, per l'educazione e l'avvenire del futuro \"philosophe\" fu decisivo lo zio materno, Franciscus \"Franz\" Adam von Holbach. Costui, emigrato in Francia, si era notevolmente arricchito con fortunate speculazioni finanziarie, riuscendo a entrare nei ranghi della nobilt\u00e0 nel 1720 (sotto la reggenza di Filippo II di Borbone-Orl\u00e9ans, dopo la morte di Luigi XIV) e a divenire, otto anni pi\u00f9 tardi, barone dell'Impero. Non avendo figli, alla sua morte, avvenuta nel 1753, Franz Adam Holbach lasci\u00f2 gran parte della sua fortuna e anche il titolo nobiliare al nipote, a cui da tempo aveva preparato un avvenire in terra di Francia. Lo aveva infatti condotto una prima volta a Parigi gi\u00e0 a dodici anni, successivamente ne aveva favorito la formazione iscrivendolo alla facolt\u00e0 di diritto dell'Universit\u00e0 di Leida.\nL'ambiente olandese, protestante ma, all'epoca, dopo gli accesi contrasti tra arminiani e gomaristi del secolo precedente, pi\u00f9 tollerante di quello francese e tedesco, influenz\u00f2 il futuro illuminista e materialista, favorendone un approccio non provincializzante e anticonformistico.\nA Leida Paul Heinrich, madrelingua tedesco, insieme alle pandette e al diritto romano apprese l'inglese e perfezion\u00f2 la conoscenza del francese, lingua quest'ultima che fin\u00ec col divenire in seguito la sua abituale. La conoscenza dell'inglese, oltrech\u00e9 facilitargli importanti contatti personali, gli serv\u00ec per ampliare il raggio delle sue letture e per le traduzioni di Thomas Hobbes e dei deisti inglesi. Alcune amicizie con inglesi (tra cui bisogna annoverare il poeta Mark Akenside e il futuro uomo politico John Wilkes) risalgono agli anni universitari trascorsi a Leida.\nDopo gli studi presso l'Universit\u00e0 di Leida, trascorse il resto della sua vita in Francia. Divenne amico di Denis Diderot e fu uno dei maggiori collaboratori dell'\"Encyclop\u00e9die\", alla quale contribu\u00ec, per lo pi\u00f9 in modo anonimo, con centinaia di voci in diversi campi e discipline (la prevalente segretezza della sua partecipazione all'\"Encyclop\u00e9die\" \u00e8 per\u00f2 soprattutto dovuta al suo contributo su molte voci riguardanti la politica e la religione). Il suo salotto sarebbe presto stato tra i pi\u00f9 vivaci dell'epoca e gli incontri che vi si svolgevano attiravano molti tra gli uomini di cultura pi\u00f9 in vista del tempo. Si trattava inoltre dell'unico salotto parigino diretto da un uomo.\nMatrimonio e morte precoce della moglie.\nStabilitosi a Parigi nel 1749, dopo la fine della guerra di successione austriaca, vi ottenne la naturalizzazione francese il 10 settembre di quell'anno. Pochi mesi dopo, il 2 febbraio 1750, spos\u00f2 la figlia di una cugina, anch'essa beneficata dallo zio Franz Adam Holbach e appartenente a una famiglia di ricca borghesia francese anch'essa nobilitata di recente. Il matrimonio con Basile-Genevi\u00e8ve d'Aine, questo il nome della sposa, contribu\u00ec a radicare ulteriormente in Francia d'Holbach. Nel 1753, come detto, aveva ufficialmente assunto il titolo di barone d'Holbach.\nPer concorde testimonianza degli amici si tratt\u00f2 di un matrimonio d'amore, fatalmente funestato dalla morte precoce (avvenuta a soli 25 anni, il 27 agosto 1754) di Basile-Genevi\u00e8ve, che l'anno precedente aveva partorito al neo-barone un figlio, Fran\u00e7ois-Pierre-Nicolas. Alessandro Verri, in una lettera da Parigi al fratello, raccolse voci che collegavano l'ateismo filosofico di d'Holbach a quest'esperienza luttuosa. \"\u00abMi vien detto che l'origine del sistema filosofico del Barone e del suo calore in sostenerlo venga originalmente dall'aver veduto morire la prima sua moglie [\u2026] fra gli orrori di un'eternit\u00e0 di tormenti\u2026 D'allora in poi \u00e8 divenuto ateista furiosissimo\u2026\u00bb\". Anche se un sistema filosofico non traduce mai soltanto il vissuto soggettivo del suo autore, indubbiamente l'esperienza della precoce e tribolata scomparsa della consorte pu\u00f2 aver contribuito ad accrescere e ad alimentare i dubbi di d'Holbach circa la \"bont\u00e0 divina\" e il significato del suo \"provvidenziale intervento\" nelle vicende umane, anche se pare che d'Holbach avesse manifestato scetticismo, se non ateismo, gi\u00e0 precedentemente.\nHolbach convoler\u00e0 a seconde nozze gi\u00e0 nell'ottobre del 1756, unendosi con la sorella minore di Basile-Genevi\u00e8ve, Charlotte-Suzanne d'Aine, forse non solo per sfuggire alla solitudine e reagire al dolore, ma anche nell'intento, rivelatosi presto vano, di trovare una nuova compagna il pi\u00f9 possibile simile alla moglie defunta. Dalla seconda moglie Holbach ebbe un figlio (nato nel 1757) e due figlie (nate entrambe nel 1759, l'una all'inizio e l'altra alla fine dell'anno). Pur senza mai giungere a una definitiva rottura, dalle notizie desumibili dai \u00abpettegolezzi\u00bb di Diderot nella sua corrispondenza con Sophie Volland, il secondo matrimonio del barone conobbe momenti di gelosia, di freddezza e noncuranza.\nL'unico grande amore era stato quello tributato alla prima moglie. Del resto, dalle testimonianze rimasteci, il carattere di d'Holbach non era un carattere facile. Anche nei confronti di un grande amico come Diderot fu spesso \u00ab\"intrattabile\"\u00bb, facendo non di rado scontare a chi godeva della sua proverbiale ospitalit\u00e0 i suoi improvvisi malumori, le sue ubbie di malato immaginario, ma anche, come nota Sebastiano Timpanaro, l'amarezza che nasceva \u00ab\"dallo sdegno che provava nello studiare la storia umana troppo piena di dolori e misfatti, \u201cdi atrocit\u00e0 dell'uomo e della natura\u201d\"\u00bb.\nAmicizie e collaborazione all\"'Encyclop\u00e9die\".\nA Parigi d'Holbach aveva conosciuto Friedrich Melchior Grimm, un attivo intellettuale che, tramite la sua \"Corr\u00e9spondance Litt\u00e9raire\", forniva ai potenti \u00abilluminati\u00bb d'Europa periodiche informazioni sulla vita parigina e sulle sue correnti artistiche e culturali. Era un efficace diffusore delle idee degli enciclopedisti ma, soprattutto, aveva incontrato colui che sarebbe divenuto il suo amico pi\u00f9 inseparabile, Denis Diderot, che lo coinvolse subito pienamente nell'impresa dell'Encyclop\u00e9die, della quale, nel 1751, era appena uscito il primo volume. Dal 1751 e fino al compimento della grande opera, d'Holbach scrisse per l'Encyclop\u00e9die centinaia di articoli (circa 438) contrassegnati nel secondo volume dalla sigla \u00ab\u2013 . \u2013\u00bb e, pi\u00f9 tardi, siglati da un solo trattino, ma anche molti altri articoli n\u00e9 firmati, n\u00e9 siglati, tuttora non tutti identificati con certezza.\nNel primo periodo dell'Encyclop\u00e9die, ossia fino alla forzata sospensione del 1759, d'Holbach si impegn\u00f2 nella redazione di voci dedicate alla chimica, alla mineralogia e alla geologia, utilizzando i suoi talenti di studioso e la sua padronanza delle lingue in un'opera di divulgazione dei risultati acquisiti, in particolare dai mineralogisti e chimici tedeschi (specialmente Georg Ernst Stahl). Se la chimica del flogisto di Stahl era destinata a ricevere un colpo mortale dalle scoperte di Lavoisier, dai suoi studi di chimica e mineralogia d'Holbach desunse comunque impulsi importanti per la strutturazione del suo materialismo, nel quale movimento ed energia risultano coessenziali alla materia al punto che non \u00e8 n\u00e9 necessario, n\u00e9 possibile concepirli come \u00abimpressi\u00bb a una materia passiva e inerte da un agente spirituale o divino, come continuavano a ritenere, sia pure in modi assai diversi, cartesiani e newtoniani \"\u00e0 la page\". La materia in d'Holbach, come gi\u00e0 in John Toland e Diderot, \u00e8 di per s\u00e9 \u00abmateria actuosa\u00bb, ovvero materia viva e fonte essa stessa dell'energia che muove il cosmo e gli elementi che lo compongono.\nLa campagna antireligiosa.\nQuando nel 1759, a seguito dello scandalo destato dalla pubblicazione dell'opera apertamente materialistica e antireligiosa di Claude-Adrien Helv\u00e9tius \"De l'esprit\", intervenne un generale inasprimento della censura e il potere politico revoc\u00f2 l'autorizzazione a pubblicare l\"'Encyclop\u00e9die\", Diderot, abbandonato da D'Alembert, pot\u00e9 trovare in d'Holbach, oltrech\u00e9 in Louis de Jaucourt un collaboratore non solo deciso a sostenerlo nella sua caparbia volont\u00e0 di portare a compimento l'impresa enciclopedica, ma anche intenzionato a radicalizzarne l'orientamento materialistico e antireligioso.\nPer reagire agli attacchi da cui erano investiti i \"philosophes\" sui fronti pi\u00f9 diversi (dai pulpiti al palcoscenico, ai parlamenti, alle gazzette in mano a giansenisti e gesuiti), d'Holbach utilizz\u00f2 una duplice strategia in grado di eludere l'accentuata repressione della libert\u00e0 di stampa che la monarchia assolutista e le fazioni clericali erano momentaneamente riuscite a imporre.\nDa un lato fece del suo \u00absalotto\u00bb un punto di incontro, di discussione e confronto tra diplomatici e intellettuali di stanza o di passaggio a Parigi, dando inizio ai suoi famosi ricevimenti, il gioved\u00ec e la domenica all'ora di pranzo nella sua casa di rue Saint-Roch \u2013 oggi ubicata al numero 8 di rue de Moulins \u2013 o, nei periodi di villeggiatura, nel suo castello del Grandval, presso Sucy, a poche miglia da Parigi. D'altro lato scelse la strada delle pubblicazioni clandestine che permettevano di esprimere senza censure n\u00e9 autocensure il proprio pensiero in tutta chiarezza. Promosse dunque la pubblicazione di testi anonimi o pseudonimi, attribuendo per lo pi\u00f9 il libro stampato clandestinamente, e con falsa indicazione di tempo e luogo di edizione, ad autori gi\u00e0 defunti da tempo.\nSe il procedimento non costituiva ovviamente una novit\u00e0 ed esisteva in tutta Europa, in particolare nei Paesi Bassi, Inghilterra e Francia, una vera e propria tradizione di \u00abletteratura clandestina\u00bb, nuova fu la coerenza e la determinazione con cui il barone persegu\u00ec il suo intento di distruzione del pregiudizio e dell'oscurantismo, il suo proposito di riforma antireligiosa e, sul terreno politico, la sua proposta antiassolutistica. Questa strategia implicava evidentemente un sacrificio della propria fama in vita: di molte opere di d'Holbach si \u00e8 saputo solo dopo la sua morte e di altre si continua a discutere se siano integralmente sue o da lui solo promosse e ispirate e redatte invece dai suoi collaboratori, gli adepti di quella che venne chiamata la \"coterie d'Holbach\", la \u00abconsorteria\u00bb segreta del barone che vide in Jacques-Andr\u00e9 Naigeon (1735-1810) il suo elemento pi\u00f9 attivo, anticlericale e anticattolico convinto.\nSe il problema della costituzione di un corpus integrale delle opere di d'Holbach resta tuttora irrisolto, il problema attribuzionistico non merita di essere sopravvalutato. Anche se alcune sue pagine fossero state effettivamente ritoccate da Diderot o fossero state redatte da Naigeon, la sostanza della posizione ideologica di d'Holbach non cambia.\nLa rinuncia all'egotismo d'autore \u00e8 del resto in d'Holbach scelta deliberata. Lo attesta senza ombra di dubbi la sua lettera del 27 aprile 1765, scritta nell'imminenza della ripresa della pubblicazione dell'Encyclop\u00e9die: \u00abLe sigle in fondo agli articoli scompariranno e ci\u00f2 sar\u00e0 vantaggioso almeno per quelli che, come me, non possono avere che un'esistenza collettiva nella Repubblica delle Lettere\u00bb.\nL'anonimato fu dunque il prezzo che d'Holbach si risolse a pagare per non vedersi costretto a contrabbandare l'ateismo sotto finte professioni di fede teista. Dev'essere per\u00f2 sottolineato che da un certo momento in poi, quando si \u00e8 concentrato sugli aspetti morali della sua filosofia, d'Holbach ha attenuato la sua professione di ateismo, arrivando addirittura a proporre ai cristiani di far propri alcuni principi etici da lui proposti.\nLa \"Boulang\u00e9rie\" in azione. D'Holbach e i fratelli Naigeon.\nPer la stampa e la diffusione clandestina dei \u00abpasticcini\u00bb sfornati dalla sua \u00abboulang\u00e9rie\u00bb \u2013 cos\u00ec scherzosamente chiamava la \u00abpanetteria\u00bb holbachiana Diderot, in quanto sia lui, sia il barone avevano curato l'edizione di opere postume di Nicolas-Antoine Boulanger \u2013 d'Holbach poteva giovarsi dell'aiuto del fratello minore di Naigeon, \u00abcontrollore dei viveri\u00bb a Sedan. Suo tramite i manoscritti inviati a tipografi olandesi, una volta stampati, venivano fatti rientrare in Francia ricorrendo agli espedienti pi\u00f9 vari.\nSe all'interno dell'amministrazione nell'ultimo periodo del regno di Luigi XV non mancavano connivenze e possibili complicit\u00e0, tali comunque da permettere che l'edizione completa dell\"'Encyclop\u00e9die\", nonostante ogni ostacolo, giungesse alla fine in porto, non bisogna dimenticare che il partito clericale manteneva intatta la sua forza, sia dai pulpiti, sia nei parlamenti, nei tribunali e sulle gazzette.\nChi veniva scoperto in possesso di libri holbachiani subiva severe condanne. Il ritrovamento di due copie del \"Cristianesimo svelato\" \u2013 il libro con cui d'Holbach aveva inaugurato la sua strategia clandestina\u00a0\u2013 cost\u00f2, nell'ottobre del 1768, la tortura e nove anni di carcere a un garzone di spezieria che ne aveva trattenuta una per s\u00e9 e data l'altra al suo padrone, cinque anni di carcere al venditore clandestino e il manicomio a vita alla moglie di costui, ritenuta complice.\nIl 'salotto' di casa d'Holbach.\nDiversa era la funzione del \u00absalon\u00bb. I ricevimenti del barone non erano conciliaboli riservati ai soli materialisti e atei. Ospitavano ambasciatori e diplomatici dei pi\u00f9 diversi stati europei, \"philosophes\" e intellettuali di diverse tendenze, dal cristianesimo rivissuto illuministicamente sulla falsariga del \u00abcristianesimo ragionevole\u00bb di John Locke, al deismo di stampo volterriano, all'aperto materialismo ateo. Intellettuali di prima grandezza, ma certo non seguaci di Diderot e d'Holbach, come David Hume, l'abate Ferdinando Galiani, Cesare Beccaria, Benjamin Franklin, l'abb\u00e9 Raynal, Adam Smith, Laurence Sterne, David Garrick e, per poco, Jean-Jacques Rousseau, poterono discutervi i pi\u00f9 vari argomenti scientifici, filosofici e letterari in un contesto di grande apertura ideologica.\nQuando poi nel 1765 l'\"Encyclop\u00e9die\" pot\u00e9 riprendere la pubblicazione e gli ultimi dieci volumi, che nel frattempo Diderot aveva continuato a predisporre per la stampa, uscirono tutti insieme, gli articoli pi\u00f9 notevoli di d'Holbach non riguardavano pi\u00f9 la chimica e la mineralogia, bens\u00ec i costumi di popoli extraeuropei, \u00abselvaggi\u00bb o comunque esponenti di civilt\u00e0 diverse da quelle europee-mediterranee di cui il barone prendeva in considerazione soprattutto i diversi culti e le varie concezioni religiose. Tra i lemmi pi\u00f9 significativi attribuiti con certezza a d'Holbach si segnalano le voci \u00abPreti\u00bb, \u00abRappresentanti\u00bb, \u00abTeocrazia\u00bb. Dalla collaborazione alla seconda fase dell\"'Encyclop\u00e9die\" emerge con chiarezza che l'impegno \u00abetnologico\u00bb del barone nello studio delle religioni \u00abprimitive\u00bb mirava allo scopo di cercare in esse quel connubio di \u00abpaura e ignoranza\u00bb che costituisce ai suoi occhi il fondamento ultimo di ogni concezione antropo-teocentrica, un connubio che, a suo avviso, permaneva non scalfito nelle stesse religioni dei popoli cosiddetti civili, Cristianesimo incluso.\nIl viaggio in Inghilterra.\nDal luglio al settembre del 1765 d'Holbach comp\u00ec un viaggio in Inghilterra da cui trasse spunti critici che rivers\u00f2 nelle sue riflessioni politiche ulteriori. L'osservazione \"on field\" [sul campo] della vita politica inglese sar\u00e0 ancora alla base delle \u00abRiflessioni sul governo britannico\u00bb contenute nel \"Syst\u00e8me social\", una sua opera redatta otto anni pi\u00f9 tardi. A fronte della diffusa anglomania, propagata gi\u00e0 dal Voltaire delle \"Lettere inglesi\", a fronte dell'esaltazione della \u00ablibera Inghilterra\u00bb, paradigma di una forma equilibrata di governo contrapposto all'oppressione tipica dei regimi assolutistici prevalenti all'epoca nell'Europa continentale, d'Holbach notava che l'equilibrio politico che avrebbe dovuto garantire un'effettiva libert\u00e0 era in gran parte fittizio: monarchia, nobili e clero costituivano \"de facto\" un'unica santa alleanza e i deputati della Camera bassa, non revocabili dai loro rappresentati, finivano di norma col farsi comprare o lasciarsi asservire dal blocco reazionario.\nGli ultimi anni e le esequie religiose.\nGli ultimi anni di d'Holbach coincisero con un progressivo deterioramento delle sue condizioni di salute e con la scomparsa di coloro che, accanto a lui, erano stati i protagonisti dell'illuminismo francese. Gi\u00e0 nel 1777 un grave attacco di gotta e di nefrite lo aveva condotto a un passo dalla morte. Ce lo rivela Diderot che al comune amico Grimm scriveva: \u00abA questo pericolo aggiungete la sua mezza cultura in fatto di chimica, medicina e farmacologia e un'impazienza di carattere che gli fa provare dieci farmaci in una sola mattinata\u00bb. Nel 1771 era morto Helv\u00e9tius, nel 1778 il patriarca Voltaire, nel 1783 D'Alembert. Nel 1784 mor\u00ec anche Diderot, l'amico pi\u00f9 caro e fedele.\nD'Holbach si spense, come detto, il 21 febbraio 1789, all'et\u00e0 di 66 anni. La clandestinit\u00e0 dei suoi scritti antireligiosi fece s\u00ec che non emersero obiezioni e ostacoli a esequie religiose: la sua sepoltura avvenne cos\u00ec nella chiesa parrocchiale di Saint-Roch (dove venne sepolto anche Diderot), costituendo l'ultimo atto del suo diuturno anonimato, quasi una forma di nicodemismo del XVIII secolo. Negli stessi giorni in Francia si stavano svolgendo le elezioni dei \u00abrappresentanti\u00bb agli Stati generali.\nD'Holbach non fu testimone degli eventi che avrebbero trasformato la Francia e l'Europa, ma, per quanto anonimamente, il suo contributo alla causa della rivoluzione e dei diritti dell'uomo, Paul Henri Thiry, barone d'Holbach, non aveva certo mancato di recarlo.\nIl pensiero.\nD'Holbach fu uno scrittore molto prolifico, ma mantenne spesso un velo di segretezza sulle proprie pubblicazioni a causa del loro carattere sovversivo e per mettersi al riparo di una censura dell'Ancien R\u00e9gime estremamente efficace. La prima opera veramente caratteristica di d'Holbach, dopo la traduzione in francese di numerose opere scientifiche, pu\u00f2 essere considerata \"Le Christianisme d\u00e9voil\u00e9\" (\"Il Cristianesimo svelato\"). Il libro fu pubblicato nel 1766, come opera postuma di Nicolas-Antoine Boulanger con la falsa datazione: Londra 1756. In questo testo d'Holbach esprime i convincimenti non solo anticlericali, bens\u00ec anticristiani maturati con l'approfondimento della conoscenza delle religioni \u00abselvagge\u00bb. Per d'Holbach il cristianesimo non costituisce quel progresso che pretende di rappresentare rispetto ai culti primitivi, presentandosi come unico detentore dell'unica rivelazione divina. Insieme ai mali propri della \u00abbarbarie\u00bb \u2013 evidenti nelle cruente e incruente persecuzioni secolari che il cristianesimo ha esercitato sui suoi \u00abdissidenti\u00bb e su chi era di diversa fede e opinione, fossero anche gli ebrei da cui i cristiani avevano tratto il libro sacro e l'istituzione sacerdotale-ecclesiastica\u00a0\u2013 il cristianesimo nell'alleanza con il platonismo stretta dai Padri della Chiesa, per d'Holbach aveva propagato una concezione del mondo spiritualistica che costituiva un ostacolo epistemologico notevole per chiunque intendesse studiare la natura \"iuxta propria principia\" (secondo i suoi principi propri) sulla base del \"lumen naturale\" o sano intelletto umano. Se nel \"Cristianesimo svelato\" permane qualche traccia deistica e sussiste qualche speranza di vedere dissociati i monarchi dal clero, il successivo libro (il \"Sistema della Natura,\" pubblicato in forma clandestina ma diffuso in proporzioni del tutto inedite, studiato dagli artigiani e dalle donne come dai \"savants\" in tutta l'Europa occidentale) parve non solo troppo ateo, ma anche eccessivamente anticristiano e antimonarchico addirittura a un lettore acuto e nemico dell\"'Infame\" come il pi\u00f9 moderato deista Voltaire, che pure apprezzava lo stile di scrittura e la personalit\u00e0 del barone. \nTra il 1766 e il 1770 Holbach fece piovere una vera e propria grandine di libri e libelli antireligiosi e anticlericali spesso tradotti dall'inglese. Tra di essi bisogna segnalare almeno \"La contagion sacr\u00e9e\" (Il contagio religioso), le \"Lettres \u00e0 Eug\u00e9nie\" (Lettere a Eugenia), lHistoire critique de J\u00e9sus-Christ\" (Storia critica di Ges\u00f9 Cristo), la \"Th\u00e9ologie portative (\"Teologia portatile o dizionario abbreviato della religione cristiana\"),\" lEssai sur les pr\u00e9jug\u00e9s\"\" (\"Saggio sui pregiudizi, 1770\"). \"Come rileva il gi\u00e0 citato Sebastiano Timpanaro, dal punto di vista storico-filologico d'Holbach non dimostra particolare vocazione o preparazione: i suoi testi conservano interesse soprattutto in quanto rivelano la progressiva maturazione nella sua mente di quelli che saranno i capisaldi della sua opera teoricamente pi\u00f9 impegnativa, il \"Systeme de la Nature\" (Sistema della natura). Tuttavia il susseguirsi incalzante di traduzioni e pubblicazioni di carattere antireligioso, oltrech\u00e9 l'esigenza avvertita da d'Holbach di chiarire meglio a s\u00e9 stesso determinati problemi-chiave, manifesta un chiaro intento \u00abpratico\u00bb: la canalizzazione della battaglia dei \"philosophes\" in un preciso movimento di contrattacco rispetto alla reazione oscurantistica coagulatasi in occasione del caso Helv\u00e9tius.\nIl \"Sistema della natura\" e \"Il buon senso\".\nNel 1770 a breve distanza l'una dall'altra comparvero due edizioni del \"Systeme de la Nature\", con falso luogo di stampa (Londra) e sotto il nome di \"Jean-Baptiste Mirabaud\", ripreso da un traduttore e polemista antireligioso deceduto da tempo, Jean-Baptiste de Mirabaud.\nLa paternit\u00e0 holbacchiana dell'opera sar\u00e0 rivelata solo dopo la sua morte. Nel \"Sistema della Natura\" la rottura con il deismo diventa definitiva e irrecuperabile. Al contempo in d'Holbach si \u00e8 definitivamente fatta strada la convinzione che assolutismo politico e oppressione clericale, anche se talora in apparente conflitto tra loro, sono sostanzialmente solidali e debbono quindi essere combattuti insieme. Secondo quanto scrive d'Holbach: \u00abSenza la Corte la Chiesa quasi non pu\u00f2 prosperare, lo Spirito Santo vola con un'ala sola. \u00c8 a corte che in ultima istanza si decide l'ortodossia. Gli eretici sono sempre coloro che non pensano come alla corte. Le divinit\u00e0 di quaggi\u00f9 regolano comunemente la sorte delle divinit\u00e0 di lass\u00f9. Senza Costantino Ges\u00f9 Cristo sulla terra avrebbe fatto una assai magra figura\u00bb.\nNel 1772 d'Holbach pubblica una sintesi del suo sistema, \"Le bon sens\". Pur non introducendo innovazioni di rilievo rispetto al \"Sistema della natura\", ne \"Il buon senso\" d'Holbach riesce a evidenziare i punti veramente nodali dell'opera maggiore, su uno sfondo polemico anche pi\u00f9 vigoroso e coerente. Il libro fu considerato cos\u00ec pericoloso da parte della Chiesa cattolica, che ne fu anche messa all'indice la traduzione italiana del 1808: \"Il Buon Senso, ossia Idee naturali opposte alle soprannaturali\", nella quale d'Holbach scriveva: \u00abL'idea di un Dio terribile, raffigurato come un despota, ha dovuto rendere inevitabilmente malvagi i suoi sudditi. La paura non crea che schiavi [\u2026] che credono che tutto divenga lecito quando si tratta o di guadagnarsi la benevolenza del loro Signore, o di sottrarsi ai suoi temuti castighi. La nozione di un Dio-tiranno non pu\u00f2 produrre che schiavi meschini, infelici, rissosi, intolleranti.\u00bb\nContemporaneamente al \"Buon senso\" d'Holbach cur\u00f2 anche il rilancio del materialista inglese del Seicento, Thomas Hobbes di cui tradusse l'importante \"Human Nature\".\nLa proposta etico-politica.\nDal 1773 alla data della sua morte nel 1789, comincia l'ultima fase della produttivit\u00e0 holbachiana, dedicata alla \"pars construens\" del suo sistema. Il barone passa dall'opera di demolizione dei pregiudizi religiosi alla proposta di un rinnovamento etico-sociale che si fonda su una concezione morale e politica decisamente laica e immanente.\nD'Holbach pubblica dunque in forma anonima nel 1773 \"La politique naturelle\" (La politica naturale) e il \"Syst\u00e8me social\" (Sistema sociale) a cui si aggiungono nel 1776 \"La morale universelle\" (La morale universale) e l'\"Ethocratie\" (L'Etocrazia o \u00abprogetto di unione della morale con la politica\u00bb). Quest'ultima opera, dedicata al nuovo re di Francia, Luigi XVI manifesta una qualche rinnovata speranza nelle potenzialit\u00e0 (auto)riformatrici della monarchia francese, dopo la fine del lungo regno corrotto e dissestato del suo predecessore. Del resto anche l'illuminista radicale d'Holbach non riesce a pensare a riforme che non provengano \u00abdall'alto\u00bb, che non provengano cio\u00e8 dalla volont\u00e0 di un potere sovrano illuminato dall'azione rischiaratrice dei \"philosophes\". D'Holbach \u00e8 estraneo a ogni progetto di riforma economico-sociale egualitaria. Pur riconoscendo la superiorit\u00e0 morale delle repubbliche, fondate \u00e0 la Montesquieu sulla virt\u00f9, accetta la monarchia costituzionale con divisione dei poteri. Il potere legislativo per d'Holbach spetta ai \u00abrappresentanti\u00bb (si veda la voce enciclopedica da lui dedicata al tema), ma sebbene non si esprima con piena chiarezza circa l'estensione del corpo elettorale, appare evidente che egli pensa a un suffragio assai largo in quanto considera come potenziali elettori non solo i ricchi o i privilegiati, ma anche chi lavori una terra di sua propriet\u00e0 e in una certa misura anche coloro che si guadagnano da vivere con un lavoro che non sia quello del servo o del lacch\u00e8. L'assemblea parlamentare pu\u00f2 riunirsi anche contro la volont\u00e0 del re; i rappresentanti, a differenza di quanto d'Holbach aveva visto in Inghilterra, sono revocabili dai loro elettori. I ministri vengono eletti dall'assemblea e non scelti dal monarca: la divisione dei poteri coincide \"de facto\" con la preminenza del legislativo sull'esecutivo. Il diritto centrale della societ\u00e0 che sta imborghesendosi, il diritto di propriet\u00e0, \u00e8 conservato, ma vengono criticate con asprezza le usurpazioni monarchiche e nobiliari. Pur nobilitato di recente, il barone considera l'aristocrazia come una casta usurpatrice. Se l\"'optimum\" sarebbe la sua completa abolizione, per un buon funzionamento della societ\u00e0 \u00e8 comunque indispensabile quanto meno eliminare l'ereditariet\u00e0 incondizionata dei titoli e privare delle prerogative nobiliari chi se ne sia reso indegno. D'Holbach \u00e8 un risoluto avversario dei privilegi feudali: corv\u00e9es, pedaggi e altre servit\u00f9 vanno eliminate. D'Holbach propone che l'educazione del principe ereditario della corona francese cessi di essere prerogativa di precettori ecclesiastici e cortigiani per essere affidata invece alla \u00abnazione\u00bb. Nazionale e pubblica dev'essere l'educazione di tutti i cittadini, in quanto tutto il popolo ha diritto ad essere istruito contro i tiranni e i preti nemici del sapere che lo hanno reso servo per secoli e secoli. D'Holbach rivendica inoltre la piena libert\u00e0 di pensiero e di stampa, libert\u00e0 di satira e di critica: nessuna condanna pu\u00f2 essere comminata per reati d'opinione. \u00abIn politica, sostiene nella sua \"Etocrazia\", i sistemi stravaganti sono puniti a sufficienza dal disprezzo, dalla derisione e dall'oblio\u00bb.\nUn altro elemento caratterizzante il pensiero holbacchiano \u00e8 il suo deciso antimilitarismo: le guerre di conquista sono espressione di barbarie in un'epoca che deve promuovere gli scambi commerciali, il monarca non pu\u00f2 pretendere di dominare terre lontane (ovvero lo stato dev'essere nazionale), i militari di carriera sono considerati un flagello non solo nei riguardi dei popoli che si accingono a soggiogare con la violenza delle armi, ma anche nei confronti dei loro compatrioti, in quanto utilizzati in caso di sommosse, proteste e sollevamenti popolari. Tranne il caso di guerre difensive d'Holbach prevede per i militari di truppa, preferibilmente volontari e non coscritti, una sorta di \u00abservizio civile\u00bb: ovvero un impiego in lavori di pubblica utilit\u00e0. In materia di giustizia d'Holbach si oppone alla venalit\u00e0 delle cariche ancor sempre presente nella Francia settecentesca, cos\u00ec come critica l'esasperante lentezza dei procedimenti giudiziari. In pieno accordo con le posizioni degli illuministi lombardi Cesare Beccaria e Pietro Verri. d'Holbach manifesta la sua netta avversione all'impiego della tortura, quale che sia il pretesto accampato per servirsene, come il ripudio della pena di morte, tranne che per i casi di omicidio premeditato ed efferato.\nNel suo determinismo il barone non imputa evidentemente il crimine alla per lui inesistente \u00ablibera volont\u00e0\u00bb degli individui, ma considera i delinquenti alla stregua di \u00abmalati\u00bb in taluni casi \u00abincurabili\u00bb e dunque pericolosi al pari degli animali che siamo costretti ad abbattere e ad eliminare qualora divengano fonte di contagi letali. Contro Voltaire, che ne \"Le Mondain\" aveva esaltato i vantaggi arrecati dal lusso alla societ\u00e0 nel suo complesso, d'Holbach \u00e8 ostile a ogni forma di \u00absciupio vistoso\u00bb e propugna una politica agraria fondata sulla ripartizione dei terreni tra il maggior numero possibile di piccoli proprietari. Diffidente anche nei confronti di un accentuato sviluppo del commercio, d'Holbach raccomanda la creazione di \u00abopifici pubblici\u00bb, cio\u00e8 fabbriche di propriet\u00e0 statale (idea che sar\u00e0 fatta propria dai socialisti), in grado di contrastare la disoccupazione e la povert\u00e0, dimostrandosi quindi un sostenitore dell'economia mista, e non del \"laissez-faire\" o del liberismo, sostenuto da molti illuministi.\nAl pari di Condorcet d'Holbach \u00e8 uno dei rari filosofi maschi dell'epoca disposto a rivendicare la parit\u00e0 di diritti, e quindi di educazione e di istruzione delle donne. Lui stesso monogamo, come John Milton rivendica il diritto al divorzio e, pur senza eccessive concessioni ad un ethos \u00abanimalistico\u00bb, \u00e8 convinto che l'insegnamento della storia naturale mostrando l'affinit\u00e0 dell'uomo con gli altri esseri sensibili, educher\u00e0 l'umanit\u00e0 a una maggiore mitezza nei confronti delle bestie, consapevole per esperienza che chi tormenta gli animali non ha scrupoli neppure nel tormentare gli uomini. Egli osserva:\nConclusioni generali.\nLa sua opera pi\u00f9 nota resta comunque il \"Syst\u00e8me de la nature, ou des Lois du Monde Physique et du Monde Moral\" (2 volumi, Londra 1770): in essa egli nega l'esistenza dell'anima e di qualsiasi propriet\u00e0 o sostanza spirituale e sostiene che materia e moto formano il mondo, il quale \u00e8 auto-creato, eterno e governato da un rigido determinismo, il quale giustifica ogni evento.\nSecondo d'Holbach anche l'uomo \u00e8 \"un essere puramente fisico\", sottoposto alla ferrea necessit\u00e0 che lega insieme tutti i fenomeni naturali col rapporto di causa ed effetto, e la sua materia \u00e8 organizzata in modo tale da produrre il pensiero: le stesse facolt\u00e0 intellettuali, pertanto, sono modi d'essere e di comportarsi risultanti dall'organizzazione del corpo umano. La libert\u00e0 \u00e8 una pura illusione, e con essa il libero arbitrio: in realt\u00e0 l'uomo cerca ci\u00f2 che ritiene utile al proprio benessere, secondo una sorta di legge fisica naturale (\"la gravitazione dell'individuo su se stesso\"). Questo \u00e8 ci\u00f2 che la ragione e l'esperienza ci dicono: pertanto le \"verit\u00e0\" della religione (dall'esistenza di Dio all'immortalit\u00e0 dell'anima) sono sciocche superstizioni, mantenute in vita dagli interessi del clero che sfrutta l'ignoranza delle cause naturali.\nD'Holbach esalta l'ateismo, concepito come primo gradino verso la virt\u00f9 (\"la vera virt\u00f9 \u00e8 incompatibile con la religione\"): l'ateo conosce le leggi della natura e conosce la propria natura, sa ci\u00f2 che essa gli impone e pertanto pu\u00f2 seguirla, assecondando il proprio impulso verso la felicit\u00e0. D'Holbach ritiene, pertanto, che non si debba condannare la ricerca del piacere e della felicit\u00e0 terrena, purch\u00e9 l'interesse singolo non contraddica l'interesse collettivo: la condotta di ognuno deve riuscire a conciliargli la benevolenza dei propri simili, necessaria alla sua stessa felicit\u00e0, e pertanto dev'essere diretta all'utilit\u00e0 del genere umano. Il potere pubblico pu\u00f2 e deve indurre gli uomini a seguire tali comportamenti attraverso incentivi e pene.\nIl materialismo ateo di d'Holbach, pertanto, a differenza da quello di Julien Offray de La Mettrie o del marchese de Sade, \u00e8 mosso da un interesse etico - politico. Egli, coerentemente, si impegn\u00f2 in battaglie politiche, come quella per l'abolizione dei privilegi ereditari di classe, e vagheggi\u00f2 l'attuazione di una \"etocrazia\", versione originale di uno stato utilitaristico. \nPer d'Holbach il conflitto sociale deriva unicamente dal fatto che i vari gruppi sociali non conoscono i loro veri interessi, in quanto tali armonizzabili.\nEredit\u00e0.\nD'Holbach influenzer\u00e0, postumo, grandi pensatori come Nietzsche, Marx, Feuerbach, Charles Darwin, Leopardi.\nTra i rivoluzionari francese, Holbach riscuoteva simpatie tra i Cordiglieri mentre i Giacobini erano pi\u00f9 spiccatamente rousseauiani e i Girondini si rifacevano pi\u00f9 a Voltaire e agli enciclopedisti moderati (del Club era membro Condorcet).\nIn particolare tra i cordiglieri ammiravano il barone, specialmente per le sue proposte politiche, i due \"Indulgenti\" Georges Jacques Danton e Camille Desmoulins, e l'editore dell\"'Ami du peuple\" Jean-Paul Marat.\nL'ex collaboratore di Holbach, Naigeon, durante la Rivoluzione simpatizz\u00f2 per le iniziative pi\u00f9 anticlericali e critic\u00f2 Robespierre per aver istituito l'effimera religione di Stato deista del Culto dell'Essere Supremo nel giugno 1794 (facendo sue le critiche di Rousseau, il rivoluzionario giacobino diceva \"l'ateismo \u00e8 aristocratico\").\nHolbach nella cultura di massa.\nIl barone condusse una vita esemplare sotto il profilo morale, che probabilmente ispir\u00f2 il personaggio di M. de Wolmar, lo scettico altruista della \"Nouvelle H\u00e9lo\u00efse\" di Jean-Jacques Rousseau.\nIl personaggio romanzato di Holbach \u00e8 presente anche nell'opera teatrale su Diderot \"Il libertino\" (1997) di \u00c9ric-Emmanuel Schmitt, il quale ispir\u00f2 l'omonimo film del 2000 di Gabriel Aghion; l'ambientazione \u00e8 nella casa di campagna dove un giovane Diderot rappresenta un illuminista radicale e gaudente, assai simile al tipo di personaggio solitamente rappresentato da Giacomo Casanova. Il barone \u00e8 un personaggio secondario che \u00e8 invece raffigurato come un simpatico intrattenitore, nonch\u00e9 uno stravagante inventore di curiose macchine tra cui un Piganino (un pianoforte immaginario in cui il suono si ricava da dei maiali di diverse dimensioni)."}
{"id": "546512", "revid": "363629", "url": "https://it.wikipedia.org/wiki?curid=546512", "title": "Savilian Chair of Geometry", "text": "La Savilian Chair of Geometry \u00e8 una cattedra assegnata a professori di Matematica presso l'Universit\u00e0 di Oxford, definiti Professori Saviliani.\nLa cattedra di matematica fu fondata nel 1619 da Henry Savile, fondatore anche della \"Savilian Chair of Astronomy\" (la cattedra di Astronomia) presso la stessa universit\u00e0. Lo stesso Sir Savile stabil\u00ec il programma didattico che i singoli professori sono ancora oggi tenuti a seguire e l'obbligo per ogni professore di depositare gli appunti del proprio corso presso la Biblioteca dell'Universit\u00e0.\nIl programma \u00e8 costituito dallo studio degli Elementi euclidei, dalle sezioni coniche di Apollonio di Perga e dall'opera omnia di Archimede di Siracusa. Inoltre, i professori sono tenuti a spiegare le applicazioni pratiche della matematica e a insegnare l'aritmetica, la meccanica e la teoria della musica."}
{"id": "546519", "revid": "767487", "url": "https://it.wikipedia.org/wiki?curid=546519", "title": "The Distillers", "text": "The Distillers sono un gruppo musicale punk rock statunitense attivo dal 1998 al 2006, e ritornato sulle scene nel 2018.\nStoria del gruppo.\nLa prima apparizione avvenne nel 1998, quando la cantante e chitarrista australiana Brody Dalle incontr\u00f2 la bassista Kim Chi, presto si aggiunsero la chitarrista Rose Casper Mazzola e il batterista Matt Rose. Con la Hellcat Records pubblicarono l'album omonimo nell'aprile del 2000.\nIl secondo lavoro, \"Sing Sing Death House\" usc\u00ec nello stesso anno, ma fu ripubblicato nel 2002, data la popolarit\u00e0 acquistata dalla traccia \"Seneca Falls\", apparsa nel videogioco \"Tony Hawk's Pro Skater 4\". In questo periodo Kim Chi aveva lasciato la band ed \u00e8 stata sostituita da Ryan Sinn; a lei successivamente si un\u00ec anche Matt Rose nella band The Original Sinners. Casper invece fu costretta a lasciare il gruppo per problemi di tossicodipendenza. Nell'estate 2002 i Distillers erano formati dalla Dalle, Ryan Sinn e il nuovo batterista Andy \"Outbreak\" Granelli (ex Nerve Agents). Date estive assieme a No Doubt e Garbage furono programmate, per poi essere annullate.\nIl chitarrista/cantante Tony Bevilacqua si un\u00ec alla band poco prima del loro terzo e ultimo lavoro del 2003, \"Coral Fang\", prodotto dalla Sire, dato il recente divorzio della frontwoman con Tim Armstrong della Hellcat, infatti questa torn\u00f2 ad essere nota col cognome \"Dalle\". Nel 2005 Granelli abbandono la band per suonare con i Darker My Love, e Sinn invece per gli Angels &amp; Airwaves.\nInizialmente, i due membri restanti negarono la rottura, dicendo d'essere solo in pausa, ma entro la fine del 2006 annunciarono formalmente lo scioglimento e continuarono assieme la loro carriera con una nuova formazione, gli Spinnerette.\nNel gennaio 2018 hanno annunciato la reunion con il nome originale The Distillers, confermando vari concerti negli Stati Uniti."}
{"id": "546521", "revid": "1833487", "url": "https://it.wikipedia.org/wiki?curid=546521", "title": "Sampietrino", "text": "Il sampietrino o sanpietrino \u00e8 il blocchetto di leucitite utilizzato per la realizzazione del lastricato stradale di uso comune nel centro storico di Roma e in piazza San Pietro per pavimentare strade o piazze. Ne esistono di diversi tipi e dimensioni: i pi\u00f9 grandi misurano ; quelli pi\u00f9 comuni misurano ; mentre i pi\u00f9 piccoli, , sono molto rari ma si trovano in alcuni dei luoghi storici di Roma, come in piazza Navona.\nIl sampietrino \u00e8 utilizzato prevalentemente nell'Italia centrale, mentre nell'Italia settentrionale esiste la variante in porfido denominata bolognino in quanto utilizzato anticamente per la pavimentazione delle strade di Bologna che funse da modello per quelle citt\u00e0 o paesi che, lontani dai corsi d'acqua, non potevano usufruire dei ciottoli.\nIl sampietrino rappresenta una tipologia di pav\u00e9.\nAccostando pi\u00f9 blocchetti si ottiene una pavimentazione su estese superfici che prende appunto il nome di \"sampietrini\".\n\u00c8 stato usato per la prima volta sotto il pontificato di Papa Sisto V e da allora fu largamente utilizzato, specie nel pontificato di Clemente XII, per lastricare tutte le strade principali di Roma poich\u00e9 la sua struttura, meglio degli altri lastricati esistenti, facilitava il passaggio dei carri.\nLa denominazione dell'attuale sampietrino nasce nel 1725, quando monsignor Ludovico Sergardi, prefetto ed economo della Fabbrica di San Pietro, dopo aver valutato le pessime condizioni in cui versava piazza San Pietro, percorrendo la quale, poco tempo prima, la carrozza che trasportava il papa si era quasi ribaltata, decise di lastricare la piazza con i caratteristici blocchetti di leucitite, una roccia eruttiva tipica delle zone vulcaniche laziali.\nIn senso stretto il termine sampietrino corrisponde a un preciso taglio delle dimensioni inferiori a quelle del quadruccio. La caratteristica di questo tipo di pavimentazione \u00e8 di non essere cementata, ma solo posata e poi battuta su un letto di sabbia e/o pozzolana: questo le conferisce elasticit\u00e0 e capacit\u00e0 di coesione e adattamento al fondo stradale.\nHa anche il pregio di \"lasciar respirare il terreno\" grazie agli spazi tra una piastrella e l'altra; inoltre si pu\u00f2 adattare molto facilmente all'irregolarit\u00e0 del terreno ed \u00e8 molto resistente.\nI suoi lati negativi sono che non garantisce un terreno uniforme e, se bagnato, pu\u00f2 diventare piuttosto scivoloso, rendendolo inadatto a velocit\u00e0 sostenute. Altro aspetto negativo \u00e8 il fatto di presentare una superficie poco regolare, quindi poco confortevole e anche rumorosa durante il transito dei mezzi di trasporto."}
{"id": "546523", "revid": "1543377", "url": "https://it.wikipedia.org/wiki?curid=546523", "title": "Stefano Macina", "text": "Dal 27 luglio 2006 \u00e8 Segretario di Stato alle Finanze e Bilancio, Poste e Azienda Filatelica e Numismatica.\n\u00c8 membro del Consiglio Grande e Generale, al quale \u00e8 stato eletto nelle liste del Partito dei Socialisti e dei Democratici.\n\u00c8 stato Segretario di Stato alla Programmazione Economica dal marzo del 2000 al luglio del 2001.\nNel 1976 entra nel Partito Comunista Sammarinese e nel 1986 viene eletto nel Comitato Centrale del Partito. Ha ricoperto ruoli dirigenziali nella Confederazione Sammarinese Democratica del Lavoro all'inizio degli anni '80. Nel 1990 \u00e8 stato fra i fondatori e promotori del Partito Progressista Democratico Sammarinese, di cui nel 1992 \u00e8 stato eletto segretario; nel 1993 entra per la prima volta nel Consiglio Grande e Generale. Attualmente \u00e8 membro della segreteria del PSD.\n\u00c8 stato presidente del San Marino Baseball Club.\n\u00c8 sposato e padre di una bambina.\nPer certe analogie nelle modalit\u00e0 del suo discorso politico \u00e8 stato paragonato al politico italiano Pier Luigi Bersani."}
{"id": "546524", "revid": "709565", "url": "https://it.wikipedia.org/wiki?curid=546524", "title": "Ramsey Campbell", "text": "Opere.\nAntologie.\nSolo titoli usciti in Italia:"}
{"id": "546529", "revid": "49980", "url": "https://it.wikipedia.org/wiki?curid=546529", "title": "Sanpietrino", "text": ""}
{"id": "546530", "revid": "1543377", "url": "https://it.wikipedia.org/wiki?curid=546530", "title": "Francesca Michelotti", "text": " Dal 27 luglio 2006 \u00e8 Segretario di Stato per l'Istruzione e la Cultura, l'Universit\u00e0 e gli Affari Sociali.\nBiografia.\n\u00c8 membro del Consiglio Grande e Generale, al quale \u00e8 stata eletta nelle liste della Sinistra Unita. \u00c8 stata Segretario di Stato agli Interni e alla Giustizia dal 2000 al 2001. Inizia l'attivit\u00e0 politica negli anni ottanta venendo eletta nella Giunta di Castello di San Marino Citt\u00e0; \u00e8 stata eletta per la prima volta al Consiglio Grande e Generale nel 1993.\n\u00c8 direttore del Museo di Stato."}
{"id": "546532", "revid": "253269", "url": "https://it.wikipedia.org/wiki?curid=546532", "title": "Joel Gretsch", "text": "Biografia.\nHa interpretato Tom Baldwin nel telefilm \"The 4400\" e Cap./Mag./Col. Owen Crawford nella miniserie di fantascienza prodotta nel 2002 da Steven Spielberg \"Taken\".\nGretsch ha studiato recitazione nel Guthrie Theater a Minneapolis (Minnesota) prima di trasferirsi a Los Angeles nel 1989.\nHa iniziato a recitare nei telefilm nei primi anni '90 apparendo in episodi di \"Sposati... con figli\", \"Melrose Place\" e \"Bayside School - La nuova classe\". In seguito apparve in episodi di \"JAG - Avvocati in divisa\", \"Due poliziotti a Palm Beach\", \"\" e \"NCIS\".\nGretsch ha anche avuto ruoli minori in alcuni film tra cui \"La leggenda di Bagger Vance\" (2000), \"Minority Report\" (2002) e \"Il club degli imperatori\" (2002).\nDal 2009 al 2011 \u00e8 stato protagonista nella serie televisiva \"V\" interpretando il ruolo di padre Jack Landry. Nel 2011 ha interpretato un personaggio ricorrente nella serie \"The Playboy Club\".\nVita privata.\nDal 1999 Gretsch \u00e8 sposato con l'attrice Melanie Shatner, figlia di William Shatner."}
{"id": "546537", "revid": "30610", "url": "https://it.wikipedia.org/wiki?curid=546537", "title": "Marino Riccardi", "text": "Biografia.\nDal 27 luglio 2006 \u00e8 stato Segretario di Stato al Territorio, all'Ambiente, Agricoltura e ai Rapporti con l'Azienda Autonoma di Stato di Produzione.\n\u00c8 membro del Consiglio Grande e Generale, al quale \u00e8 stato eletto con preferenze nelle liste del Partito dei Socialisti e dei Democratici.\n\u00c8 stato gi\u00e0 in precedenza due volte Capitano Reggente nei periodi ottobre 1991 - aprile 1992 e aprile - ottobre 2004.\nInizia l'attivit\u00e0 politica nel Partito Comunista Sammarinese nel 1972. \u00c8 membro della segreteria politica del Partito dei Socialisti e dei Democratici.\n\u00c8 stato membro della Delegazione di San Marino al Consiglio d'Europa e vicepresidente dell'Unione Interparlamentare.\n\u00c8 diplomato in ragioneria."}
{"id": "546539", "revid": "1573940", "url": "https://it.wikipedia.org/wiki?curid=546539", "title": "Naja haje", "text": "Il cobra egiziano (Naja haje ()) \u00e8 un serpente appartenente alla famiglia degli Elapidi.\nDescrizione.\nIl cobra egiziano \u00e8 una specie piuttosto grande, con una lunghezza media che oscilla tra 140 e 200 cm. Quella massima registrata, invece, raggiunge quasi i 300 cm. I maschi sono pi\u00f9 grandi delle femmine. Il corpo \u00e8 cilindrico, slanciato e ben proporzionato. La coda \u00e8 corta. Come tutti i cobra, possiede nel collo delle lunghe costole cervicali che gli permettono di allargare il suo cappuccio. La colorazione varia molto a seconda dell'et\u00e0. Gli esemplari giovani sono solitamente gialli, rame o rossicci, con macchie marroni; soltanto la testa e il collo sono di un bel colore nero brillante. Con l'avanzare dell'et\u00e0, comunque, il colore nero si estende su tutto il corpo, relegando il giallo a screziature tra le squame e alle linee ventrali. Il ventre pu\u00f2 essere color crema, giallo, marrone, grigio o nero, e spesso presenta macchie scure. Gli esemplari pi\u00f9 anziani sono quasi completamente neri. Tuttavia questa specie pu\u00f2 essere anche di colore completamente marrone scuro o grigio scuro. La testa \u00e8 grande, appiattita e poco distinta dal collo. Il muso \u00e8 ampio e arrotondato. Gli occhi sono di medie dimensioni, con la pupilla rotonda, molto difficile da distinguere. Le squame sono lunghe, lisce e oblique.\nDistribuzione e habitat.\nL'areale della specie si estende attraverso gran parte del Nordafrica a nord del Sahara e le savane dell'Africa occidentale a sud di esso, fino al bacino del Congo a sud e il Kenya e la Tanzania ad est. Sui testi pi\u00f9 vecchi \u00e8 scritto che la specie \u00e8 presente anche nell'Africa meridionale e nella penisola arabica, ma le popolazioni ivi presenti vengono attualmente classificate come specie differenti. Questa specie predilige le zone aride con inverni caldi. Si adatta a vivere in diversi tipi di \"habitat\" che vanno dalle steppe alle savane, dalle aree semidesertiche ai campi agricoli. \u00c8 possibile trovarla in zone rocciose, ma anche nei boschi. Ama vivere in prossimit\u00e0 dell'acqua e diversi esemplari sono stati visti nuotare nel mar Mediterraneo.\nBiologia.\nIl cobra egiziano \u00e8 un serpente prevalentemente notturno o crepuscolare. Al mattino \u00e8 possibile vederlo crogiolarsi al sole per aiutare la sua termoregolazione. In alcune zone \u00e8 stato comunque visto in attivit\u00e0 anche durante il giorno. Gli esemplari adulti si stabiliscono in un territorio all'interno del quale vivono per anni, adottando come rifugio tane di altri animali, termitai o insenature nelle vicinanze. Il cobra egiziano cerca attivamente le sue prede. Per questo \u00e8 veloce, riesce ad arrampicarsi sugli alberi e a volte penetra nelle abitazioni umane. \u00c8 anche un eccellente nuotatore. Quando si sente minacciato, tendenzialmente spera di passare inosservato oppure cerca la fuga. Se la minaccia continua ed entra nel raggio di due metri, solleva in verticale la parte anteriore del corpo ed estende il cappuccio. A questo punto spalanca la bocca, sperando di far desistere l'aggressore. Come ultima risorsa difensiva, il cobra egiziano morde.\nAlimentazione.\nL'alimentazione consiste soprattutto in rospi e piccoli roditori, ma come altri cobra pu\u00f2 occasionalmente predare altri serpenti, sauri e uccelli. La preda \u00e8 ricercata attivamente e, una volta scoperta, azzannata istantaneamente; se la vittima \u00e8 di piccole dimensioni viene ingollata direttamente, altrimenti il cobra egiziano attende che le sue neurotossine facciano effetto, paralizzandone i centri respiratori.\nVeleno.\nIl veleno del cobra egiziano, con un LD50 pari a 1,15 mg/kg, fa s\u00ec che la specie sia uno dei serpenti pi\u00f9 velenosi del continente africano. Per capire la potenza di questo veleno basta pensare che pu\u00f2 uccidere un elefante in circa 3 ore e portare un essere umano adulto all'arresto respiratorio in meno di mezz'ora. \u00c8 neurotossico, ma in esso sono state identificate anche delle citotossine che determinano la morte delle cellule. Con un solo morso il cobra egiziano \u00e8 in grado di inoculare tra i 175 e i 300 mg di veleno, una grande quantit\u00e0. Fortunatamente, spesso questo cobra morde a secco, cio\u00e8 senza inoculare veleno. A differenza di altri cobra presenti in Africa, non sputa il veleno. I primi sintomi di avvelenamento possono verificarsi da pochi minuti a 4 ore dopo il morso. I sintomi di avvelenamento pi\u00f9 frequenti sono dolore, gonfiore, lividi e/o vesciche nella zona del morso, mal di testa e capogiro, nausea e vomito, dolore addominale e diarrea, convulsioni, collasso e paralisi. La morte sopraggiunge per insufficienza respiratoria o arresto cardiocircolatorio. La specie \u00e8 responsabile di molti decessi umani, ma contro il suo veleno esistono diversi tipi di antidoto, polivalente, bivalente e monovalente.\nRiproduzione.\nVista la grande area di diffusione non si pu\u00f2 indicare un preciso periodo riproduttivo, coincidente all'incirca con la nostra primavera per le popolazioni boreali (a nord dell'equatore); in questa fase i maschi fortemente eccitati sono meno irritabili (non dispiegano il cappuccio quando incontrano un rivale o un intruso). Dopo gli accoppiamenti le femmine ricercano un punto adatto e sicuro per deporre le uova, 12-20 e pi\u00f9 a seconda della taglia e dell'et\u00e0, una cavit\u00e0 di un vecchio termitaio sembra il luogo preferenziale. Dopo la deposizione la femmina si trattiene nei pressi, a volte per l'intera incubazione (60-80 giorni), pronta a difendere le uova da possibili predatori. I piccoli nati, lunghi 25-30 cm, presentano, se irritati, gi\u00e0 alla nascita la caratteristica postura difensiva e hanno gi\u00e0 funzionante l'apparato velenifero.\nConservazione.\nIl cobra egiziano \u00e8 stato un serpente venerato nell'Antico Egitto. La dea Mertseger veniva infatti rappresentata proprio con la testa di questo serpente. Esso era simbolo di regalit\u00e0, e non a caso era la specie di cobra stilizzata presente sui copricapo dei faraoni. Esso \u00e8 anche, pi\u00f9 plausibilmente dell'aspide, il famoso responsabile della morte di Cleopatra. Le fonti antiche, infatti, indicano un \"aspis\", riferendosi ad un generico serpente velenoso. Il termine \"aspis\" \u00e8 stato poi erroneamente tradotto con l'inglese \"asp\", generando una gran confusione.\nEsso non figura tra le specie prese in considerazione dalla IUCN, ma il numero di esemplari sta calando drammaticamente. \u00c8 una specie molto ricercata dai cacciatori di serpenti, sia per la sua pelle pregiata che per essere venduto vivo agli incantatori di serpenti. Molti esemplari muoiono di fame cadendo in pozzi e nelle cisterne d'acqua, mentre altri vengono uccisi dalle auto o dagli allevatori.\nCollegamenti esterni.\nhttp://www.biodiversityjournal.com/pdf/10(3)_213-220.pdf"}
{"id": "546540", "revid": "46291", "url": "https://it.wikipedia.org/wiki?curid=546540", "title": "Vinca major", "text": "La pervinca maggiore (Vinca major ) \u00e8 una pianta erbacea perenne appartenente alla famiglia delle Apocinacee, originaria dell'Europa meridionale.\nDescrizione.\nFoglie ovato-cordate, a margini cigliati, fiori grandi con sepali e lobi della corolla cigliati, di colore viola-lilla."}
{"id": "546542", "revid": "400694", "url": "https://it.wikipedia.org/wiki?curid=546542", "title": "USS Enterprise (NCC-1701-B)", "text": "La USS \"Enterprise\" NCC-1701-B \u00e8 un'astronave appartenente all'universo fantascientifico di \"Star Trek\".\nDescrizione.\nQuesta \u00e8 la quarta astronave a curvatura della Flotta stellare che assume il nome di Enterprise (la quinta considerando anche che l'USS Enterprise (NCC-1701) sub\u00ec un pesante restyling \u00e0 met\u00e0 del suo servizio). L'astronave \u00e8 visibile all'inizio del film Generazioni.\nL'USS \"Enterprise\" B \u00e8 una versione modificata di astronave della classe Excelsior. Il vascello \u00e8 stato commissionato nel 2293 e inizialmente capitanata da John Harriman. Essa compare all'inizio di Star Trek Generazioni.\nEd \u00e8 l'ultima Enterprise dove Kirk metter\u00e0 piede.\nViaggio inaugurale.\nLa prima missione dell'USS \"Enterprise\" \u00e8 raccontata in molte cronache. A bordo della nave si trovavano come ospiti d'onore il capitano James Kirk, il capitano Montgomery Scott e il comandante Pavel Chekov e in teoria il viaggio inaugurale prevedeva solo un breve viaggio interno al sistema solare.\nDurante il viaggio l'astronave ricevette una chiamata d'aiuto da parte del trasporto Lakul, un trasporto che portava i profughi El-Auriani ad una nuova patria. Essendo l'unica nave in zona l'USS \"Enterprise\" dovette rispondere alla chiamata pur essendo con un equipaggio ridotto e con alcune attrezzature mancanti. Il trasporto \u00e8 imprigionato da un'anomalia spaziale, l'astronave entra a sua volta nell'anomalia per recuperare con il teletrasporto i rifugiati dalla Lakul dato che l'anomalia sta distruggendo la nave. L'USS \"Enterprise\" riesce a salvare solo 47 persone delle 150 a bordo prima che l'anomalia distrugga la nave trasporto. Anche l'USS \"Enterprise\" soffre di problemi strutturali a causa dell'anomalia e allora Scott suggerisce che utilizzando un impulso emesso dal deflettore si potrebbe liberare l'astronave. L'impulso richiede una riconfigurazione manuale del gruppo deflettore e quindi Kirk va ad effettuare la modifica. Durante le manovre di fuoriuscita della nave un raggio di energia colpisce il gruppo deflettore asportando un'intera sezione della nave e esponendo diversi ponti allo spazio profondo. Kirk era nella sezione distrutta e quindi si presume la sua morte sebbene non sia mai stato trovato il cadavere. Infatti \u00e8 rimasto, all'insaputa di tutti, intrappolato per quasi 80 anni nell'anomalia spaziale (o stringa cosmica) fino a quando ne usc\u00ec assieme al Capitano Picard."}
{"id": "546543", "revid": "287204", "url": "https://it.wikipedia.org/wiki?curid=546543", "title": "Ensel e Krete", "text": "Ensel e Krete (parodia di \"H\u00e4nsel e Gretel\") \u00e8 un romanzo per ragazzi di genere fantasy/avventura scritto e illustrato da Walter Moers; fu pubblicato in Germania nel 2000 e in Italia (da Salani) nel 2002. \u00c8 il secondo romanzo ambientato nel mondo di Zamonia (dove tutto \u00e8 possibile tranne la noia) dopo \"Le 13 vite e mezzo del capitano Orso Blu\".\nTrama.\nDue seminani gemelli di Lontandisotto, Ensel e Krete, sono in vacanza coi genitori ad Alberia, nella Grande Foresta di Zamonia, dove vivono gli orsi colorati. Un brutto giorno, ignorando i divieti, i due escono dalla zona esplorata e sorvegliata del bosco e si smarriscono. Man mano che si addentrano nella foresta incappano in piante e animali sempre pi\u00f9 strani: orchidee parlanti, puzzoni solforosi, mirastelle occhiuti, stregafunghi cappelluti dalle esalazioni allucinogene, laghi d'erba che risucchiano come sabbie mobili... Si ritroveranno a dover sopportare allucinazioni, voci misteriose, luci danzanti, colori lunari: la foresta sembra essere un unico essere vivente che li sospinge inesorabilmente verso la trappola della strega. In loro aiuto arriver\u00e0 Boris Boris, un orso dorato ufficialmente matto e allontanato dagli altri..."}
{"id": "546546", "revid": "1568601", "url": "https://it.wikipedia.org/wiki?curid=546546", "title": "Ghiacciaio Fed\u010denko", "text": "Il ghiacciaio Fed\u010denko (in russo \"\u0424\u0435\u0434\u0447\u0435\u043d\u043a\u043e\") \u00e8 un ghiacciaio che si trova nel Pamir, nella parte centrale del Tagikistan, sul picco Garmo. Allungato e stretto per circa 70 km arrivando a coprire ben 700 km\u00b2 per un'altezza fino a 1000 mt e un volume di circa 144 km\u00b3, \u00e8 il pi\u00f9 grande ghiacciaio che si trovi fuori dai poli. Inizia ad un'altezza di circa 6200\u00a0m s.l.m. e termina dando vita al fiume Balandkiik vicino alla frontiera con il Kirghizistan a 2909\u00a0m e spesso le sue acque confluiscono anche nel Muksu, nel Vakhsh e nell'Amu Darya.\nScoperto nel 1878, esplorato nel 1928 e dedicato a Aleksej Pavlovi\u010d Fed\u010denko, un esploratore russo, il governo tagiko ha recentemente espresso la sua preoccupazione per lo scioglimento del ghiacciaio, dovuto al riscaldamento globale, che metterebbe in crisi l'industria idroelettrica e anche il rifornimento d'acqua del paese."}
{"id": "546549", "revid": "198277", "url": "https://it.wikipedia.org/wiki?curid=546549", "title": "Associazione Calcio Milan 2004-2005", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2004-2005.\nStagione.\nI rinforzi principali per i campioni d'Italia sono l'argentino Hern\u00e1n Crespo, prelevato dal Chelsea, e l'olandese Jaap Stam, proveniente dalla Lazio. Contro gli stessi biancocelesti il Milan si aggiudica la Supercoppa italiana il 21 agosto, imponendosi per 3-0 a San Siro grazie alla tripletta di \u0160ev\u010denko. La difesa del titolo nazionale inizia contro il : Seedorf porta in vantaggio i rossoneri per due volte, ma gli amaranto (di nuovo in Serie A dopo 55 anni) raggiungono il pari con Lucarelli. Il centrocampista si ripete in Champions League, dando al Milan i tre punti sul campo dello \u0160achtar. Nel prosieguo del campionato la squadra ottiene tre vittorie, con in mezzo una sconfitta casalinga contro il neo-promosso . Nei mesi autunnali, oltre a primeggiare nel girone di Champions League (davanti al Barcellona), i Diavoli lottano per la testa della classifica con la Juventus. Lo scontro diretto con i bianconeri in terra piemontese, all'ultima giornata prima della sosta natalizia, termina con un pareggio senza reti. Il 19 febbraio il Milan compie l'aggancio alla Juventus in vetta nonostante le sconfitte con Livorno e Bologna maturate nelle prime giornate del girone di ritorno. Nello stesso mese il club di via Turati estromette dagli ottavi di finale di Champions League il Manchester United: entrambe le sfide terminano con il risultato di 1-0, con gol messi a segno dall'argentino Crespo. Mentre in campionato continua il testa a testa con la Juventus, i quarti di finale di Champions league propongono nuovamente (dopo l'incrocio del 2002-2003) il derby con l'Inter. L'andata si conclude sul punteggio di 2-0 (gol di \u0160ev\u010denko e Stam), mentre la gara di ritorno viene sospesa al 73' sul risultato di 0-1 per il Milan (altra rete di \u0160ev\u010denko): al culmine di una contestazione della curva interista verso la propria squadra, un fumogeno lanciato dai tifosi nerazzurri colpisce alla testa il portiere Dida, causando il 3-0 a tavolino in favore del Milan.\nNel successivo turno di campionato, i rossoneri perdono a Siena e sono staccati dai bianconeri, ma li riagganciano gi\u00e0 nella giornata successiva (turno infrasettimanale). Avversario della semifinale di Champions League \u00e8 il PSV Eindhoven, sconfitto per 2-0 a San Siro. La partita di ritorno vede il PSV portarsi in vantaggio per 2-0, risultato che avrebbe protratto la sfida ai tempi supplementari, ma un gol di Massimo Ambrosini a pochi minuti dal termine regala la qualificazione alla finale ai rossoneri, rendendo inutile anche il gol del 3-1 segnato dagli olandesi pochi secondi pi\u00f9 tardi: con un complessivo 3-3 il Milan si qualifica infatti grazie al gol segnato in trasferta. La domenica seguente, l'8 maggio, va in scena lo scontro al vertice con la Juventus: un gol di Trezeguet manda al tappeto i milanesi, che vengono superati per tre punti dai rivali. I due successivi pareggi contro Lecce in trasferta e Palermo in casa, rispettivamente per 2-2 e 3-3, assegnano il tricolore ai bianconeri in anticipo rispetto alla fine del campionato. Il 25 maggio la squadra scende in campo a Istanbul contro il Liverpool per disputare la decima finale di Coppa dei Campioni della sua storia. Il capitano Maldini apre le marcature, con il gol pi\u00f9 veloce in una finale del torneo. I rossoneri, prima dell'intervallo, si portano addirittura sul triplo vantaggio grazie a una doppietta di Crespo. Viene anche annullato per fuorigioco il 4-0 di \u0160ev\u010denko, parso regolare ai pi\u00f9. Nella ripresa gli inglesi pervengono al pari in soli sei minuti: autori dei gol sono Gerrard, Vladim\u00edr \u0160micer e Xabi Alonso, che va in rete sulla respinta di un rigore. La situazione di parit\u00e0 permane fino al 90', resistendo poi nei supplementari dove il portiere del Liverpool Dudek compie una parata decisiva su un tiro ravvicinato di \u0160ev\u010denko. Come due anni prima, la coppa per il Milan si decide ai rigori: qui \u00e8 il Liverpool a prevalere, vincendo per 3-2. Gli errori sono di Serginho, Pirlo e \u0160ev\u010denko. Per la seconda volta in due stagioni, il club perde cos\u00ec un trofeo ai tiri dal dischetto dopo la Coppa Intercontinentale del dicembre 2003. Quattro giorni dopo il campionato si chiude con un pareggio (1-1) contro l'Udinese, che permette al Milan di terminare in seconda posizione, con 79 punti (7 in meno della Juventus).\nMaglie e sponsor.\nLo sponsor tecnico per la stagione 2004-2005 \u00e8 Adidas, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni neri. La divisa di riserva \u00e8 completamente bianca, mentre la terza divisa \u00e8 a maglia e calzettoni oro con pantaloncini neri.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nLa rosa e la numerazione sono aggiornate al marzo 2005.\nRisultati.\nChampions League.\nFase ad eliminazione diretta.\nPartita prima sospesa e poi interrotta dall'arbitro dopo 73 minuti sul risultato di 0-1 a causa del lancio di oggetti in campo da parte dei tifosi dell'Inter, tra cui un petardo che ha colpito il portiere del Milan Dida.\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "546550", "revid": "547034", "url": "https://it.wikipedia.org/wiki?curid=546550", "title": "Sergio Bambar\u00e9n", "text": "Biografia.\nDopo le scuole superiori si trasferisce negli Stati Uniti, dove si laurea in Ingegneria chimica alla Texas A&amp;M University.\nEsperto surfista, sensibile alle battaglie ecologiste per la salvaguardia dei mari, si stabilisce a Sydney, in Australia dove ha lavorato come responsabile vendite per una multinazionale. \nDopo diversi anni decide di prendersi un anno sabbatico viaggiando per il sud-est asiatico e la costa africana in cerca dell'onda perfetta. Fu quando si trov\u00f2 in Portogallo, su una meravigliosa spiaggia circondata da foreste di pini chiamata Guincho, che trova lo scopo della sua vita e un amico molto speciale: un delfino solitario, che gli ha dato l'ispirazione per scrivere il suo primo romanzo \"Il Delfino, storia di un sognatore.\" \nDopo il suo ritorno a Sydney, la Random House Group gli fece un'offerta per pubblicare il suo libro proponendo dei cambiamenti che avrebbero cambiato l'essenza e il messaggio del libro stesso. Dopo non aver trovato un accordo sulle eventuali modifiche, decide di auto-pubblicare il suo libro nel 1996.\nIl delfino ha venduto pi\u00f9 di 100.000 copie in Australia, in meno di un anno ed \u00e8 stato tradotto in 40 lingue e dialetti, tra cui il russo, il cantonese, il giapponese, il lettone, il croato, l'ebraico e lo slovacco.\nRitornato a Lima, ha continuato a coltivare le sue due grandi passioni: l'amore per l'ambiente marino e la volont\u00e0 di salvaguardare i cetacei (\u00e8 vice presidente dell'Organizzazione ecologica \"Mundo Azul\" - \"Blue World\"), e scrivere romanzi, sempre legati al suo sforzo costante di preservare gli oceani e le creature che li abitano."}
{"id": "546554", "revid": "1086846", "url": "https://it.wikipedia.org/wiki?curid=546554", "title": "Associazione Calcio Milan 2003-2004", "text": "Questa voce raccoglie le informazioni riguardanti l'Associazione Calcio Milan (denominata Milan Associazione Calcio fino al 28 ottobre 2003) nelle competizioni ufficiali della stagione 2003-2004.\nStagione.\nIn questa stagione avviene il cambio del nome della societ\u00e0: il 23 ottobre 2003 la denominazione passa da \"Milan Associazione Calcio\" a \"Associazione Calcio Milan\", ovvero al nome gi\u00e0 utilizzato dai rossoneri dal 1945 al 1962. Per il 2003-2004 la squadra campione d'Europa si presenta ai nastri di partenza con i rinforzi Cafu, Giuseppe Pancaro e Kak\u00e1, giovane brasiliano proveniente dal San Paolo. Lasciano il club Chamot, Helveg e Roque J\u00fanior. Kak\u00e0 si fa subito notare da Ancelotti, che lo schiera spesso titolare al posto di Rui Costa o a fianco al portoghese, nelle partite in cui l'allenatore utilizza il 4-3-2-1 con due trequartisti a supporto dell'unica punta. Il resto della formazione tipo rimane quello della stagione precedente con le eccezioni di Cafu e Pancaro che vengono schierati come terzini al posto di Simic e Kaladze. In questa stagione Filippo Inzaghi fa sporadiche apparizioni in quanto bloccato da un infortunio, mentre Tomasson colleziona 37 presenze e segna 15 reti. Il brasiliano Rivaldo, sempre meno utilizzato da Ancelotti, rescinde il contratto in autunno.\nBattuta ai rigori a East Rutherford dalla Juventus nella partita che assegna la Supercoppa italiana, la squadra poche settimane dopo trionfa a Montecarlo per 1-0 con rete di Andrij \u0160ev\u010denko nella Supercoppa UEFA contro il Porto, che poi vincer\u00e0 la Champions League. Il Milan vince la sua quarta Supercoppa Europea. In campionato lotta ai vertici con la Juventus e con la Roma. A dicembre, per la Coppa Intercontinentale, sfida a Tokyo gli argentini del Boca Juniors guidati da Carlos Bianchi che, sulla panchina del V\u00e9lez Sarsfield, aveva battuto i rossoneri nella stessa competizione nove anni prima. La partita termina 1-1 (gol di Tomasson e Donnet) e si decide ai calci di rigore, dove i rossoneri perdono 3-1 sbagliando tre tiri dal dischetto con Pirlo, Seedorf e Costacurta. L'unico tiro dagli undici metri che si insacca \u00e8 quello di Rui Costa. Il 21 dicembre Silvio Berlusconi, allora presidente del Consiglio dei ministri, \u00e8 obbligato a lasciare la carica di presidente del Milan a seguito dell'approvazione di una legge disciplinante i conflitti d'interesse.\nDopo la sconfitta in Coppa Intercontinentale arriva anche la prima sconfitta in campionato, in casa contro l'Udinese prima della sosta natalizia. Il nuovo anno inizia con il successo all'Olimpico contro la capolista Roma guidata da Capello (2-1 grazie alla doppietta di Andrij \u0160ev\u010denko), e a fine gennaio i rossoneri si portano in cima alla classifica in modo definitivo. Nei mesi successivi il Milan mantiene il primo posto e il 2 maggio, battendo ancora la Roma a San Siro (1-0 sempre con gol di \"Sheva\" dopo appena 80 secondi di gioco), si laurea campione d'Italia per la diciassettesima volta e con due turni d'anticipo sulla fine del torneo, distanziando la stessa formazione giallorossa. Andrij \u0160ev\u010denko, autore del gol scudetto, \u00e8 inoltre capocannoniere della Serie A con 24 reti.\nLa festa per lo scudetto si tiene all'ultima giornata, il 16 maggio 2004, in occasione di Milan-Brescia (4-2). Gli 82 punti finali conquistati rappresentano un record assoluto nella Serie A a 18 squadre con 3 punti per vittoria, mentre con gli 11 successi esterni nel torneo a 18 squadre, il club eguaglia il record di Juventus, Inter e del Milan 1963-64. Altro record \u00e8 il maggiore vantaggio sulla seconda classificata, per i campionati a 18 squadre. Riguardo agli scontri diretti con le concorrenti, i rossoneri vincono le due gare disputate contro la Roma (battuta due volte anche in Coppa Italia), battono la Lazio (doppio 1-0), sconfiggono la Juventus a Torino (3-1 dopo l'1-1 di San Siro) e completano l'opera con le vittorie nei derby contro l'Inter. Il match di andata contro i nerazzurri registra il primo gol in Serie A di Kak\u00e0, mentre nella gara di ritorno i rossoneri ribaltano il 2-0 a favore dei rivali, con il quale si era chiuso il primo tempo, grazie ai gol di Tomasson, Kak\u00e0 e Seedorf. \u0160ev\u010denko in virt\u00f9 delle 24 reti messe a segno \u00e8 di nuovo capocannoniere della Serie A dopo quattro anni. L'ucraino si classifica quarto nella classifica per il Pallone d'oro 2003, preceduto da Paolo Maldini, terzo.\nIn Coppa Italia viene eliminato in semifinale dalla Lazio, poi vincitrice del trofeo, dopo aver avuto la meglio agli ottavi sulla e ai quarti sulla .\nIn Champions League, la squadra \u00e8 inserita in prima fascia per il sorteggio in quanto campione uscente: a farle compagnia sono Celta Vigo, Ajax (eliminato nei quarti di finale dell'edizione precedente) e Brugge. La prima partita, contro gli olandesi, finisce 1-0: il gol \u00e8 di Inzaghi, al suo 46\u00ba centro nelle competizioni europee. Dopo il pareggio con gli spagnoli, i rossoneri perdono contro la formazione belga: \u00e8 la seconda sconfitta stagionale, la prima dopo aver perso la Supercoppa. La gara di ritorno viene vinta per 1-0, con il primo gol di Kak\u00e0 nelle coppe continentali; la qualificazione \u00e8 aritmetica dopo il successo - ancora di misura - sui Lancieri, che rende ininfluente l'ultima giornata del gruppo in cui il Milan perde con gli iberici. Negli ottavi di finale, vengono superati i cechi dello Sparta Praga con uno 0-0 all'andata e un 4-1 al ritorno. Finisce 4-1 anche l'andata dei quarti con il Deportivo La Coru\u00f1a che nel ritorno, tuttavia, si impone per 4-0 eliminando - non senza sorpresa - i rossoneri.\nMaglie e sponsor.\nLo sponsor tecnico per la stagione 2003-2004 \u00e8 Adidas, mentre lo sponsor ufficiale \u00e8 la Opel Meriva. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 una maglia grigia con pantaloncini e calzettoni neri.\nCentralmente in alto vi \u00e8 stampata la coccarda tricolore, data la vittoria della Coppa Italia della stagione precedente.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 durante la stagione."}
{"id": "546555", "revid": "547034", "url": "https://it.wikipedia.org/wiki?curid=546555", "title": "Palazzo Requisenz", "text": "Il Palazzo Requisenz o Palazzo Requesens \u00e8 un edificio di Solarino, in provincia di Siracusa, in Sicilia. \nLa sua costruzione risale al 1758 per volere di Don Giuseppe Antonio Requisenz, Principe di Pantelleria, Conte di Buscemi e Barone di Solarino, che lo fece costruire utilizzando il materiale calcareo proveniente dalle cave presenti in localit\u00e0 \"Maltese\", come residenza di campagna dei padroni del feudo Solarino. \n&lt;br&gt;Grazie alle sue dimensioni (specie alla lunga facciata) e alle sue semplici decorazioni, questo edificio \u00e8 forse il pi\u00f9 significativo per la rigorosa geometria dell'impianto e dell'accoppiamento cromatico dei materiali fra quelli che qualificano lo spazio ambientale in cui sorge, cio\u00e8 Piazza del Plebiscito. Infatti, provenendo da Floridia, il complesso si presenta proprio frontalmente, alla fine dell'asse viario SS 124 - Corso Vittorio Emanuele.\nI caratteri fondamentali di questa architettura si ritrovano nell'arte catalana, di cui Palazzo Requisenz rappresenta l'unico esemplare in Sicilia. \nIl tipo edilizio del Palazzo presenta il prospetto principale allineato alla Piazza. Al piano terra, oltre l'ingresso ed al cortile interno, prevalgono quelle che una volta erano le destinazioni di servizio (es. magazzini); il primo piano, quello nobile, \u00e8 costituito da una serie di camere tutte intercomunicanti tra di loro. La facciata, in corrispondenza dell'ingresso e dei balconi presenta un'accentuazione nel linguaggio architettonico e decorativo, collegati in modo da formare una stessa struttura figurativa.Gli elementi architettonici del piano terra (finestre) sono circondate da mostre in pietra e da conclusioni a frontone per allontanare l'acqua dagli infissi, mentre i ballatoi dei balconi del piano nobile realizzati anch'essi in pietra, sono sostenuti da \"cagnoli\" scolpiti con motivi geometrici da maestri lapicidi. La trabeazione conclusiva, posta in corrispondenza dell'appoggio del tetto, \u00e8 proporzionata sia per i suoi sviluppi in altezza che in aggetto, sull'ordine sottostante alle dimensioni dell'intera facciata. \nNel 1993, a seguito del Decreto dell'Assessorato ai Beni culturali ed ambientali della Regione Siciliana n. 5732 del 27 marzo, a tale edificio venne concessa la tutela ai sensi della Legge n. 1089 del 1939, vale a dire la sua elevazione a monumento d'interesse storico-artistico. "}
{"id": "546556", "revid": "767487", "url": "https://it.wikipedia.org/wiki?curid=546556", "title": "Henry &amp; June", "text": "Henry &amp; June \u00e8 un film statunitense del 1990, diretto da Philip Kaufman, con la partecipazione di Fred Ward, Uma Thurman, ed Maria de Medeiros.\n\u00c8 basato sui \"Diari\" della scrittrice francese Ana\u00efs Nin. Racconta la storia dell'amicizia intima della stessa Nin con lo scrittore Henry Miller e sua moglie June.\nTrama.\nParigi, 1931. Tra Ana\u00efs Nin e i coniugi Miller c'\u00e8 un triangolo amoroso: lei aveva una relazione stabile col marito Hugo Guiler, ma desiderava una vita pi\u00f9 stimolante e trasgressiva, con maggiori colpi di testa. Quando incontra per la prima volta Henry Miller, lo percepisce come un uomo di New York rozzo ma molto virile. Lui ha gran talento nella letteratura e sta lavorando al suo primo libro. Henry non teme di affrontare la vita a viso aperto, ma anzi si fa trascinare ed intossicare da essa.\nSuccessivamente June Miller arriva a Parigi e Anais \u00e8 attratta anche da lei.\nColonna sonora.\nNella colonna sonora ci sono canzoni di Bing Crosby (\"I Found A Million Dollar Baby\"), di Jos\u00e9phine Baker (\"J'ai Deux Amours\") e Lucienne Boyer (\"Parlez-moi D'Amour\") tra gli altri."}
{"id": "546559", "revid": "161374", "url": "https://it.wikipedia.org/wiki?curid=546559", "title": "Agusta A.129", "text": ""}
{"id": "546560", "revid": "161374", "url": "https://it.wikipedia.org/wiki?curid=546560", "title": "Agusta A-109", "text": ""}
{"id": "546561", "revid": "37401", "url": "https://it.wikipedia.org/wiki?curid=546561", "title": "Bont\u00e0", "text": ""}
{"id": "546562", "revid": "298229", "url": "https://it.wikipedia.org/wiki?curid=546562", "title": "Congregazione cristiana nel Brasile", "text": "La Congregazione cristiana nel Brasile o Congrega\u00e7\u00e3o Crist\u00e3 no Brasil \u00e8 stata fondata dal missionario italiano Luigi Francescon (1866-1964) a Santo Ant\u00f4nio da Platina - Paran\u00e1 nel 1910. \nStoria.\nFrancescon venne in Brasile da Chicago, Illinois (USA) per compiere il lavoro missionario fra gli immigrati italiani.\nGi\u00e0 da alcuni anni aveva lasciato la Prima Chiesa presbiteriana italiana, di origine valdese a causa della sua credenza nel battesimo in acqua per immersione dei credenti. Successivamente, nel 1907, aveva accettato la dottrina dei miracoli e del battesimo del Spirito Santo nella missione pentecostale di North Avenue in Chicago.\nCi\u00f2 faceva parte della prima ondata del pentecostalismo ed evidentemente alla denominazione pentecostale in primo luogo organizzata nel Brasile. Insieme alle Assemblee di Dio brasiliana (fondate nel 1911 a Par\u00e1 dagli svedesi-americani Daniel Berg e Gunnar Vingren) la Congregazione Cristiana nel Brasile \u00e8 uno dei movimenti evangelici pi\u00f9 dinamici e che crescono pi\u00f9 rapidamente a livello nazionale.\nFrancescon fu tra i fondatori pionieri della chiesa pentecostale italo-americana di Chicago, da dove gli evangelisti andarono alle colonie italiane per fondare delle chiese, principalmente nel nord-est. La maggior parte di quelle chiese sono state incorporate nella Chiesa Cristiana del Nord America. A Chicago lasci\u00f2 dei missionari, come Giacomo Lombardi, per fondare chiese in diversi posti in Italia. In Italia la maggioranza dei Pentecostali italiani sono collegati alle Assemblee di Dio in Italia. \nNel 2010, la Congregazione Cristiana nel Brasile aveva 2.3 milioni di membri e 18.000 congregazioni nel Brasile e un intenso lavoro missionario all'estero. Nella regione metropolitana di San Paolo, la chiesa mostra il suo punto di forza: ci sono 500.000 membri aderenti, distribuiti in 2.000 rami ed in una chiesa-madre nel distretto italiano del Br\u00e1s che ospita una congregazione dei 5.000 membri.\nDottrina.\nNel 1927, nella citt\u00e0 di Niagara Falls, NY, ci fu un convegno delle chiese pentecostali italiane negli Stati Uniti, in cui sono stati definiti i 12 articoli di fede e di dottrina, dopo l'accettazione da parte della Congregazione Cristiana nel Brasile: \nI. Noi crediamo ed accettiamo l'intera Bibbia come infallibile parola di Dio, ispirata dallo Spirito Santo; sola e perfetta regola della nostra fede e condotta; alla quale nulla si pu\u00f2 aggiungere o togliere, essendo essa la potenza di Dio in salute ad ogni credente. 2 Pie. 1:21; 2 Ti. 3:16,17; Rom. 1:16.\nII. Noi crediamo che vi \u00e8 un solo Dio vivente e vero, eterno d'infinita potenza, creatore di tutte le cose; e che nell'unit\u00e0 di esso vi sono tre persone distinte, il Padre, il Figliuolo e lo Spirito Santo. Ef. 4:6; Mat. 28:19; Giov. 5:7.\nIII. Noi crediamo che il Figliuolo di Dio \u00e8 la parola fatta carne, che assunse l'umana natura in seno a Maria Vergine, e cos\u00ec vero Dio e vero uomo, due nature in una sola persona, la divina e l'umana; e che perci\u00f2 \u00e8 l'unico Salvatore il quale realmente soffr\u00ec la morte non solo per la colpa primitiva, ma eziandio per i peccati attuali dell'uomo. Giov. 1:14; Luc. 1:27-35; 1 Piet. 3:18.\nIV. Noi crediamo nell'esistenza personale del diavolo e dei suoi angeli, spiriti maligni, il quale insieme a loro sar\u00e0 eternamente punito nello stagno di fuoco. Matt. 25:41.\nV. Noi crediamo che la rigenerazione, o la nuova nascita, si riceve soltanto per la fede in Cristo Ges\u00f9; il quale \u00e8 stato dato per le nostre offese, ed \u00e8 risuscitato per la nostra giustificazione. Quelli che sono in Cristo Ges\u00f9 (purgati col suo sangue) sono nuove creature ed hanno lui per sapienza, e giustizia, e santificazione, e redenzione. Ro. 3:24, 25; 2 Cor. 5:17; 1 Cor. 1:30.\nVI. Noi crediamo al battesimo dell'acqua con una sola immersione nel nome del Padre, e del Figliuolo, e dello Spirito Santo secondo il comandamento del Signor Ges\u00f9. Matt. 28:18,19.\nVII. Noi crediamo al battesimo dello Spirito Santo come esperienza che si riceve dopo la salvezza con il segno di parlare nuove lingue come lo Spirito d\u00e0 di ragionare. Fatti 2:4; 10:45-47 19:6.\nVIII. Noi crediamo che nella santa cena il corpo di Cristo \u00e8 dato, ricevuto e mangiato in un modo celeste e spirituale: \u00e8 che il mezzo pel quale \u00e8 ricevuto e mangiato \u00e8 la fede. Luc. 22:19; 1 Cor. 11:24.\nIX. Noi crediamo che \u00e8 necessario di astenersi dalle cose sacrificate agl'idoli, dal sangue, dalle cose soffogate, e dalla fornicazione, come \u00e8 stato decretato dallo Spirito Santo nell'Assemblea generale che fu tenuta in Gerusalemme, secondo Fatti 15:28,29; 16:4; 21:25.\nX. Noi crediamo che Ges\u00f9 Cristo port\u00f2 sopra di s\u00e9 tutte le nostre malattie, ed \u00e8 perci\u00f2 che ubbidiamo al comandamento: \u00c8 alcuno di voi infermo? Chiami gli anziani della chiesa, ed orino essi sopra lui, ungendolo d'olio, nel nome del Signore. E l'orazione della fede salver\u00e0 il malato, e il Signore lo rilever\u00e0; e s'egli ha commessi dei peccati, gli saranno rimessi. Matt. 8:17; Giac. 5:14.\nXI. Noi crediamo che il Signore stesso (prima del millennio) con acclamazione di conforto, con voce d'arcangelo, e con tromba di Dio, discender\u00e0 dal cielo; e quelli che sono morti in Cristo risusciteranno primieramente. Poi noi viventi che saremo rimasti, saremo con loro rapiti nelle nuvole a scontrare il Signore nell'aria; e cos\u00ec saremo sempre col Signore. 1 Tess. 4:16,17; Apo. 20:6.\nXII. Noi crediamo che la resurrezione corporale di tutti i morti, cos\u00ec giusti come ingiusti avverr\u00e0. E questi andranno alle pene eterne e i giusti nella vita eterna. Fatti 24:15; Matt. 25:46.\nOrganizzazione.\nLa chiesa \u00e8 gestita da un collegio di anziani e diaconi.\nOltre ai ministri previsto dallo statuto, ci sono altre posizioni o funzioni: "}
{"id": "546563", "revid": "212348", "url": "https://it.wikipedia.org/wiki?curid=546563", "title": "Classe Hope", "text": ""}
{"id": "546565", "revid": "123495365", "url": "https://it.wikipedia.org/wiki?curid=546565", "title": "Malgrate", "text": "Malgrate (\"Malgraa\" in dialetto lecchese, pronuncia fonetica IPA: ) \u00e8 un comune italiano di abitanti della provincia di Lecco in Lombardia. Si affaccia sulla parte terminale del Lario proprio dirimpetto alla citt\u00e0 di Lecco.\nLocalit\u00e0 di soggiorno ricercata gi\u00e0 nel '700, Malgrate vive fino alla fine del XIX secolo il suo momento di massimo splendore. Nei suoi palazzi si registr\u00f2 una cos\u00ec alta vivacit\u00e0 intellettuale ed artistica, da valergli l'appellativo di \"Venezia del Lario\".\nOrigini del nome.\nFu molto probabilmente \"Antesitum\", che vuole dire \"spiaggia posta avanti\", il nome del primitivo insediamento dell'attuale Malgrate, nome assegnatogli dai militari romani che dalle loro fortificazioni poste nell'abitato di \"Castrum Leuci\", l'odierna Lecco, vedevano questo lembo di terra al di l\u00e0 del lago. I primi abitanti della zona furono quasi sicuramente pescatori e barcaioli. Questi ultimi, secondo una versione tramandata di generazione in generazione, ebbero anche l'onore di traghettare verso Lecco Giulio Cesare ed alcuni suoi combattenti reduci dalla campagna delle Gallie.\n\u00c8 databile ad un evento del 1126 l'attuale nome di Malgrate, quando le acque del Lario furono investite dalla lotta che divideva i milanesi e gli alleati lecchesi, dai comaschi.\nMalgrate possedeva una posizione strategica: aveva un porto protetto e un piccolo forte, detto San Grato, che la tradizione vuole sorgesse sulla Rocca di San Dionigi, ma che fonti storiche indicano si trovasse nel luogo in cui sorse nel XV secolo, la chiesetta di San Antonio Abate.\nControllare il forte di San Grato e il lido di Antesito, voleva dire per i comaschi costituire una spina nel fianco dei lecchesi. Durante una notte in quell'anno, i lecchesi, favoriti dall'imbrunire e aiutati da reparti milanesi, riuscirono a raggiungere inosservati la spiaggia di Antesito, sgominarono i pochi difensori di guardia sui bastioni del forte di San Grato ed entrarono nel ridotto. Sorpresa nel sonno la guarnigione comasca, nonostante la disperata resistenza di alcuni gruppi, fu rapidamente costretta alla resa dopo aver lasciato sul terreno parecchi caduti. Il forte venne in larga parte distrutto e la battaglia ebbe un seguito nuovamente tragico quando alcuni prigionieri comaschi vennero giustiziati dai lecchesi.\nLa tradizione vuole che in seguito a quel cruento episodio bellico, \"Grato\" modificasse la denominazione del centro in \"Malgrato\", divenendo poi l'odierno Malgrate.\nStoria.\nInserito nella pieve di Lecco gi\u00e0 nel IX secolo, durante la guerra decennale il paese di Malgrate fu ripetutamente invaso e saccheggiato.\nNel 1532, durante le lotte che vide il Medeghino contrapporsi al Ducato di Milano, Malgrate fu il teatro di una sanguinosa battaglia che vide l'annientamento dell'armata ducale guidata da Accorsino da Lodi.\nNel XVIII secolo si registra la realizzazione delle prime ville padronali.\nSimboli.\nLo stemma del Comune di Malgrate \u00e8 stato concesso con decreto del presidente della Repubblica dell'8 dicembre 2007.\nInfrastrutture e trasporti.\nFra il 1928 e il 1955 la localit\u00e0 ospit\u00f2 una fermata della Tranvia Como-Erba-Lecco, che sorgeva nelle adiacenze del casello ferroviario posto a protezione del passaggio a livello di via Gaggio.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 600,\n \"height\": 400,\n \"data\": [\n \"name\": \"table\",\n \"values\": [\n \"x\": 1861,\n \"y\": 787\n {\n \"x\": 1871,\n \"y\": 879\n {\n \"x\": 1881,\n \"y\": 834\n {\n \"x\": 1901,\n \"y\": 923\n {\n \"x\": 1911,\n \"y\": 1186\n {\n \"x\": 1921,\n \"y\": 1284\n {\n \"x\": 1931,\n \"y\": 1412\n {\n \"x\": 1936,\n \"y\": 1542\n {\n \"x\": 1951,\n \"y\": 1928\n {\n \"x\": 1961,\n \"y\": 2110\n {\n \"x\": 1971,\n \"y\": 3631\n {\n \"x\": 1981,\n \"y\": 3914\n {\n \"x\": 1991,\n \"y\": 4137\n {\n \"x\": 2001,\n \"y\": 4207\n {\n \"x\": 2011,\n \"y\": 4216\n {\n \"x\": 2017,\n \"y\": 4250\n {\n \"x\": 2018,\n \"y\": 4271\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "546567", "revid": "1318658", "url": "https://it.wikipedia.org/wiki?curid=546567", "title": "Nel Nome del Rock", "text": "Nel nome del rock \u00e8 un festival musicale rock che si svolge a Palestrina (RM).\nIl festival \u00e8 nato nel 1989 come esperienza spontanea e inizialmente ha visto la partecipazione di gruppi quasi esclusivamente locali. Successivamente si \u00e8 sviluppato fino ad ospitare nelle ultime edizioni formazioni italiane e straniere importanti. Tra gli italiani in particolare si sono esibiti i gruppi PGR, Marlene Kuntz, Yo Yo Mundi, Afterhours, Modena City Ramblers, Caparezza, Frankie Hi-NRG e Gang, e tra gli stranieri Queens of the Stone Age, Therapy?, Chumbawamba, New Model Army, Levellers, Senser, The (International) Noise Conspiracy, Nebula, Louise Attaque, H-Blockx, Morphine, The Soft Moon, Ghostpoet.\nIl festival, organizzato dall'omonima associazione culturale, \u00e8 tradizionalmente ad ingresso gratuito. Il ricavato delle attivit\u00e0 accessorie viene devoluto in beneficenza ad associazioni e progetti di utilit\u00e0 sociale\nEdizioni.\n2019.\nParco Barberini, Palestrina\nEvento commemorativo per il ventennale della morte di Mark Sandman dei Morphine sul palco del festival il 3 Luglio 1999\nL'evento, di un solo giorno, ha visto l'esibizione di 4 gruppi di Palestrina e a chiudere la serata un gruppo cover dei Morphine. \n2018.\nParco Barberini, Palestrina\n2017.\nParco Barberini, Palestrina\nIl festival ritorna ufficialmente dopo l'ultima edizione del 2012 e torna a casa a Parco Barberini, 3 giorni di festival e un after party al Mentelocale di Palestrina. \n2016.\nCavea del Museo Archeologico, Palestrina\nL'associazione culturale Nel Nome del Rock Festival, dopo 4 lunghi anni di silenzio, ha organizzato, in anteprima nazionale, la proiezione del documentario sulla band Morphine:\nMorphine \"Journey Of Dreams\" Documentary del regista Mark Shuman.\nL'evento \u00e8 stato in commemorazione della morte di Mark Sandman, cantante della band, avvenuta tragicamente sul palco del festival il 3 Luglio del 1999.\nLa proiezione \u00e8 stata anticipata dal concerto del sassofonista dei Morphine, Dana Colley che esibitosi assieme a Rudy Marra and the Mob. \nDopo la proiezione si \u00e8 svolto un incontro con Mark Shuman e Dana Colley, a moderare l'incontro, la conduttrice radiofonica Tamara Taylor.\nL'evento si \u00e8 svolto nella Cavea del Museo Archeologico di Palestrina.\nINGRESSO RIGOROSAMENTE GRATUITO\n2012.\nPiazzale Italia, Palestrina\n2011.\nPiazzale Italia, Palestrina\n2010.\nParco Barberini, Palestrina\n2009.\nParco Barberini, Palestrina\n2007.\nParco Barberini, Palestrina\n2006.\nParco Barberini, Palestrina\n2005.\nParco Barberini, Palestrina\n2004.\nParco Barberini, Palestrina\n2003.\nParco Barberini, Palestrina\n2002.\nParco Barberini, Palestrina\n2000.\nParco Barberini, Palestrina\n1999.\nParco Barberini, Palestrina\nTale edizione \u00e8 stata funestata da un evento tragico: il 3 luglio 1999, dopo aver pronunciato le parole \"Grazie Palestrina. \u00c8 una serata bellissima, \u00e8 bello stare qui e voglio dedicarvi una canzone super-sexy\", il frontman dei Morphine Mark Sandman si accascia al suolo e dal palco non si rialzer\u00e0 pi\u00f9 a causa di un infarto fulminante. Muore cos\u00ec, a 46 anni, il leader della band, che poco dopo si scioglie."}
{"id": "546577", "revid": "110157", "url": "https://it.wikipedia.org/wiki?curid=546577", "title": "Retta di Simson", "text": "Preso un qualsiasi punto P di una circonferenza circoscritta ad un triangolo, i piedi delle perpendicolari condotte da P ai lati del triangolo sono allineati.\nLa retta che passa per questi tre punti \u00e8 chiamata Retta di Simson in onore del matematico Robert Simson. La dimostrazione del teorema legato a tale retta \u00e8 per\u00f2 da attribuirsi a William Wallace che la formul\u00f2 nel 1797.\nIl segmento individuato sulla retta \u00e8 un caso degenere di triangolo pedale. L'involuzione delle rette di Simson definisce un deltoide chiamato deltoide di Steiner."}
{"id": "546580", "revid": "112922279", "url": "https://it.wikipedia.org/wiki?curid=546580", "title": "Interbang!?", "text": "Interbang!? o Le 7 torri di Pisa \u00e8 una serie televisiva italiana di 26 puntate, realizzata da Paul Casalini, con la collaborazione di reti televisive estere, nel 1984.\nIn Italia \u00e8 stato trasmesso su Odeon TV, successivamente in Svizzera sull'allora TSI e in Regno Unito su The Children's Channel. Tra gli attori figurano Gianna Coletti nei panni della Zingara e Jean-Christophe e Brunetto Casalini, figli del produttore, nei panni di Gianni e Bruno .\nTrama.\nUn losco individuo, chiamato semplicemente il Boss o il Capo, trova l'ultima pagina di un antico testo di magia e capisce che, una volta ottenuto il libro, pu\u00f2 trarne un grande potere. Si mette, quindi, alla ricerca del libro che viene ritrovato in una libreria di Pisa. Sfortunatamente per lui, lo stesso giorno in cui va a ritirarlo il libro viene scambiato con un altro acquistato dal Professor Henry Williner. Una volta a casa il professore, dopo essersi accorto dell'errore, si mette a studiare il libro e contatta il suo professore di fisica Joseph Solfori a cui consegna il libro. \nIl Professor Solfori, dopo aver compreso la prima parte del libro, realizza 7 miniature della torre pendente di Pisa. Il professore, braccato dal Boss, decide di nascondere in vari luoghi del mondo le sette miniature della torre, apparentemente indistinguibili da un comune souvenir, eccetto per l\"interrobang\" (qui chiamato \"interbang\") impresso sotto la base, in sette colori diversi. In realt\u00e0 ognuna contiene un frammento di metallo magico, che conferisce loro diversi poteri, dal teletrasporto al ringiovanimento. Il Boss riesce a rintracciare il Professor Solfori e lo rapisce per farsi rivelare dove sono nascoste le miniature. Con una serie di buffe torture Marylin ed il boss riescono a farsi rivelare il nascondiglio di alcune delle statuette, in forma di enigmi. Ogni volta il professore afferma che non parler\u00e0, poi finge di aver non ricordare, e infine cede. Ad un certo punto questi usa la torre che fa ringiovanire e ritorna un ragazzino perdendo davvero parzialmente la memoria, ma ricorda comunque abbastanza da rivelare i nascondigli delle altre statuette, dopo che Marylin, Maria ed il Boss lo avranno sottoposto ad altre buffe e spesso improbabili torture.\nDue giovani studenti, i fratelli Gianni e Bruno (interpretati dai figli del regista e autore), girano il mondo, visitandone i pi\u00f9 suggestivi e famosi luoghi, per trovare le torri prima che lo faccia il Boss, risolvendo gli enigmi che il professore ha disseminato nei posti pi\u00f9 impensabili del globo, scritti su bigliettini con il marchio interbang, come in una caccia al tesoro, e vivendo molte avventure, spesso surreali.\nSulle loro tracce c'\u00e8 il Killer, un sicario \"a noleggio\" pasticcione e sfortunato (una gag ricorrente lo vede rimanere sempre senza benzina nel momento peggiore).\nNel finale, il Killer decide di ribellarsi al Boss e tenere per s\u00e9 le sette miniature. In una stanza segreta della vera torre di Pisa si trova una specie di monolito con sette fori disposti a cerchio: la leggenda vuole che inserendo le sette torri in un ordine preciso verr\u00e0 rivelato il loro massimo potere. Il Killer sbaglia l'ordine, e la torre di Pisa, raddrizzatasi, diventa un razzo e parte per lo spazio, con il Killer imprigionato dentro, verso una destinazione ignota.\nDistribuzione.\nDal 4 ottobre 2016 al 20 settembre 2017, con cadenza settimanale di mercoled\u00ec mattina, la Paul Casalini &amp; C. ha pubblicato la serie su YouTube dividendo gli originale 26 episodi in 52 puntate di 10 minuti circa."}
{"id": "546581", "revid": "767487", "url": "https://it.wikipedia.org/wiki?curid=546581", "title": "Duomo di Magonza", "text": "Il duomo di Magonza (in tedesco: \"Mainzer Dom\" o \"Hoher Dom zu Mainz\") \u00e8 la cattedrale di Magonza, in Germania, e si affaccia sulla piazza del mercato.\nDedicata ai santi Martino e Stefano rappresenta il maggior capolavoro dell'Architettura romanica renana e l'edificio pi\u00f9 significativo della citt\u00e0.\nIl duomo \u00e8 una delle sette Cattedrali imperiali; inoltre doveva simboleggiare il potere della chiesa cattolica che a Magonza, per molti secoli, fu anche potere politico. Infatti l'arcivescovo della citt\u00e0 era anche \"Kurf\u00fcrst\", cio\u00e8 principe elettore dell'Elettorato di Magonza, uno dei sette preposti alla scelta e all'incoronazione dell'imperatore del Sacro Romano Impero.\nStoria e descrizione.\nOrigini.\nLa fede cristiana, giunta a Magonza con i Romani, si svilupp\u00f2 nel corso del tempo con l'opera di vescovi santi.\nNel 983 l'imperatore Ottone II durante la Dieta di Verona, incaric\u00f2 Villigiso di Magonza, allora arcivescovo della citt\u00e0 dal 975, dell'amministrazione della regione a nome dell'imperatore. Era il tempo in cui i due poteri, quello religioso e quello politico-militare, provavano ad operare insieme nell'interesse del popolo.\nCattedrale ottoniana.\nViligiso inizi\u00f2 la costruzione della cattedrale verso il 998. La chiesa rifletteva le caratteristiche tipiche dell'architettura ottoniana, con pianta a croce latina divisa in tre navate da colonne e coro con torri.\nTuttavia anche se la citt\u00e0 al tempo prosperava ed era sede di uno dei principali principi vescovi del regno dei Franchi Orientali, la costruzione del grande edificio non era volta a uno scopo pastorale, ma piuttosto destinata a essere una Cattedrale imperiale, simbolo architettonico di un Impero che andava man mano formandosi.\nLa maggior parte delle chiese dell'epoca avevano un coro orientato verso est. Villigiso, al contrario, lo fece erigere verso ovest, come per le grandi basiliche di Roma. Inoltre un quadriportico di fronte alla facciata riecheggiava fortemente l'Antica basilica di San Pietro in Vaticano, segno evidente dell'ambizione dell'arcivescovo. Nel 1002 venne incoronato Re di Germania Enrico II il Santo.\nIl 28 agosto 1009, giorno prima della consacrazione del nuovo edificio, un incendio divamp\u00f2 nella chiesa, forse a causa dei grandi lampadari a fiaccole atti a illuminarla. \nSotto il vescovado degli immediati successori di Villigiso, Erchenbaldo e Aribo la cattedrale resta in costruzione. Sar\u00e0 l'arcivescovo Bardo (1031-1051) a terminare i lavori e a consacrarla il 10 novembre 1036 alla presenza dell'imperatore Corrado II il Salico, gi\u00e0 incoronato nella cattedrale l'8 settembre 1024.\nLa cattedrale romanica.\nPeriodo imperiale.\nUn altro grave incendio divamp\u00f2 nel 1091 danneggiando notevolmente l'edificio. I finanziamenti imperiali divennero di primaria importanza. Cos\u00ec verso il 1100, l'imperatore Enrico IV di Franconia, che gi\u00e0 aveva ristrutturato il duomo di Spira, d\u00e0 inizio a un rimaneggiamento della cattedrale danneggiata ispirandosi allo stile romanico lombardo e facendovi arrivare dei Maestri comacini. All'estremit\u00e0 orientale della chiesa vi fa costruire un coro simile a quello di Spira, e rimpiazza la torre d'origine, probabilmente quadrata, con una cupola ottagonale. Inoltre fa rialzare la parte orientale della navata centrale per ricavare la cripta tripartita e scavata sotto il nuovo coro.\nNel 1106, alla morte dell'imperatore, molte parti dell'edificio erano ancora in cantiere. Con la fine dei sussidi i lavori si arrestarono e anche le maestranze lombarde se ne andarono, lasciando parti incompiute. Un esempio ne sono i portali orientali a fianchi del coro; quello meridionale dai preziosi capitelli scolpiti, e quello settentrionale con i capitelli ancora oggi incompleti.\nLa chiesa rifletteva le caratteristiche tipiche dell'architettura medievale tedesca, con pianta basilicale a tre navate su colonne e due cori con sei torri. Il coro occidentale destinato al vescovo e quello orientale all'imperatore. Due torri si ergevano a fianco di ciascun coro, e una, maggiore, su ognuna delle due crociere. Vista la grande taglia dell'edificio, ancora non presentava coperture a volta.\nPeriodo arcivescovile.\nIl cantiere della cattedrale fu ripreso in seguito dagli arcivescovi. Tuttavia l'interruzione dei sussidi imperiali vide l'erezione delle navate in una qualit\u00e0 architettonica inferiore rispetto al coro orientale. Infatti per quest'ultimo Enrico IV aveva fatto venire dai monti della Spessart e della Pf\u00e4lzerwald un'arenaria di alta qualit\u00e0, gi\u00e0 impiegato per il duomo di Spira; ora si utilizza un calcare di sedimenti crostacei delle cave di Weisenau, appena a sud della citt\u00e0.\nNon si conosce la data precisa di inizio della ricostruzione delle navate, ma molto probabilmente dopo un altro incendio, quello del 1190.\nL'arcivescovo Adalberto I di Saarbr\u00fccken (1110-1137) fece erigere la cappella romanica di San Gottardo come cappella principesca privata. \nPer l'elevazione delle navate i mastri costruttori si rifaranno ancora a Spira, il pi\u00f9 grande modello in Germania per l'architettura romanica. Tuttavia Magonza non pot\u00e9 mai elevare la navata a un'altezza superiore ai 28 metri (il duomo di Spira ne misura 33) in quanto era legata al coro gi\u00e0 esistente. Nell'insieme la navata resta assai spoglia, senza inquadramenti alle finestre, n\u00e9 capitelli decorati. Solo verso il 1200, con la realizzazione delle volte a crociera, la navata pot\u00e9 dirsi completata. \nL'8 settembre 1198 venne incoronato nella cattedrale Filippo di Svevia.\nIl 9 dicembre 1212 anche Federico II di Svevia veniva incoronato imperatore nel duomo dal vescovo Sigfrido III di Eppstein.\nRicostruzione del coro occidentale.\nSolo nell'ultima fase si intraprende la ricostruzione del corpo occidentale di Villigiso; ora intrapreso secondo i canoni dello stile romanico tardivo della Bassa-Renania, mentre la parte orientale seguiva lo stile romanico primitivo dell'Alta-Renania. Lo si nota soprattutto nella decorazione scultorea, pi\u00f9 ricca e meno severa. Per mantenere un'uniformit\u00e0 con le navate, anche questa parte appare assai spoglia, unica eccezione \u00e8 la grande cupola ottagonale sulla crociera, aperta da finestre e decorata con arcature cieche, cornicioni, colonne e capitelli. Sar\u00e0 una delle ultime espressioni dello stile romanico. Quest'ala, infine terminata, venne consacrata il 4 luglio 1239 dall'arcivescovo Sigfrido III di Eppstein.\nPeriodo gotico.\nAll'inizio della ricostruzione del coro occidentale, in stile tardo-romanico, il Maestro di Naumburg costru\u00ec un Pontile-tramezzo di ispirazione gi\u00e0 gotica, rappresentante il \"Giudizio Universale\"; poi smantellato nel 1682.\nDal 1279 alle navate laterali furono aggiunte delle cappelle gotiche aperte da grandi finestroni. Inoltre nel 1418 l'arcivescovo Johann von Nassau ordina la costruzione di una appella funeraria, su due livelli, sull'asse oltre il coro orientale (oggi ne resta solo la cripta). \nFra il 1390 e il 1410 venne realizzato il chiostro. Si crede che Madern Gerthener abbia collaborato alla costruzione sia della cappella Nassau che del chiostro; mentre certo \u00e8 che il portale gotico della \"Memorienkapelle\", antica sala capitolare, \u00e8 una sua opera del 1420\nDal 1361 sulla crociera est, e dal 1418 anche su quella ovest, vennero erette due grandi torri nolari destinate a ospitare le campane. I lavori vennero terminati solo nel 1482.\nUna volta finiti i rimaneggiamenti gotici, la cattedrale non sub\u00ec pi\u00f9 modifiche fino al 1767, a parte il rinnovo del mobilio.\nInterventi barocchi.\nIl 22 maggio 1767 un fulmine colpisce la torre nolare occidentale incendiandola. Venne ricostruita nel 1769 da Franz Ignaz Michael Neumann, figlio del celebre Balthasar Neumann, nelle caratteristiche forme attuali. Nonostante fosse un artista barocco, Neumann intervenne al duomo con rispetto, mantenendo gli elementi tradizionali dello stile gotico e romanico.\nInoltre le ghimberghe delle cappelle laterali vennero tagliate. Anche l'interno risent\u00ec degli interventi settecenteschi. Balthasar Neumann realizza due monumenti sepolcrali ai lati dell'arcone del coro occidentale nel 1745, l'interno viene interamente intonacato di bianco nel 1758, le vetrate sostituite con dei monocromi e nuovi stalli lignei rococ\u00f2 vengono eseguiti nel 1767 nel coro occidentale.\nModifiche e ricostruzioni ottocentesche.\nCon la decadenza del principato elettorale la cattedrale subir\u00e0 una serie di catastrofi. Durante la Repubblica di Magonza la cattedrale venne destinata a magazzino militare e il mobilio interno venne messo all'asta. Soprattutto durante l'assedio prussiano alla citt\u00e0. Infatti nel feroce bombardamento del 1793 alla Fortezza di Magonza e quello della notte fra il 28 e 29 giugno, scaturiscono numerosi incendi in citt\u00e0, e tutte le parti combustibili della cattedrale, come la biblioteca annessa, andarono a fuoco. Inoltre, durante la rioccupazione francese di Magonza nel 1794, le opere d'arte che non erano state distrutte, furono vendute.\nAll'arrivo del vescovo Joseph Ludwig Colmar nel 1802 la cattedrale si presentava come un ammasso di rovine, solo le parti in muratura e le volte avevano resistito. Tuttavia Colmar riusc\u00ec a intercedere presso Napoleone e quindi a risparmiare la cattedrale dalla distruzione. Inoltre intraprese i primi lavori di ricostruzione, ma a causa delle alterne vicende imperiali e conseguenti confische militari i lavori andarono molto a rilento, inoltre venne anche destinata a ospedale militare accogliendo 6000 soldati malati di tifo.\nSolo nel 1814 la cattedrale riprese la sua funzione sacra e l'architetto di Stato Georg Moller procedette subito nel riparare i tetti, terminati solo verso il 1831. Nel 1828 Moller copr\u00ec la torre nolare orientale, gotica, con una cupola in ferro battuto, che poi venne demolita, come anche la torre, nel 1870 a causa dell'eccessivo peso. La torre nolare odierna, neoromanica venne eretta nel 1875 dall'architetto olandese Pierre Cuypers.\nLe foto storiche della fine del XIX secolo mostrano anche la \"ripresa dei colori\" della cattedrale, in opposizione ai canoni barocchi. Infatti fra il 1859 e il 1864 i Nazareni intrapresero un'opera pittorica, essenzialmente realizzata da Philipp Veit, di cui oggi ne restano le \"Scene del Nuovo Testamento\" nella navata centrale.\nRestauri.\nNel 1909 e nel 1924-28 si procedette a una grande campagna di restauro e consolidazione delle fondamenta, con cemento armato.\nLa seconda guerra mondiale colp\u00ec di nuovo la cattedrale nel 1942. In seguito venne di nuovo restaurata e nel 1970 si complet\u00f2 anche il rinnovo delle vetrate, andate perse.\nUna completa e magistrale opera di restauro venne intrapresa nel 2001 e dur\u00f2 quindici anni."}
{"id": "546583", "revid": "44210", "url": "https://it.wikipedia.org/wiki?curid=546583", "title": "Duomo San Martino (Magonza)", "text": ""}
{"id": "546599", "revid": "1655", "url": "https://it.wikipedia.org/wiki?curid=546599", "title": "Cerchio dei nove punti", "text": ""}
{"id": "546602", "revid": "1766026", "url": "https://it.wikipedia.org/wiki?curid=546602", "title": "Sinfonia n. 3 (Saint-Sa\u00ebns)", "text": "La sinfonia n. 3 in do minore, op. 78 di Camille Saint-Sa\u00ebns fu completata nel 1886 in quello che probabilmente era lo zenith artistico della sua carriera. Commissionata dalla Societ\u00e0 Filarmonica inglese, venne eseguita per la prima volta a Londra, diretta dal compositore stesso. Il lavoro venne dedicato all'amico Franz Liszt, che mor\u00ec quello stesso anno, due mesi dopo la prima dell'opera.\n\u00c8 conosciuta anche come sinfonia per organo, ma questa definizione \u00e8 impropria: si tratta di una sinfonia orchestrale in cui si utilizza anche l'organo, non di una sinfonia scritta appositamente per essere eseguita all'organo (come sono invece, ad esempio, alcuni lavori di C\u00e9sar Franck e Jean Guillou). Uno dei tratti pi\u00f9 distintivi dell'opera \u00e8 tuttavia proprio l'utilizzo ingegnoso delle tastiere: oltre all'organo, \u00e8 utilizzato in diverse parti il pianoforte a due e a quattro mani.\nA proposito del lavoro Saint-Sa\u00ebns disse che \"ci aveva messo tutto ci\u00f2 che era capace di offrire\". Sembra quasi che il compositore gi\u00e0 sapesse che questo sarebbe stato il suo ultimo tentativo a un lavoro sinfonico, e che volle utilizzare l'opera come un \"riepilogo\" della sua carriera: passaggi per pianoforte d'alto virtuosismo, una brillante scrittura orchestrale, e il suono unico dell'organo.\nNella sinfonia viene fatto grande uso dei principi della trasformazione tematica teorizzati da Franz Liszt, cos\u00ec che i soggetti evolvano e maturino durante tutta la durata dell'opera.\nMovimenti.\n1. \"Adagio\" \u2014 \"Allegro moderato\" \u2014 \"Poco adagio\"\nIl primo movimento, dopo un'introduzione calma, conduce a un tema di respiro Mendelssohniano, seguito da un secondo soggetto pi\u00f9 morbido. Nella seconda sezione del movimento, l'organo rintroduce e trasforma il soggetto iniziale in una chiave marcatamente malinconica.\n2. \"Allegro moderato\" \u2014 \"Presto\" \u2014 \"Maestoso\" \u2014 \"Allegro\"\nIl secondo movimento si apre quasi come uno scherzo con una melodia portata energicamente avanti dagli archi, seguiti dagli ottoni e dal pianoforte, che assumono anch'essi parti di rilievo. Cos\u00ec come l'Adagio, anche il Maestoso \u00e8 aperto dall'organo, introducendo un fugato orchestrale. Nell'ultima e pi\u00f9 conosciuta sezione della sinfonia si susseguono elementi di considerevole variet\u00e0: un corale, scrittura polifonica e un breve \"interludio\" pastorale. Il climax finale, di notevole potenza sonora, porta a compimento le melodie introdotte e trasformate in tutta l'opera."}
{"id": "546603", "revid": "107734427", "url": "https://it.wikipedia.org/wiki?curid=546603", "title": "Cozzo Collura", "text": "Cozzo Collura, \u00e8 un'ampia localit\u00e0 rurale posizionata a circa 2 km ad Est dell'attuale centro urbano di Solarino.\nAl suo interno, particolare importanza assume la zona archeologica che presenta reperti relativi a due distinti periodi storici (IV - III secolo a.C. e II - IV secolo d.C.), ma anche l'insediamento della Masseria, esempio rilevante di architettura storica rurale frequente nella campagna siracusana, risalente al Cinquecento e luogo di residenza dei feudatari Platamone, prima, e successivamente, dei Requesens o Requisenz.\nI primi scavi nella zona furono effettuati tra la fine dell'Ottocento e gli inizi del Novecento da Paolo Orsi che scopr\u00ec alcune tombe a campana risalenti al IV - III secolo a.C., nonch\u00e9 del materiale di et\u00e0 pi\u00f9 recente del sepolcro dov'era stato ritrovato: uno scheletro e due monete di Costantino del IV secolo, segno che l'area era stata abitata da e per diverso tempo (si stima dal IV secolo a.C. all'XI secolo).\nUlteriori scavi furono fatti nel 1978 ad opera della Sovrintendenza Archeologica di Siracusa ed in tale occasione, vennero riportati alla luce, la testa di una statuetta fittile del tipo \"Demetra e Kore\", cio\u00e8 \"accostabile ai tipi siracusani della prima met\u00e0 fra IV e III secolo a.C.\"; frammenti di ceramica a vernice nera ed acroma sempre riferibili al IV secolo a.C., ma soprattutto dei reperti riferibili al periodo romano e al Medioevo, come frammenti di vasetti, un bacino di ceramica, quattro fibbie ed una punta di coltello in ferro.\nTra i ruderi, invece, si annoverano:\nRecentemente, grazie all'interessamento dello studioso di storia patria Paolo Liistro, sono stati avviati nuovi scavi archeologici, tuttora in corso"}
{"id": "546604", "revid": "1566286", "url": "https://it.wikipedia.org/wiki?curid=546604", "title": "Franz Waxman", "text": "Biografia.\nFu un compositore tedesco di religione ebraica. \u00c8 famoso quale compositore di colonne sonore.\nNei primi anni trenta orchestr\u00f2 la partitura scritta da Frederick Hollander per il film \"L'angelo azzurro\" (\"Der blaue Engel\", 1930) e scrisse colonne sonore per numerosi film tedeschi.\nCon i nazisti al potere oper\u00f2 brevemente in Francia, componendo la musica per il film di Fritz Lang \"Liliom\". Arriv\u00f2 negli Stati Uniti nel 1935.\nNel corso della sua carriera ha ottenuto dodici \"nomination\" al Premio Oscar, vincendolo per due anni consecutivi con \"Viale del tramonto\" e \"Un posto al sole\".\nWaxman mor\u00ec di cancro all'et\u00e0 di 60 anni."}
{"id": "546606", "revid": "4106", "url": "https://it.wikipedia.org/wiki?curid=546606", "title": "Cedimenti differenziali", "text": ""}
{"id": "546611", "revid": "1442080", "url": "https://it.wikipedia.org/wiki?curid=546611", "title": "Lionello Manfredonia", "text": "Caratteristiche tecniche.\nIncominci\u00f2 a giocare nel ruolo di libero, per poi disimpegnarsi nel prosieguo della carriera anche come stopper o mediano.\nCarriera.\nGiocatore.\nClub.\nLazio.\nCresciuto nella Lazio, esord\u00ec in massima serie il 2 novembre 1975 nella gara contro il Bologna. Titolare dall'anno successivo. Dopo essere stato coinvolto nello scandalo del \"Totonero\" insieme ai compagni di squadra Cacciatori, Giordano e Wilson, a seguito del quale fu squalificato per tre anni e sei mesi, rientr\u00f2 a giocare nella Lazio, all'epoca in Serie B, nell'autunno 1982, per il condono di due anni deliberato dalla FIGC dopo il successo della Nazionale italiana al Campionato mondiale di calcio 1982.\nManfredonia fu reimpostato come mediano incontrista e la Lazio riusc\u00ec a risalire nella massima serie.\nJuventus.\nNel 1985, al termine del campionato che determin\u00f2 una nuova retrocessione per i biancocelesti, Manfredonia pass\u00f2 alla Juventus, con cui vinse una Coppa Intercontinentale nel 1985 e uno scudetto nel 1986.\nRoma.\nNel 1987 pass\u00f2 alla per 3 miliardi di lire, ma fu contestato dai nuovi tifosi per il suo passato con la maglia biancoceleste. In Curva Sud si form\u00f2 una componente di tifosi organizzata contro di lui, il \"GAM\" (\"Gruppo Anti-Manfredonia\").\nIl 30 dicembre 1989, nel corso di una gara allo Stadio Renato Dall'Ara contro il Bologna, si accasci\u00f2 a terra al quinto minuto di gioco, vittima di un arresto cardiaco. Bruno Giordano, compagno di squadra ai tempi della Lazio e quel giorno avversario rossobl\u00f9, accorse per primo per prestargli soccorso. Il massaggiatore della Roma, Giorgio Rossi, gli estrasse la lingua dalla gola, mentre i medici Alicicco e Naccarella gli praticarono il massaggio cardiaco e la defibrillazione. Trasportato d'urgenza all'Ospedale Maggiore di Bologna, si risvegli\u00f2 due giorni dopo dal coma. Nonostante la sua volont\u00e0 di tornare a giocare, l'Istituto di Medicina e Scienza per lo Sport del CONI gli neg\u00f2 l'idoneit\u00e0; Manfredonia scelse pertanto di ritirarsi nella primavera del 1990.\nIn carriera ha totalizzato complessivamente 289 presenze e 15 reti in Serie A e 36 presenze e 4 reti in Serie B.\nNazionale.\nDopo 11 partite con la nazionale Under-21, il 3 dicembre 1977 esord\u00ec con la nazionale maggiore nella partita contro il , venendo poi convocato per il Mondiale del 1978.\nDirigente.\nFinita la carriera di calciatore, \u00e8 rimasto nel mondo del calcio lavorando come direttore sportivo per , Cagliari, ed . Poi la scelta di diventare manager, diventando dal 2004 agente FIFA. Dal luglio 2015 all'agosto 2017 \u00e8 stato responsabile del settore giovanile del Brescia. Il 19 settembre viene assunto dal con lo stesso incarico."}
{"id": "546617", "revid": "919135", "url": "https://it.wikipedia.org/wiki?curid=546617", "title": "Retta di Eulero", "text": "La Retta di Eulero \u00e8 la retta passante per l'ortocentro, il baricentro e il circocentro di un triangolo. Il fatto che i tre punti siano allineati \u00e8 dimostrato dal teorema di Eulero.\nDetto G il baricentro, O il circocentro e H l'ortocentro, si ha che OH/GO=3. Infatti, il baricentro divide il segmento che unisce ortocentro e circocentro in due parti una il doppio dell'altra. Numerosi altri punti notevoli di un triangolo: ad esempio il centro della circonferenza che passa per i tre punti medi dei lati del triangolo, detta \"cerchio dei nove punti\", giace sulla retta di Eulero, e divide a met\u00e0 il segmento che ha per estremi l'ortocentro ed il circocentro del triangolo."}
{"id": "546621", "revid": "78273", "url": "https://it.wikipedia.org/wiki?curid=546621", "title": "PSDI-Socialdemocrazia", "text": ""}
{"id": "546626", "revid": "775372", "url": "https://it.wikipedia.org/wiki?curid=546626", "title": "Crisi (politica)", "text": "Si definisce crisi politica il momento in cui una disputa tra due parti politiche non sembra pi\u00f9 risolvibile per vie diplomatiche, ad esempio per (apparentemente) irrisolvibile incompatibilit\u00e0 tra le stesse o rinuncia di una delle due a una composizione.\nIl momento di crisi, a differenza di quello di tensione, ha quasi sempre come soluzione la guerra o delle ostilit\u00e0 che si possono prolungare nel tempo, come nel caso delle continue crisi mediorientali.\nUn esempio di crisi politica internazionale \u00e8 l'assassinio dell'Arciduca Francesco Ferdinando da parte di un nazionalista serbo-bosniaco, che aggrav\u00f2 la crisi tra Serbia e Impero austro-ungarico che dichiar\u00f2 guerra nel giro di 48 ore alla prima facendo cos\u00ec scoppiare la prima guerra mondiale.\nNell'ambito della politica interna, una crisi di governo \u00e8 la conseguenza di disaccordi fra i suoi componenti che impongono un cambiamento sensibile pena la sua caduta e perdita del potere. \nPu\u00f2 concludersi \u00abpacificamente\u00bb con il cosiddetto rimpasto, cio\u00e8 una modifica della sua composizione (ad esempio governo Berlusconi III), oppure sfociare in una sfiducia che fa cadere il governo e porta o alla nomina di un nuovo presidente del consiglio (ad esempio, governo D'Alema I) oppure nel caso che ci\u00f2 sia impossibile allo scioglimento anticipato del Parlamento con conseguenti elezioni."}
{"id": "546629", "revid": "78273", "url": "https://it.wikipedia.org/wiki?curid=546629", "title": "Fosbury Flop", "text": ""}
{"id": "546630", "revid": "287204", "url": "https://it.wikipedia.org/wiki?curid=546630", "title": "Sfera (romanzo)", "text": "Sfera (\"Sphere\") \u00e8 un romanzo di fantascienza di Michael Crichton e pubblicato nel 1987.\nIl romanzo parte come un racconto di fantascienza, ma si trasforma rapidamente in un thriller psicologico e un viaggio nel subconscio umano.\nDal romanzo \u00e8 stato tratto un film omonimo nel 1998.\nTrama.\nIl dottor Norman Johnson \u00e8 uno psicologo che \u00e8 solitamente chiamato dalle autorit\u00e0 quando avviene un disastro aereo, per analizzare ed aiutare i sopravvissuti sotto shock.\nAnche quando viene trasportato in gran segreto in elicottero su una nave della Marina militare americana in mezzo all'Oceano Pacifico \u00e8 convinto di essere stato chiamato per i soliti motivi. Giunto a destinazione, per\u00f2, viene a sapere che \u00e8 stato scelto per una sua vecchia relazione riguardo alla possibilit\u00e0 d'incontro di forme di vita extraterrestri. Sul fondo dell'oceano, infatti, non \u00e8 stato trovato alcun relitto aereo, bens\u00ec un'astronave di dubbia provenienza, presumibilmente aliena. Sotto la superficie, a trecento metri di profondit\u00e0, \u00e8 stato allestito dalla Marina un habitat che permette ad un essere umano di vivere sott'acqua nonostante la fortissima pressione. Norman, insieme ad altri quattro scienziati (indicati da lui stesso nella sua relazione) e a cinque ufficiali della Marina, \u00e8 incaricato di scendere presso la base subacquea per esplorare ed esaminare l'astronave.\nAll'interno di quest'ultima il gruppo scopre - con grande stupore - che essa non proviene da una civilt\u00e0 aliena, bens\u00ec dagli Stati Uniti del futuro, attraverso un buco nero.\nLa squadra di ufficiali e scienziati trovano anche una strana costruzione sferica di grandi dimensioni e di chiare origini extraterrestri, apparentemente impossibile da aprire.\nQuando per\u00f2 il matematico Harry Adams riesce ad entrare dentro alla sfera, una misteriosa forma di vita intelligente, che si fa chiamare Jerry, inizia a comunicare attraverso i monitor dell'habitat e misteriosi animali marini come meduse, gamberi, serpenti e gorgonie si materializzano nell'ambiente intorno alla base sottomarina, fino a quel momento deserta. Quando poi ad apparire \u00e8 un calamaro gigante, la situazione si fa veramente difficile.\nTrasposizione cinematografica.\nNel 1998 usc\u00ec nelle sale cinematografiche la trasposizione omonima del romanzo di Crichton, diretto da Barry Levinson e il quale cast include Dustin Hoffman, Samuel L. Jackson e Sharon Stone."}
{"id": "546631", "revid": "238230", "url": "https://it.wikipedia.org/wiki?curid=546631", "title": "Enrico Costa (scrittore)", "text": "\u00c8 stato un poligrafo, considerato il pi\u00f9 alto esponente del romanzo storico sardo, sebbene non il pioniere. Filo rosso di tutta la sua carriera artistica, in quanto quella lavorativa \u00e8 stata quasi totalmente spesa nelle banche sassaresi, \u00e8 stata la ricerca storica, volta alla conoscenza ed allo studio della Sardegna. Le sue ricerche l'hanno portato ad occuparsi della sua citt\u00e0, della storia, della geografia (cur\u00f2 delle guide dell'isola), degli usi e i costumi dei sardi. \nFra le sue opere pi\u00f9 importanti \"Sassari\", una monumentale enciclopedia riguardante la storia della citt\u00e0 e fra i romanzi \"Il muto di Gallura\".\nBiografia.\nNato a Sassari l'11 aprile 1841 da famiglia di ceto medio, il padre era un musicista genovese che perse fin da giovanissimo e, a soli 15 anni, fu costretto ad abbandonare gli studi per poter lavorare, essendo il primo nato della famiglia. \nLavor\u00f2 cos\u00ec, inizialmente, come infornatore di pane; poi, dopo qualche anno, pass\u00f2 a lavorare presso lo studio di un noto ingegnere sardo, per diventare, in et\u00e0 pi\u00f9 matura ma comunque giovane, impiegato bancario.\nDa allora non lasci\u00f2 pi\u00f9 il lavoro presso le banche, adempiendo diverse funzioni, tra cui disegnatore di banconote, fino ad ottenere, in et\u00e0 pi\u00f9 adulta, il titolo di tesoriere della Banca di Sassari.\nNonostante gli impegni lavorativi Enrico Costa non abbandon\u00f2 mai la sua passione per lo studio, interrotto per la perdita del padre. Si impegn\u00f2 sempre pi\u00f9 a fondo specialmente nella ricerca storica, incentrando la sua attenzione sulla sua Sardegna, e compose un abbondante \"corpus\" di opere di vario genere, facendo in seguito valere anche la sua importanza come Tesoriere bancario presso la Biblioteca Regia di Sassari, che gli permise di effettuare ricerche specifiche che lo portarono alla composizione della maggiore delle sue opere: \"Sassari\".\nMor\u00ec il 26 marzo 1909, all'et\u00e0 di quasi 68 anni.\nCarriera letteraria.\nL'opera di Enrico Costa \u00e8 abbastanza vasta e varia. Nel 1863 aveva scritto il suo primo racconto \"Storia di un gatto\". Nel 1872 scrisse il libretto dell'opera lirica \"David Rizio\", con musiche del maestro Luigi Canepa, che fu rappresentato per la prima volta a Milano.\nIn seguito alla musica si aggiunse il giornalismo, la poesia, i racconti ed i romanzi.\nNel 1875 fond\u00f2 il periodico La Stella di Sardegna che pubblic\u00f2 fino al 1886 e nel 1881 il quotidiano \u201cGazzettino Sardo\u201d, che usc\u00ec per soli tre mesi.\nL'opera pi\u00f9 importante resta comunque \"Sassari\", una enciclopedia della sua citt\u00e0 natale concernente la storia, l'architettura, le opere d'arte, ecc.\nI romanzi, invece, segnano un \"corpus\" decisamente pi\u00f9 ricco. Come principale e pi\u00f9 famoso, data la sua traduzione in lingua tedesca, ricordiamo Il muto di Gallura, storia di Bastiano Tansu, famoso bandito sardo dell'Ottocento che comp\u00ec una vera e propria strage nel centro gallurese di Aggius.\nAltri romanzi scritti da Enrico Costa sono \"Giovanni Tolu, storia di un bandito sardo narrata da lui medesimo\", \"La Bella di Cabras\", \"Paolina\" e \"Rosa Gambella\".\nStile.\nFra le caratteristiche principali dello stile dell'autore si pu\u00f2 certamente annoverare l'uso di un corretto italiano seppur ricco di costruzioni grammaticali tipiche del sardo.\nTalvolta descritto come \"farraginoso\" a causa dei continui riferimenti alla Sardegna, alla lettura appare comunque abbastanza piacevole, anche per il tono spesso umoristico adottato dallo scrittore.\nGrazia Deledda, in una sua intervista, dichiar\u00f2 di \"essere discepola d'Enrico Costa\", il che giustifica coloro che lo stimano il pi\u00f9 importante scrittore della Sardegna ottocentesca.\nGli autori che pi\u00f9 influenzarono il suo stile furono certamente Walter Scott ed Alessandro Manzoni, ma aveva un'ampia conoscenza anche di numerosissimi letterati italiani suoi contemporanei ed un'ampia cognizione delle letterature straniere, in particolar modo di quella francese."}
{"id": "546634", "revid": "1935652", "url": "https://it.wikipedia.org/wiki?curid=546634", "title": "Joan Enric Vives i Sic\u00edlia", "text": "Biografia.\nMonsignor Joan Enric Vives i Sic\u00edlia \u00e8 nato a Barcellona il 24 luglio 1949.\nFormazione e ministero sacerdotale.\nEntrato nel seminario di Barcellona, ha studiato filosofia e teologia presso la Facolt\u00e0 di Teologia della Catalogna, ove nel 1976 ha conseguito la licenza in teologia. Nel 1982 ha ottenuto la laurea in filosofia e scienze dell'educazione presso l'Universit\u00e0 di Barcellona.\nIl 24 settembre 1974 \u00e8 stato ordinato presbitero per l'arcidiocesi di Barcellona. In seguito \u00e8 stato vicario parrocchiale dal 1974 al 1981, delegato episcopale della giovent\u00f9 e arciprete dal 1979 al 1985, membro del consiglio presbiterale dal 1979 al 1985 e del collegio dei consultori dal 1985 al 1990, formatore nel seminario dal 1987 al 1990, segretario del consiglio episcopale dal 1988 al 1990, vice decano della Facolt\u00e0 ecclesiastica di filosofia e rettore del seminario maggiore di Barcellona dal 1990 al 1993.\nMinistero episcopale.\nIl 9 giugno 1993 papa Giovanni Paolo II lo ha nominato vescovo ausiliare di Barcellona e titolare di Nona. Ha ricevuto l'ordinazione episcopale il 5 settembre successivo dal cardinale Ricardo Mar\u00eda Carles Gord\u00f3, arcivescovo di Barcellona, coconsacranti i cardinali Narciso Jubany Arnau, arcivescovo emerito di Barcellona, e Antonio Mar\u00eda Javierre Ortas, prefetto della Congregazione per il culto divino e la disciplina dei sacramenti.\nIl 25 giugno 2001 lo stesso papa Giovanni Paolo II lo ha nominato vescovo coadiutore di Urgell. Il 12 maggio 2003 \u00e8 succeduto alla medesima sede. Il 10 luglio successivo prest\u00f2 giuramento come coprincipe di Andorra. Il 19 marzo 2010 papa Benedetto XVI lo elev\u00f2 alla dignit\u00e0 arciepiscopale.\nNel marzo del 2014 ha compiuto la visita \"ad limina\".\nIn seno alla Conferenza episcopale spagnola \u00e8 membro della commissione per il clero e i seminari dal marzo del 2020 e della commissione permanente. In precedenza \u00e8 stato membro della commissione per l'insegnamento e la catechesi dal 1993 al 2002; membro della commissione per la pastorale sociale dal 2002 al 2005; presidente della commissione per i seminari e le universit\u00e0 dal 2005 al 2008; membro della commissione per le comunicazioni sociali dal 2008 al 2014; membro del consiglio economico dal 2008 al 2014 e di nuovo presidente della commissione per i seminari e le universit\u00e0 dal 2014 al 2020.\nIn seno alla Conferenza episcopale tarraconense \u00e8 delegato per la liturgia e segretario e portavoce della stessa dal 1997. Dal 2001 \u00e8 responsabile del seminario maggiore interdiocesano della Catalogna.\nPosizioni politiche.\nIn diverse occasioni si \u00e8 dimostrato vicino alle posizioni del nazionalismo catalano ed \u00e8 un sostenitore sia dell'indipendenza della Catalogna sia dell'uso del catalano nella liturgia cattolica.\nGenealogia episcopale.\nLa genealogia episcopale \u00e8:"}
{"id": "546636", "revid": "106838761", "url": "https://it.wikipedia.org/wiki?curid=546636", "title": "Pietro Martire Vermigli", "text": "Biografia.\nPietro (o Pier) Martire Vermigli nacque da famiglia moderatamente benestante, figlio di Stefano di Antonio Vermigli e Maria Fumantina. Battezzato Piero Mariano, avrebbe poi preso il nome di Pietro Martire in onore di San Pietro Martire, al momento della ordinazione sacerdotale nell'ordine agostiniano.\nDopo essersi formato presso il monastero agostiniano di Fiesole, Vermigli fu trasferito nel 1519 al convento di San Giovanni di Verdara a Padova, dove si laure\u00f2 nel 1527. Fu qui che conobbe il futuro cardinale Reginald Pole. Divenne in seguito predicatore a Brescia, Pisa, Venezia e Roma.\nIn tale periodo egli apprese la lingua greca e quella ebraica. Nel 1530 fu eletto priore del monastero agostiniano di Spoleto e, nel 1533, del convento di San Pietro ad Aram a Napoli.\nFu in quest'epoca, soprattutto per l'influsso di Juan de Vald\u00e9s, che si interess\u00f2 alle idee della Riforma e lesse i commentari sui Vangeli e i Salmi di Martin Bucer, e il \"De vera et falsa religione\" di Ulrico Zwingli. A causa del suo avvicinamento alle dottrine riformate, Vermigli fu accusato di eresia e il vicer\u00e9 spagnolo di Napoli gli proib\u00ec di predicare. Tale divieto fu rimosso in seguito a un appello alla Santa Sede, ma nel 1541 Vermigli fu trasferito a Lucca, ove ben presto attir\u00f2 nuovi sospetti.\nCitato a comparire innanzi a un capitolo del proprio ordine a Genova, Vermigli fugg\u00ec nel 1542 a Pisa, e in seguito a Firenze, presso l'altro riformatore italiano Bernardino Ochino. I due lasciarono poco dopo l'Italia, Ochino per Ginevra, da dove Vermigli si trasfer\u00ec a Zurigo, poi a Basilea, e infine a Strasburgo. Qui, con il sostegno di Bucer, fu nominato professore di teologia e si spos\u00f2 con Catherine Dammartin di Metz.\nIn Inghilterra.\nNel 1547 Ochino e Vermigli furono entrambi invitati in Inghilterra dall'arcivescovo Thomas Cranmer con l'offerta di una pensione statale di 40 marchi. L'anno successivo Vermigli ottenne la cattedra di professore di \"divinity\" all'Universit\u00e0 di Oxford, succedendo al famoso Richard Smith. Nel 1549 prese parte a una grande controversia sull'Eucaristia, nella quale egli abbandon\u00f2 la dottrina luterana della consustanziazione e adott\u00f2 la posizione di una presenza reale legata alla fede di chi riceveva l'eucaristia. Vermigli influenz\u00f2 profondamente la posizione stessa di Cranmer e di Nicholas Ridley ed esercit\u00f2 dunque un profondo influsso anche sulle modifiche del 1552 al Libro della preghiera comune (\"Book of Common Prayer\").\nCon l'ascesa al trono della cattolica Maria I di Inghilterra, Vermigli abbandon\u00f2 l'Inghilterra.\nLa sua prima moglie invece, che era morta a Oxford il 17 febbraio 1553, fu dissotterrata e processata per eresia. Il cadavere non fu tuttavia bruciato perch\u00e9 non si pot\u00e9 raccogliere materiale probatorio su di lei, in quanto i testimoni riferivano di non avere compreso quanto essa sosteneva, essendo di lingua straniera. I suoi resti furono ritrovati dopo l'ascesa al trono di Elisabetta I e, per prevenire una nuova dissacrazione, furono uniti alle presunte reliquie di Santa Fridesvida e nuovamente sepolti nella cattedrale.\nA Strasburgo e a Zurigo.\nVermigli fece quindi ritorno a Strasburgo dove, superate le opposizioni causate dal suo abbandono della dottrina luterana, fu rinominato professore di teologia. Nel 1556 fu tuttavia costretto ad accettare una cattedra di ebraico a Zurigo per la crescente opposizione dei luterani nei suoi confronti.\nFu poi invitato a Ginevra nel 1557 e di nuovo in Inghilterra nel 1561, ma declin\u00f2 entrambi gli inviti, pur mantenendo fino alla morte una fitta corrispondenza con il vescovo John Jewel e altri prelati e riformatori inglesi.\nVermigli mor\u00ec a Zurigo il 12 novembre 1562; gli sopravvisse la seconda moglie, Caterina Merenda, che aveva sposato a Zurigo, e che si sarebbe in seguito risposata con un commerciante di Locarno.\nOpere.\nVermigli pubblic\u00f2 una serie di opere teologiche, fondamentalmente commentari biblici e trattati sull'eucaristia. Gli studiosi stanno riscoprendo oggi il ruolo fondamentale che svolse sia nella riforma in Svizzera sia in Inghilterra. Lo stesso Calvino considerava peraltro Pietro Martire uno dei grandi interpreti della dottrina eucaristica riformata."}
{"id": "546638", "revid": "1543377", "url": "https://it.wikipedia.org/wiki?curid=546638", "title": "Tito Masi", "text": "\u0116 Presidente del Colorificio Sammarinese S.p.A. e dal 2009 \u00e8 Presidente della Fondazione San Marino Cassa di Risparmio SUMS.\n\u00c8 stato Presidente della Cassa di Risparmio della Repubblica di San Marino dal 1987 al 1990.\n\u00c8 stato titolare della Concessionaria Renault per la Repubblica di San Marino ed il Montefeltro e Presidente dell'Unione Concessionari Renault Italia dal 1992 al 1995.\n\u00c8 stato Capitano Reggente nel periodo ottobre 1977 - aprile 1978, Deputato all'Industria dal 1976 al 1978, Segretario di Stato alla Giustizia nel 2002 e Segretario di Stato all'Industria, Artigianato, Commercio, Ricerca e Rapporti con l'Azienda dei Servizi dal 2006 al 2008.\nInizia l'attivit\u00e0 politica nel PDCS, dal quale esce nel 1993. \u00c8 stato eletto in Consiglio Grande e Generale la prima volta nel 1974. Nel 1991 \u00e8 tra i fondatori dell'associazione politico-culturale Forum e nel 1993 \u00e8 tra i fondatori del partito Alleanza Popolare dei Democratici Sammarinesi, di cui \u00e8 stato coordinatore dal 1995 al 1998 e capogruppo consiliare dal 2003 al 2006. Dopo venti anni di assenza \u00e8 rientrato in Consiglio Grande e Generale nel 1998 e confermato nelle elezioni del 2001, 2006 e 2008.\n\u00c8 stato membro della Delegazione di San Marino all'Assemblea Parlamentare del Consiglio d'Europa dal 2003 al 2006, della quale \u00e8 stato vicepresidente nel 2005.\n\u00c8 laureato in Scienze Politiche."}
{"id": "546639", "revid": "115511076", "url": "https://it.wikipedia.org/wiki?curid=546639", "title": "Resa incondizionata", "text": "La resa incondizionata \u00e8 il trattato secondo cui una parte accetta di arrendersi al nemico senza avanzare alcun tipo di pretesa (n\u00e9 territoriale, n\u00e9 politica, n\u00e9 economica o militare).\nNella storia.\nLa \"formula\" della resa incondizionata divenne nota durante la guerra di secessione dove venne codificata e imposta dal generale Ulysses Simpson Grant. Nel corso della seconda guerra mondiale, il presidente Franklin Roosevelt fece la famosa dichiarazione alla conferenza di Casablanca in cui proclamava che la \"resa incondizionata\" sarebbe stata imposta alle potenze nemiche Italia, Germania e Giappone.\nMolto spesso, altre guerre si sono concluse con trattati in cui lo stato sconfitto chiedeva una tutela sul suo territorio, una grossa somma in denaro o altro in cambio della cessazione delle ostilit\u00e0."}
{"id": "546641", "revid": "1305772", "url": "https://it.wikipedia.org/wiki?curid=546641", "title": "Pietro Martire", "text": ""}
{"id": "546643", "revid": "112290947", "url": "https://it.wikipedia.org/wiki?curid=546643", "title": "Ivan Foschi", "text": "Biografia.\nSegretario di Stato per la Giustizia, i rapporti con le Giunte di Castello, l'Informazione e la Pace dal 27 luglio 2006 al 3 dicembre 2008, durante il suo mandato ha realizzato una parziale riforma della procedura penale sammarinese nota anche come \"Giusto Processo\"\n\u00c8 membro del Consiglio Grande e Generale, al quale \u00e8 stato eletto nelle liste di Sinistra Unita.\n\u00c8 iscritto a Rifondazione Comunista Sammarinese dal 1997 ricoprendone la carica di segretario dall'anno successivo fino al luglio 2006. \u00c8 stato eletto per la prima volta al Consiglio Grande e Generale nel 2001 e successivamente confermato nelle elezioni politiche del 2006, del 2008 e del 2012 per Sinistra Unita di cui \u00e8 uno dei fondatori.\n\u00c8 stato membro della delegazione sammarinese presso l'OSCE e membro del Consiglio dei Presidenti di Sinistra Europea fino al marzo 2007."}
{"id": "546645", "revid": "9", "url": "https://it.wikipedia.org/wiki?curid=546645", "title": "Muro di separazione israeliano", "text": ""}
{"id": "546650", "revid": "1363832", "url": "https://it.wikipedia.org/wiki?curid=546650", "title": "Antonello Bacciocchi", "text": "Dal 2006 al 2007 \u00e8 stato Segretario di Stato al Lavoro, alla Cooperazione e alle Politiche Giovanili e dal 2007 al 2008 \u00e8 stato Segretario di Stato per il Turismo e lo Sport.\n\u00c8 membro del Consiglio Grande e Generale, dopo essere stato eletto nelle liste del Partito dei Socialisti e dei Democratici.\n\u00c8 stato due volte Capitano Reggente nei periodi aprile \u2013 ottobre 1999 e ottobre 2005 - aprile 2006.\nEletto per la prima volta al Consiglio Grande e Generale nel 1998, \u00e8 stato presidente del gruppo consiliare socialista dal 2001 al 2003 e vicesegretario del Partito Socialista Sammarinese dal 1999 al 2001. Ha fatto parte del gruppo dell'Unione interparlamentare dal 1998.\nDi professione geometra, \u00e8 sposato e padre di due figli.\n\u00c8 sostenitore del Partito dei Socialisti e Democratici,del quale \u00e8 stato Presidente del Congresso di Fondazione."}
{"id": "546651", "revid": "1564499", "url": "https://it.wikipedia.org/wiki?curid=546651", "title": "Candelaro", "text": "Il Candelaro \u00e8 un fiume della provincia di Foggia, dalla lunghezza di 70\u00a0km, utilizzato per l'irrigazione dei campi.\nSuoi affluenti sono: il canale Radicosa, il torrente Triolo, il torrente Salsola e il torrente Celone.\nIn epoca contemporanea la portata del Candelaro \u00e8 diminuita sensibilmente per scopi agricoli e per altre motivazioni naturali.\nAttraversa i comuni di San Paolo di Civitate, San Severo, Rignano Garganico, San Marco in Lamis, San Giovanni Rotondo e Manfredonia."}
{"id": "546653", "revid": "77358", "url": "https://it.wikipedia.org/wiki?curid=546653", "title": "Tutto x tutto", "text": ""}
{"id": "546660", "revid": "327773", "url": "https://it.wikipedia.org/wiki?curid=546660", "title": "Moiazza", "text": "La Moiazza \u00e8 una montagna delle Alpi, appartenente alle Dolomiti Agordine.\nLa cime pi\u00f9 alte sono la \"Moiazza sud\" e la \"Cima delle Sasse\" (2.878\u00a0m).\nDescrizione.\nLe sue assolate pareti meridionali sono molto frequentate per l'ottima esposizione, la relativa brevit\u00e0 delle vie, gli avvicinamenti gradevoli.\nDa notare anche le enormi pareti del versante ovest, che arrivano a 900 metri di altezza sul Castello delle Nevere.\nIl Castello delle Nevere, una parete alta 850 metri, fu salito la prima volta da Alfonso Vinci, Paolo Riva e Camillo Giumelli il 18-19 agosto del 1936 per la parete ovest con una via allora valutata di sesto grado.\nMolti itinerari solcano colatoi, diedri, fessure e pareti: \"Penasa, Lise, Decima, Sold\u00e0, Galiazzo, Bonetti, Benvegnu, Santomaso, De Nardin, Massarotto, Bonato\" sono solo alcuni dei molti alpinisti che qui hanno tracciato le loro vie.\nMolto nota \u00e8 l'impegnativa Via ferrata Costantini, che dai pressi del rifugio \"Carestiato\", con mille metri di dislivello arriva in cima alla Moiazza, percorrendo la Cresta delle Masenade, per poi scendere la Val dei Cantoi.\nSono presenti due bivacchi non custoditi, il \"Ghedini\" alla Forcella delle Nevere, e il \"Grisetti\" nel \"Vant de Moiazza\". Sul Col dei Pass, alla base delle pareti meridionali, sorge il rifugio Carestiato."}
{"id": "546666", "revid": "1566286", "url": "https://it.wikipedia.org/wiki?curid=546666", "title": "Riz Ortolani", "text": "Annoverato tra i pi\u00f9 grandi compositori del cinema italiano, ha ottenuto una nomination alla miglior canzone ai Premi Oscar 1964 con il brano \"More\", contenuto nella colonna sonora di \"Mondo cane\"\nBiografia.\nUltimo di sei fratelli, a dodici anni fu iscritto da suo padre, appassionato di opera lirica, al Conservatorio Gioacchino Rossini della sua citt\u00e0 natale, dove studi\u00f2 composizione e flauto. Diplomatosi a 19 anni, entr\u00f2 nell'orchestra stabile di Pesaro come primo flauto. A 22 anni fu ingaggiato a Roma come pianista in una sala da ballo e successivamente entr\u00f2 nella RAI come arrangiatore di orchestre radiofoniche. Nei primi anni cinquanta fond\u00f2 una jazzband e nel 1954 firm\u00f2 la sua prima trasmissione come direttore d'orchestra per il programma radiofonico \"Occhio magico\".\nTra il 1955 e il 1960 visse prevalentemente all'estero lavorando come direttore d'orchestra in prestigiosi locali da ballo, tra cui il \"Ciro's\" di Hollywood; nel 1956 in Messico spos\u00f2 con rito civile la cantante Katyna Ranieri. Il matrimonio fu trascritto in Italia solo otto anni dopo, con la celebrazione del rito religioso. La coppia ha avuto una figlia Rizia Ortolani. Rientrato in Italia nel 1961, scrisse con Nino Oliviero la colonna sonora per il film di Gualtiero Jacopetti, Paolo Cavara e Franco Prosperi \"Mondo cane\", la cui canzone dei titoli di testa (\"More\") vinse un Grammy e fu candidata all'Oscar come canzone originale.\n\"More\" fu un enorme successo internazionale e nel giro di pochi anni venne incisa in pi\u00f9 di trecento versioni. Ortolani fond\u00f2 poi un'orchestra di musica leggera che portava il suo nome e con essa gir\u00f2 il mondo proponendo musica propria e di vari altri compositori, realizzando diverse incisioni di dischi 78 giri sotto etichetta RCA Italiana con il cantante Rino Loddo, anche in duetti con Katyna Ranieri. Un'altra sua composizione famosa \u00e8 quella dei titoli per il film \"O' Cangaceiro\" del 1970, diretto da Giovanni Fago.\nRiz Ortolani \u00e8 tra i pochi artisti italiani ad aver realizzato composizioni sporadiche, ma anche interi album, per diretta committenza di alcune tra le pi\u00f9 rilevanti majors discografiche internazionali, da ricordare il 33 giri del 1967 interamente prodotto negli Stati Uniti dalla United Artist \"Sound of Christmas\", in cui duetta col celebre chitarrista jazz, Al Caiola. \nOrtolani scrisse oltre 200 colonne sonore, tra le quali un gran numero di western e molti gialli italiani. Tra le sue colonne sonore pi\u00f9 note: \"Il sorpasso\" (1962), \"La battaglia di Fort Apache\" (1964), \"La settima alba\" (1964), \"Danza macabra\" (1964), \"Africa addio\" (1966), \"I giorni dell'ira\" (1967), \"Lo sbarco di Anzio\" (1968), \"La valle dei Comanches\" (1970), \"Addio zio Tom\" (1971), \"Fratello sole, sorella luna\" (1972), \"Sette orchidee macchiate di rosso\" (1972), \"Una ragione per vivere e una per morire\" (1972), \"Non si sevizia un paperino\" (1972) e \"Cannibal Holocaust\" (1980). Ha inoltre composto le colonne sonore di diversi film di Damiano Damiani, tra cui \"Confessione di un commissario di polizia al procuratore della repubblica\" (1971), \"Girolimoni, il mostro di Roma\" (1972) e \"Io ho paura\" (1977), nonch\u00e9 di svariati film di Pupi Avati, come \"Aiutami a sognare\" (1981), \"Una gita scolastica\" (1983), \"Festa di laurea\" (1985), \"Regalo di Natale\" (1986), \"Ultimo minuto\" (1987), \"Storia di ragazzi e di ragazze\" (1989), \"Fratelli e sorelle\" (1991), \"Magnificat\" (1993), \"Il testimone dello sposo\" (1997), \"I cavalieri che fecero l'impresa\" (2001), \"Il cuore altrove\" (2003), \"La rivincita di Natale\" (2004), \"La seconda notte di nozze\" (2005), \"Ma quando arrivano le ragazze?\" (2005).\nHa curato le musiche di diversi sceneggiati televisivi, tra cui soprattutto i pi\u00f9 famosi tra quelli diretti da Anton Giulio Majano, come \"La cittadella\" (1964), \"David Copperfield\" (1965), \"La fiera della vanit\u00e0\" (1967), \"La freccia nera\" (1968), \"E le stelle stanno a guardare\" (1971), e inoltre di \"Ritratto di donna velata\" di Flaminio Bollini, e della prima miniserie \"La piovra\", di Damiano Damiani. Nel 2004, nell'ambito del Premio Pippo Barzizza, gli \u00e8 stato assegnato il Trofeo alla carriera in qualit\u00e0 di arrangiatore e compositore. La sua prima opera lirica, \"Il principe della giovent\u00f9\", \u00e8 andata in scena prima mondiale al Teatro La Fenice di Venezia il 4 settembre 2007. Sue musiche sono state usate per i film ' nel 2003, ' nel 2004, \"Bastardi senza gloria\" nel 2009, \"Drive\" nel 2011 e \"Django Unchained\" nel 2012.\nMuore a Roma il 23 gennaio 2014, all'et\u00e0 di 87 anni."}
{"id": "546671", "revid": "81944122", "url": "https://it.wikipedia.org/wiki?curid=546671", "title": "Radio24", "text": ""}
{"id": "546677", "revid": "245656", "url": "https://it.wikipedia.org/wiki?curid=546677", "title": "Predimensionamento", "text": ""}
{"id": "546679", "revid": "1999847", "url": "https://it.wikipedia.org/wiki?curid=546679", "title": "Dopobarba", "text": "Il dopobarba \u00e8 una lozione, presente sotto forma di gel, di balsamo o liquida, utilizzata in cosmetica dagli uomini, dopo la rasatura per contrastare eventuali fenomeni irritativi o traumatici che si possono verificare con tale pratica. Esso infatti contiene sostanze antisettiche, come ad esempio alcool, usate per prevenire eventuali infezioni che si potrebbero generare a seguito di traumi locali dovuti alla rasatura, come ad esempio dei piccoli tagli. Oltre a ci\u00f2 nei dopobarba si trovano anche delle essenze profumate nonch\u00e9 dei composti utilizzati per ammorbidire la pelle.\nL'uso dei dopobarba alcoolici \u00e8 sconsigliabile in persone con pelli sensibili o che abbiano sviluppato una dermatite irritativa a seguito della rasatura perch\u00e9 il dopobarba \u00e8 irritante a contatto con la pelle. Se nel primo caso basta utilizzare un dopobarba privo di alcool, nel secondo bisogna ricorrere a prodotti astringenti e lenitivi (ad esempio all'ossido di zinco)."}
{"id": "546680", "revid": "1442080", "url": "https://it.wikipedia.org/wiki?curid=546680", "title": "Domenico Fischietti", "text": "La vita.\nStudi\u00f2 al Conservatorio di Sant'Onofrio a Porta Capuana sotto la guida di Leonardo Leo e Francesco Durante. Debutt\u00f2 nel 1742 con \"L'Armindo\" al Teatro dei Fiorentini di Napoli. Nel 1755 fu a Venezia per rappresentare \"Lo speziale\", la prima opera su libretto di Carlo Goldoni. Da questo momento a Venezia e altrove riscosse notevole successo mettendo in scena svariati drammi giocosi goldoniani: seguirono a breve distanza \"La ritornata a Londra\" (1756), \"Il mercato di Malmantile\" (1758), \"Il signor dottore\" (1758) e \"La fiera di Sinigaglia\" (1760).\nNel 1764 fu a Praga come direttore di una compagnia teatrale, e nel 1766 a Dresda fu nominato maestro di cappella di corte; inoltre prese il posto di \"direttore della musica sacra\" accanto a Johann Gottlieb Naumann e di \"direttore dell'Opera Buffa\". Nel 1772 lasci\u00f2 Dresda e si rec\u00f2 dapprima a Vienna e poi a Salisburgo, dove divent\u00f2 maestro di cappella del principe-arcivescovo Hieronymus Conte di Colloredo-Mannsfeld. Fino al 1783 il suo nome fu legato alla posizione di maestro di cappella titolare, dopodich\u00e9 di Fischietti si persero le tracce.\nOpere.\n\"Sono note 30 opere di Fischietti. L'anno e la citt\u00e0 si riferiscono alla prima rappresentazione.\""}
{"id": "546681", "revid": "287204", "url": "https://it.wikipedia.org/wiki?curid=546681", "title": "Il posto delle bacche", "text": "Il posto delle bacche \u00e8 un romanzo d'avventura scritto dal poeta siberiano Evgenij Aleksandrovi\u010d Evtu\u0161enko.\nTrama.\nIl romanzo, che \u00e8 diviso in ventitr\u00e9 capitoli, un Epilogo e un Prologo, affronta il tema del viaggio e dell'incontro ed \u00e8 ambientato in Siberia durante un'estate molto calda.\nSu un camion si trovano per caso riunite alcune persone: Tichon Tichonovic, il delegato per le bacche dell'Unione Regionale del Consumo di Inverno, l'autista Grisa, il raccoglitore di funghi e disegnatore di cigni su tovaglie cerate Nikanor Sergeevic, il geologo Sereza Lacugin e la giovane Ksiuta."}
{"id": "546682", "revid": "123554281", "url": "https://it.wikipedia.org/wiki?curid=546682", "title": "Organum", "text": "Organum (pl. organa) \u00e8 una tecnica di canto sviluppata nel Medioevo, ed \u00e8 una forma primitiva di musica polifonica. Nelle sue prime fasi, l'\"organum\" coinvolgeva due sole voci: una melodia gregoriana, sovrapposta a se stessa in versione spostata di un intervallo consonante, di solito Una quarta o quinta giusta. In questi casi spesso la composizione cominciava e finiva con un unisono, mantenendo la trasposizione solo nel \"corpus\" centrale. Originariamente l'\"organum\" era improvvisato; mentre un cantore eseguiva la melodia scritta (la cosiddetta \"vox principalis\"), un altro ad orecchio forniva la seconda melodia trasposta (la \"vox organalis\"). In un secondo tempo i compositori cominciarono a sovrapporre parti che non erano pi\u00f9 semplici trasposizioni: cos\u00ec nacque la polifonia in senso autentico.\nLe origini.\nIl primo documento che descrive l'\"organum\" nella fattispecie e che annota regole per la sua esecuzione fu la \"Musica enchiriadis\" (895 ca.), un trattato tradizionalmente (e forse erroneamente) attribuito a Ucbaldo di St. Amand.\nNella sua accezione originaria, l'\"organum\" non fu inteso come polifonia in senso moderno: la voce che si aggiungeva a quella scritta era da intendersi come rinforzo alla schola, che normalmente eseguiva il repertorio liturgico gregoriano all'unisono. \u00c8 anche chiarito, nella \"Musica enchiriadis\", che il raddoppio all'ottava era accettabile, anche perch\u00e9 inevitabile quando adulti e fanciulli cantavano insieme; era inoltre prassi accettata il raddoppio strumentale delle voci. Gli \"Scholia enchiriadis\", trattato del X secolo, si occupano dell'argomento nei minimi dettagli.\nLa \"Musica enchiriadis\" documenta una pratica a quei tempi gi\u00e0 in voga: perci\u00f2 non \u00e8 possibile stabilirne la data d'inizio, che potrebbe risalire a secoli prima. Poich\u00e9 il trattato \u00e8 stato composto sul finire del IX secolo (come detto, circa nell'895), appena prima di un'epoca culturale in cui si ebbe la completa reinvenzione della notazione musicale standard, le sue descrizioni dell'\"organum\" sono solo verbali, senza esempi musicali; n\u00e9, del resto, \u00e8 dato sapere quanto rigorosamente il modello descritto venisse seguito.\nPer quanto riguarda la fase del canto parallelo, la \"vox principalis\" era quella superiore; la \"vox organalis\" stava sotto di un intervallo giusto, in genere una quarta. Cos\u00ec la melodia poteva essere udita come voce eminente, e la \"vox organalis\" come accompagnamento e rinforzo.\nQuesto tipo di \"organum\" adesso \u00e8 classificato come organum parallelo, bench\u00e9 nei primi trattati si usasse anche la definizione di \"symphonia\".\n\"Organum\" libero.\nL'evoluzione successiva alla fase dell'organum parallelo condusse all'organum libero. I primi esempi di questo stile utilizzano solo il moto contrario come prima era usato il moto retto, ma l'introduzione del \"moto simile\" (le voci si muovono nella stessa direzione, ma a differenti intervalli) e \"moto obliquo\" (una voce si muove, mentre l'altra sta ferma) condusse a linee progressivamente pi\u00f9 libere - prerequisito essenziale del concetto di contrappunto. Sebbene l'organum libero fosse ancora elaborato nello stile \"punctum contra punctum\" (ossia \"nota contro nota\": ad una nota in una voce, ne corrisponde una e una sola nell'altra), verso la fine della sua epoca (verso l'XI secolo) ci sono esempi a pi\u00f9 di una sola nota contro una nota della \"vox principalis\" (detta anche cantus firmus, canto \"fermo\", cio\u00e8 \"assodato\", \"stabilito a priori\", prima della composizione della \"vox organalis\"): la fine dello stile \"punctum contra punctum\" rigoroso \u00e8 un altro requisito di base per lo sviluppo del contrappunto in senso maturo.\nDue scuole a confronto: San Marziale e Notre-Dame.\nIl genere musicale dell'\"organum\" raggiunse il suo vertice nel XII secolo, con lo sviluppo di due scuole di composizione molto differenti fra loro: la scuola di San Marziale, esponente dell'organum florido, e che aveva probabilmente il suo epicentro presso il monastero di San Marziale a Limoges, e la Scuola di Notre Dame, esponente del cosiddetto \"\"organum\" di Parigi\" (vedi alla voce: Modo ritmico), che comprendeva compositori come L\u00e9onin e P\u00e9rotin, e dalla produzione della quale sorsero la maggior parte dei successivi generi musicali, quali ad esempio il mottetto."}
{"id": "546683", "revid": "1437331", "url": "https://it.wikipedia.org/wiki?curid=546683", "title": "Classificazione delle navi della Royal Navy", "text": "La classificazione delle navi della Royal Navy serviva a dare un'idea della potenza di una nave da guerra britannica. \nI sistemi di classificazione variarono col tempo, passando da un criterio basato sul numero dei membri dell'equipaggio ad uno basato sul numero dei cannoni..\nLa Royal Navy tra gli anni 70 del XVII secolo e l'inizio del XIX secolo classific\u00f2 le navi da guerra secondo la loro capacit\u00e0 di prendere posto nella linea di battaglia e secondo il numero di cannoni con cui erano armate. A questo fine venivano calcolati solamente i cannoni (lunghi cannoni a canna liscia ad avancarica) e non le carronate (corti cannoni pesanti circa la met\u00e0 di un equivalente cannone \"lungo\"), anche se poteva accadere che una nave avesse fino a dodici carronate da 24 o 32 libbre.\nDurante le guerre napoleoniche la correlazione tra il numero formale di cannoni che avrebbero dovuto essere installati e il numero effettivamente installato fu solo teorica. Le prime definizioni richiedevano ad un'unit\u00e0 di essere dotata di tre alberi a vele quadre. Le unit\u00e0 con meno di tre alberi erano classificate come \"sloop-of-war\", all'epoca termine generico per indicare unit\u00e0 con velatura completa con dimensioni inferiori a quelle di una fregata. Le unit\u00e0 britanniche, a volte, erano classificate in base al loro comandante. Per esempio se a un brigantino veniva assegnato un \"post-captain\" come comandante, questo diventava una fregata, ossia assumeva la classificazione minima per quel dato comandante.\nQuando il sistema di classificazione venne stabilito per la prima volta, le navi di \"primo rango\" o \"classe\" avrebbero dovuto essere armate con 100 cannoni, quelle di \"secondo rango\" con 90, quelle di \"terzo rango\" con 70, quelle di \"quarto rango\" tra 54 e 60. Con il passare del tempo le navi vennero costruite con pi\u00f9 o meno cannoni ed il termine perse di rigore.\nIl sistema di classificazione non gestiva navi pi\u00f9 piccole della sesto rango, le rimanenti rimanevano semplicemente non classificate. Le pi\u00f9 grandi navi non classificate erano generalmente chiamate \"sloop-of-war\" (golette da guerra), ma la nomenclatura per i vascelli non classificati \u00e8 piuttosto confusa, quando tratta delle fini distinzioni tra brigantino, goletta da guerra, corvetta e \"post-ship\" (una nave non classificata che per qualche motivo era al comando di un \"post-captain\"), e nel decidere se una particolare nave \u00e8 di un tipo, dell'altro, o pi\u00f9 di uno contemporaneamente.\nLe navi di sesto rango venivano usate come scorta di convogli, blocchi navali e trasportare messaggi, la loro piccola dimensione le rendeva inadatte ai compiti di incrociatori che le fregate di quinto rango potevano svolgere.\nPrimo rango.\nI vascelli di primo rango erano quelli di dimensioni maggiori, armati con 100 cannoni o pi\u00f9, tipicamente su tre ponti. Di norma avevano un equipaggio di oltre 850 uomini ed un dislocamento superiore alle 2.000 t. Quando venne creata questa classificazione i vascelli di primo rango erano armati con esattamente 100 cannoni, ma con il passare del tempo le navi vennero armate con sempre pi\u00f9 cannoni, ed anch'esse vennero dette di primo rango.\nSebbene molto potenti le navi di primo rango erano lente e costose da mantenere. Per stabilit\u00e0 il ponte cannoni inferiore, dotato di cannoni da almeno 32 libbre, doveva essere molto vicino all'acqua e poteva essere utilizzato solo in acque molto calme; di conseguenza le navi di primo rango venivano tipicamente usate come navi ammiraglie.\nIl vascello inglese di primo rango pi\u00f9 famoso \u00e8 la HMS \"Victory\", nave ammiraglia di Nelson nella battaglia di Trafalgar. Il pi\u00f9 grande vascello mai costruito fu invece lo spagnolo Sant\u00edsima Trinidad, a quattro ponti, che trasportava inizialmente 120 cannoni, poi portati a 144.\nSecondo rango.\nLe navi di secondo rango erano armate con 90 cannoni, 98 al massimo, tipicamente installati su tre ponti, furono essenzialmente un tipo di nave britannica, che venne raramente costruito da altre marine europee. Con i suoi tre ponti, era poco maneggevole; in termini di potenza di fuoco, gli ottanta e i settantaquattro cannoni di terzo rango a due ponti delle marine francesi e spagnole le stavano alla pari. In ogni caso, il ponte aggiuntivo la avvantaggiava nel combattimento ravvicinato e aveva il vantaggio tattico di poter essere scambiata per una nave di primo rango, rendendo i comandanti nemici riluttanti ad attaccarla.\nDi solito un vascello di secondo rango aveva un dislocamento di circa 2.000t e imbarcava un equipaggio di circa 750 uomini. Essendo pi\u00f9 piccola di un vascello di primo rango, montava cannoni di calibro minore sul ponte di mezzo e su quello superiore.\nPotente ed in grado di combattere al centro della linea di battaglia, i vascelli di secondo rango vennero talvolta criticati per la loro lentezza e difficolt\u00e0 a essere manovrati. Quando si riteneva che un vascello di primo classe fosse troppo costoso o rischioso da usare, spesso era usato un vascello di secondo rango come nave ammiraglia.\nVerso il 1825-1835 i vascelli di secondo rango aumentarono numericamente in diverse marine, ed in particolare in quella Russa, Francese e Britannica, visto che si riusc\u00ec a renderli pi\u00f9 manovrieri e veloci, rendendoli meno penalizzati rispetto a quelli di secondo rango, oltre tutto dopo la fine delle guerre napoleoniche molte marine (inclusa quella americana) tesero a costruire vascelli di terzo rango molto simili a vascelli di secondo, con un'ottantina di cannoni (invece di una settantina,com'era tipico del '700) e numerose carronate pesanti.\nTerzo rango.\nLe navi di terzo rango erano armate con 64-80 cannoni, tipicamente installati su due ponti. Quando venne stabilito per la prima volta il sistema di classificazione, le navi di terzo rango erano armate con 70 cannoni, ma con il passare del tempo il termine venne espanso per includere tutto l'intervallo da 64 a 80. Queste navi imbarcavano un equipaggio che variava da 490 a 720 uomini. Su 175 navi totali che la Royal Navy possedeva nel 1805, 147 appartenevano a questo gruppo.\nQuesta designazione divenne molto comune, poich\u00e9 includeva navi da 74 cannoni, che divennero la dimensione pi\u00f9 popolare per la marina militare di diverse nazioni. Erano pi\u00f9 facili da manovrare delle navi di prima o secondo rango, ma possedevano comunque una potenza di fuoco sufficiente a distruggere qualunque avversario; erano anche pi\u00f9 economiche da mantenere in servizio.\nSebbene il sistema delle classi fosse usato solo dalla Royal Navy, molti autori usano comunque il termine \"terzo rango\" per riferirsi alle navi francesi da 74 cannoni.\nL'ultimo vascello a due ponti posseduto da una marina italiana fu il borbonico \"Monarca\" da 64 cannoni ad avancarica, acquisito dalla Regia Marina sabauda nel 1860 e ribattezzato \"Re Galantuomo\", poi trasformato con scarsi risultati in pirovascello e infine radiato nel 1875.\nNel corso del Settecento i vascelli di terzo rango riguardavano la quasi totalit\u00e0 dei vascelli disponibili alle potenze italiane, soprattutto la Repubblica di Venezia (prevalentemente da 66, 70 e da 74) e il Regno delle due Sicilie (sia da 64 che da 74 cannoni)\nQuarto rango.\nLe navi di quarto rango montavano da 40 a 60 cannoni. Sebbene usate diffusamente durante la guerra dei sette anni, per l'epoca della rivoluzione americana e specialmente della rivoluzione francese e le guerre napoleoniche, le navi di quarto rango venivano considerate troppo deboli per essere inserite nella linea di battaglia. Le poche che rimanevano vennero relegate a compiti di scorta o come ammiraglie di basi distanti. Diverse vennero convertite in trasporti truppe, armate solo \"en fl\u00fbte\" (cio\u00e8 con la maggior parte dei cannoni rimossi o immagazzinati sottocoperta per far spazio al carico o ai passeggeri).\nAlcune navi di quarto rango rimasero in servizio attivo anche durante le guerre napoleoniche, specialmente nel poco profondo mare del Nord, dove i principali avversari della Royal Navy erano i poteri baltici e l'Olanda, le cui flotte consistevano principalmente di navi da cinquanta e sessantaquattro cannoni. Comunque l'HMS \"Leander\", una nave da cinquanta cannoni, era presente alla battaglia del Nilo. Alla fine del 1807 quattro quarto rango erano ancora attive in zone di combattimento, come illustrato dal fatale scontro tra la HMS \"Leopard\" (50 cannoni) e la fregata statunitense \"Chesapeake\" (38 cannoni) che per poco non condusse a una guerra.\nLe grosse fregate inglesi armate con cannoni da 24 libbre, come la \"Leander\" e la \"Newcastle\", che furono varate (o ridotte da esistenti due ponti di terzo rango da 74 cannoni) durante gli ultimi anni delle guerre napoleoniche e della guerra del 1812 furono in effetti classificate come quarto rango nel sistema rivisto della Royal Navy, e questa convenzione continu\u00f2 nel XIX secolo. Ognuna di queste fregate di quarto rango poteva sparare a corto raggio una bordata molto superiore a quella delle precedenti due ponti da cinquanta cannoni o anche delle terzo rango da sessantaquattro cannoni.\nLa marina della serenissima repubblica di Venezia classific\u00f2 i suoi vascelli di quarto rango come \"fregate grosse\".\nQuinto rango.\nLe navi di quinto rango erano fregate armate aventi da 32 a 40 cannoni con un ponte singolo. Normalmente agivano da esploratori veloci o in crociere di vigilanza indipendenti e potevano variare in armamento da 32 cannoni da 12 libbre a 36, 38 o anche 40 cannoni da 18 libbre. Il tonnellaggio variava da 700 a 1.450 t, con un equipaggio da 215 a 294 uomini.\nEssere assegnati a una quinto rango era considerato un incarico attraente, poich\u00e9 il loro incarico era l'interdizione alle navi nemiche, da trasporto, da guerra o corsare, il che poteva prospettare un premio in caso di cattura di beni o uomini per l'equipaggio.\nVerso la fine del Settecento francesi ed americani iniziarono a varare fregate con cannoni lunghi da 24 libbre, gli inglesi catturarono alcune navi francesi di questo tipo, classificandole quinto rango, e copiandole (alcune delle copie furono per\u00f2 costruite con legno inadatto, o dolce nella terminologia britannica dell'epoca, a causa delle ristrettezze imposte dal blocco continentale, e furono di qualit\u00e0 decisamente peggiore rispetto agli originali e alle fregate costruite in solida quercia e pino delle asturie).\nSesto rango.\nLe navi di sesto rango erano navi di piccole dimensioni, solitamente piccole fregate, armate con da 20 a 28 cannoni da 9 libbre su un singolo ponte, a volte con cannoni sulle infrastrutture superiori, a volte no. Generalmente avevano un equipaggio di 150 - 240 uomini e un dislocamento tra le 450 e le 550 t. Una nave da ventotto cannoni probabilmente aveva 18 tra ufficiali e sottufficiali, tra cui un capitano, due o tre tenenti di vascello e i sottufficiali chiave - \"master\" (capitano d'armi), chirurgo, contabile, capocannoniere, carpentiere, \"bosun\" (scritto anche come \"boatswain\", cio\u00e8 nostromo) e quattro guardiamarina. Il resto degli uomini erano l'equipaggio o \"lower deck\".\nNei primi anni dell'Ottocento, vista la loro scarsa potenza di fuoco, erano definite \"fregate somaro\", e vennero progressivamente ritirate dai ruoli operativi.\nInoltre a partire dalla guerra di secessione americana stavano comparendo delle corvette (progetto americano Rattlesnake, e corvette pesanti a ponte raso francesi) con un armamento compreso tra i 20 e i 26 pezzi (in genere 8 libbre, ma talvolta superiori e con carronate). Queste unit\u00e0 potevano catturare una fregata leggera, con grande disonore per il comandante della fregata e per la sua marina. Di queste fregate furono mantenute in servizio solo quelle con qualit\u00e0 veliche eccezionali.\nSistema di classificazione usato durante le guerre napoleoniche.\nCi sono molte eccezioni alla tabella sopra. Nella somma erano inclusi solo i cannoni montati su 'trucks' (ruote di legno), cannoni pi\u00f9 piccoli usati principalmente in funzione anti-uomo come l'archibusone non erano conteggiati. Anche le carronate introdotte alla fine degli anni settanta del XVIII secolo (generalmente montate su slitta e piazzate sulle opere superiori in aggiunta all'artiglieria esistente della nave) non erano generalmente incluse nel conteggio, eccetto quando sostituivano cannoni montati su ruote esistenti. Solo successivamente, quando divennero parte dell'armamento principale delle nave la Royal Navy inizi\u00f2 a includerle nel conteggio. Nel febbraio 1817 fu introdotto un nuovo sistema di classificazione che includeva tutte le carronate nel conteggio.\nIl sistema fu successivamente modificato per basarsi maggiormente sul numero di uomini dell'equipaggio.\nIn altre marine.\nSebbene questo sistema di classificazione fosse usato solo dalla Royal Navy, coloro che ora ne sono influenzati potrebbero comunque usare \"first-rate\" (primo rango o classe) in riferimento alle navi pi\u00f9 grandi di altre nazioni o \"third-rate\" (terzo rango o classe) a propostito di una settantaquattro cannoni francese. Per la fine del XVIII secolo questo sistema era generalmente caduto in disuso, le navi venivano classificate in base al numero nominale di cannoni e il loro numero venne usato ad indicarne il tipo (per esempio \"uno squadrone di tre settantaquattro\"). \nEsistevano per\u00f2 diversi sistemi di classificazione e uniformazione nelle marine, notevolmente differenti da quello britannico, proprio perch\u00e9 diverse erano le marine e le esigenze (anche di prestigio) delle stesse. Per esempio in quella veneziana, dal principio del XVIII secolo, i vascelli di 1\u00b0 rango erano quelli a due ponti tra 68 a 74 cannoni, i vascelli di 2\u00b0 rango (detti anche \"fregate grosse\") erano due ponti tra 66 e i 56 cannoni, quelli d 4\u00b0 rango erano i due ponti tra 54 e 40 cannoni (poi detti \"fregate\") e le fregatine erano le navi con meno di 40 cannoni. Quindi la marina veneziana considerava ammiraglie di 2\u00b0 rango le unit\u00e0 che in quella britannica erano considerate di 3\u00b0, anche perch\u00e9, sia per il costo, sia per la conformazione dei fondali della laguna veneta, non poteva permettersi unit\u00e0 da 110 cannoni. \nSistemi simili erano in uso in marine meno potenti di quelle delle tre principali potenze oceaniche (Francia, Spagna e Gran Bretagna) e delle potenze che a queste volevano conformarsi (come l'impero Russo). Inoltre la marina Francese nel corso del XVIII secolo standardizz\u00f2 la produzione soprattutto su tre modelli: navi da due ponti con 80, 74 e 64 cannoni (di varie classi), cui si aggiunsero pochissime unit\u00e0 a tre ponti da 100-110 cannoni e poche unit\u00e0 a due ponti da 56 cannoni. Quella olandese si standardizz\u00f2 su tre modelli 74, 68 e 56 cannoni. In entrambi i casi, talvolta, si utilizz\u00f2 designare le unit\u00e0 maggiori come di primo rango (quindi i 100-110 per i francesi, i 74 per gli olandesi), usate come ammiraglie di squadra, quindi come secondo rango quelle con appena meno cannoni (80 per i francesi, 68 per gli olandesi), usate come ammiraglie di squadre pi\u00f9 piccole e unit\u00e0 di linea, e di terzo rango quelle minori (64 per i francesi, 56 per gli olandesi), usate come semplici unit\u00e0 di linea (e per il loro basso pescaggio soprattutto sottocosta). Il terzo rango venne quindi a raggruppare tre tipi diversi di unit\u00e0 (80-74-64, queste ultime non pi\u00f9 replicate dalla met\u00e0 degli anni ottanta del XVIII secolo) nella marina francese, molto differenti per ruolo e caratteristiche, cosa che rendeva il terzo rango troppo omnicomprensivo e scomodo."}
{"id": "546684", "revid": "767487", "url": "https://it.wikipedia.org/wiki?curid=546684", "title": "Scheuren", "text": "Scheuren (toponimo tedesco) \u00e8 un comune svizzero di 447 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "546686", "revid": "1373765", "url": "https://it.wikipedia.org/wiki?curid=546686", "title": "Partito Socialista Democratico Italiano", "text": "Il Partito Socialista Democratico Italiano (PSDI), spesso abbreviato in \"Partito Socialdemocratico Italiano\", \u00e8 stato un partito politico italiano di ispirazione socialdemocratica. Fu fondato l'11 gennaio 1947 con la denominazione, in rievocazione dell'antecedente esperienza prefascista, di Partito Socialista dei Lavoratori Italiani, in seguito alla scissione di Palazzo Barberini dal Partito Socialista Italiano della corrente di Giuseppe Saragat. La denominazione mut\u00f2 in PSDI nel 1952.\nEntrato in una lunga fase di agonia dopo lo scoppio dello scandalo di Tangentopoli fra il 1992 e il 1994, scomparve nel 1998 per aderire ai Socialisti Democratici Italiani. Nel 2004 il PSDI fu rifondato con nome e simbolo identici, in continuit\u00e0 giuridica con l'esperienza precedente, senza tuttavia riottenere una significativa consistenza politica.\nDenominazione.\nFondato l'11 gennaio 1947 come \u00abPartito Socialista dei Lavoratori Italiani\u00bb (PSLI), il nuovo soggetto politico assume il nome di \u00abPartito Socialista (Sezione Italiana dell'Internazionale Socialista)\u00bb (PS(SIIS)) il 1\u00ba maggio 1951, dopo la fusione col Partito Socialista Unitario (PSU).\nIl PSU, a sua volta, si era costituito il 7 dicembre 1949 riunendo varie formazioni dell'area riformista, nella specie l'Unione dei Socialisti di Ivan Matteo Lombardo e Ignazio Silone, il \"Movimento Socialista Autonomista\" di Giuseppe Romita e una componente di sinistra fuoriuscita dallo stesso PSLI. L'Unione dei Socialisti, peraltro, aveva avviato un percorso federativo col PSLI gi\u00e0 in occasione delle politiche del 1948, quando entrambi i partiti avevano concorso sotto il cartello Unit\u00e0 Socialista.\nAlle elezioni amministrative del 1951, il PSLI, ove non concorre insieme al PSU, si presenta talvolta con la denominazione di \u00abPartito Socialista Unitario dei Lavoratori Italiani\u00bb.\nIl 7 gennaio 1952 il PS(SIIS) viene ribattezzato \u00abPartito Socialista Democratico Italiano\u00bb (PSDI).\nIl 30 ottobre 1966 dalla confederazione fra PSDI e Partito Socialista Italiano nasce il \u00abPSI-PSDI Unificati\u00bb.\nIl 5 luglio 1969 l'ala destra del PSI-PSDI Unificati si scinde per fondare il \u00abPartito Socialista Unitario\u00bb (PSU).\nIl 6 febbraio 1971 il PSU riprende il nome Partito Socialista Democratico Italiano.\nStoria.\nProdromi.\nFin dagli inizi del Novecento, quando il Partito Socialista Italiano cominci\u00f2 a divenire un'importante e consistente formazione politica, al suo interno cominciarono a delinearsi due distinte correnti, una pi\u00f9 estremista, rivoluzionaria e massimalista, e all'opposto un'altra pi\u00f9 moderata, parlamentarista e riformista.\nLe due fazioni si alternarono pi\u00f9 volte alla guida del partito, finch\u00e9 nel 1912 si giunse al punto di rottura sul tema dell'atteggiamento verso la Guerra italo-turca, dagli uni vista come un esempio di aggressione imperialista, e dagli altri come un'occasione per procurare nuove terre ed occasioni d'impiego per i contadini e i lavoratori in generale: i pacifisti prevalsero, e fu cos\u00ec che il gruppo facente capo a Leonida Bissolati e a Ivanoe Bonomi fu espulso e costitu\u00ec il Partito Socialista Riformista Italiano, dando vita alla prima esperienza socialdemocratica in Italia, le cui fortune non superarono per\u00f2 la prima guerra mondiale, anche se durante il conflitto il nuovo partito fu cooptato in varie compagini governative.\nLa seconda crisi all'interno del movimento socialista italiano avvenne nel quadro delle forti tensioni del Primo dopoguerra, quando in Italia si profilava sempre pi\u00f9 forte la minaccia fascista.\nIl PSI, nonostante avesse perso nel 1921 la sua componente pi\u00f9 estremista che aveva creato il Partito Comunista d'Italia, non seppe trovare al suo interno l'unit\u00e0 e la compattezza necessarie nell'affrontare l'ondata nera che calava sul paese. La frangia pi\u00f9 moderata guidata da Giacomo Matteotti e Filippo Turati sosteneva la creazione di un'alleanza governativa con i moderati, a cominciare da Giovanni Giolitti, che sapesse ergersi a freno rispetto all'estrema destra, ma tale intendimento non fu accettato dalla dirigenza massimalista che il 1\u00ba ottobre 1922, appena pochi giorni prima della marcia fascista su Roma, espulse i dissidenti, i quali andarono a formare il Partito Socialista Unitario.\nIl nuovo soggetto politico seppe invero raccogliere il maggior consenso nello schieramento progressista, seppur nel difficilissimo quadro delle sempre maggiori violenze fasciste, e nelle controverse elezioni politiche del 1924 riusc\u00ec a porsi come il primo partito della Sinistra, davanti sia al PSI che al PCdI, grazie anche al grande attivismo del suo giovane segretario, Giacomo Matteotti, poi rapito e assassinato dall'OVRA (la versione mussoliniana della Ceka sovietica) il 10 giugno 1924.\nSciolto come tutti i partiti democratici in seguito all'instaurazione della dittatura nel 1926, il 29 novembre dello stesso anno il PSU venne ricostituito in clandestinit\u00e0 da un triumvirato, composto da Claudio Treves, Giuseppe Saragat e Carlo Rosselli, con il nome di \"Partito Socialista dei Lavoratori Italiani\" (PSLI), riprendendo il nome deciso dal 2\u00ba Congresso socialista di Reggio Emilia nel 1893. Di l\u00ec a poco, peraltro, Treves espatri\u00f2 in Svizzera, Saragat a Vienna e Rosselli fu recluso al confino.\nIl 12 dicembre 1926 Rosselli e Ferruccio Parri organizzarono la fuga in Corsica del leader storico del socialismo italiano Filippo Turati, assieme al giovane Sandro Pertini.\nTurati si rifugi\u00f2 poi a Parigi, dove venne raggiunto da Treves e Saragat, e insieme ricostituirono il PSLI, che nel 1927 il partito assunse la denominazione di \"Partito Socialista Unitario dei Lavoratori Italiani\" (PSULI).\nIl PSULI partecip\u00f2 assieme al PSI al primo \"Comitato d'attivit\u00e0 antifascista\" e, poi, alla Concentrazione d'azione antifascista costituitasi il 28 marzo 1928.\nIl 19 luglio 1930, in occasione del XX Congresso del PSI, tenutosi in esilio a Parigi, il PSULI si unific\u00f2 con la componente del PSI che faceva capo a Pietro Nenni, dando vita al \"Partito Socialista Italiano, Sezione dell'I.O.S. - Internazionale Operaia Socialista\", con organo di stampa il \"Nuovo Avanti!\".\nDifferenti prospettive di Giuseppe Saragat e Pietro Nenni.\nIl 22 agosto 1943 a Roma il PSI, rappresentato dai futuri presidenti della Repubblica Giuseppe Saragat e Sandro Pertini, dal giurista Giuliano Vassalli, dallo scrittore Ignazio Silone e dal futuro ministro della Giustizia Giuseppe Romita, si fonde col Movimento di Unit\u00e0 Proletaria dell'avvocato Lelio Basso e di Carlo Andreoni. Nasce cos\u00ec il Partito Socialista Italiano di Unit\u00e0 Proletaria (PSIUP), alla cui segreteria viene chiamato Saragat. A diventare segretario del partito \u00e8 il romagnolo Pietro Nenni.\nIl PSIUP durante la Resistenza partecipa attivamente al Comitato di Liberazione Nazionale e si avvicina in particolare al Partito Comunista Italiano, con una politica di unit\u00e0 d'azione volta a modificare le istituzioni in senso socialista. Questa politica, osteggiata dalla destra del partito guidata da Giuseppe Saragat, \u00e8 in buona parte legata alla preoccupazione che divisioni interne alla classe operaia possano favorire l'ascesa di movimenti di destra autoritaria, come era avvenuto nel primo dopoguerra con il fascismo.\nConclusasi la seconda guerra mondiale, in Italia si restaurarono le istituzioni democratiche.\nNelle elezioni politiche del 2 giugno 1946 per l'Assemblea Costituente il PSIUP consegu\u00ec un grande risultato: con il 20,68% dei voti e 115 deputati su 556 fu il secondo partito della Repubblica dopo la Democrazia Cristiana (al 35,21 % dei voti, con 207 deputati) e il primo partito della sinistra, prima del PCI (al 18,93 % dei voti, con 104 deputati). Forte di questo risultato, senza considerare la scarsa presenza del PSIUP nel territorio, fra i giovani e nelle grandi aree urbane, Nenni insistette nella sua politica di stretta alleanza politica coi comunisti.\nIl XXIV Congresso socialista, celebrato a Firenze dall'11 al 17 aprile 1946, vide accendersi lo scontro fra la maggioranza allora guidata da Pietro Nenni e la minoranza di Giuseppe Saragat, che comprendeva i simpatizzanti di \"Critica sociale\" di Ugo Guido Mondolfo e di \"Iniziativa socialista\" di Mario Zagari che sostenevano una linea politica pi\u00f9 autonoma del PSIUP rispetto al PCI.\nLa linea politica di Nenni, che riteneva indispensabile l'attiva collaborazione col PCI venne confermata da un nuovo patto di unit\u00e0 d'azione PCI - PSIUP stretto il 25 ottobre 1946.\nIl gruppo di Saragat trov\u00f2 diretta conferma alle proprie tesi dai risultati delle elezioni amministrative del 10 novembre dello stesso anno. In quell'occasione il Partito Comunista super\u00f2 per la prima volta i socialisti, divenendo la prima forza della sinistra italiana: mentre Nenni, tralasciando la riduzione del numero dei votanti socialisti, sottolineava la crescita elettorale globale della sinistra interpretandola come una vittoria, Saragat in un'intervista sostenne invece che la dirigenza del partito paralizzava l'azione socialista, con l'effetto ultimo che avrebbe portato lo stesso alla dissoluzione.\nScissione di palazzo Barberini.\nIl XXV congresso socialista, convocato in via straordinaria a Roma dal 9 al 13 gennaio 1947, voluto fortemente da Nenni per analizzare la situazione di attrito tra le componenti di maggioranza e minoranza con l'obiettivo di riunire le diverse posizioni, fall\u00ec il suo scopo primario, nonostante gli sforzi di mediazione di Sandro Pertini. \"Pertini non si rassegn\u00f2 e decise di gettarsi a capofitto, com'era nella sua indole, nella baraonda congressuale recandosi personalmente a Palazzo Barberini per un disperato estremo tentativo. Quando arriv\u00f2 venne accolto da un grido di vittoria, \"Sandro, Sandro\", coi delegati scissionisti tutti in piedi, convinti che anche Pertini si fosse unito a loro. Ma quando egli volle manifestare il suo proposito unitario, Saragat gli rispose ringraziandolo, ma dichiarando che ormai la scissione era stata consumata. Simonini, invece, aveva parlato alla Citt\u00e0 universitaria invitando i seguaci di Nenni e Basso a non rompere i ponti, a \"non spezzare le possibilit\u00e0, se ve ne sono ancora, e lo dico io\", prosegu\u00ec, \"che ho l'onest\u00e0 di dirvi che spiritualmente sono alla sala Borromini anche se fisicamente sono qui\". Saragat volle parlare alla Citt\u00e0 universitaria e svolse una dura requisitoria contro Nenni e poi con un gruppo di delegati se ne and\u00f2 raggiungendo gli altri a Palazzo Barberini e annunciando la costituzione del nuovo partito: il PSLI (Partito Socialista dei Lavoratori Italiani) dopo che, su proposta di Olindo Vernocchi, il PSIUP torn\u00f2 a chiamarsi PSI per il timore che gli scissionisti si impadronissero del vecchio nome del partito\".\nCome disse Nenni, in maniera rassegnata, la scissione fu causata dalla \u00ab\"forza delle cose\"\u00bb.\nRifondazione del Partito Socialista dei Lavoratori Italiani.\nL'11 gennaio 1947 l'ala democratico-riformista guidata da Giuseppe Saragat, al termine di una concitata riunione presso Palazzo Barberini in Roma, usc\u00ec dal PSIUP e diede vita al Partito Socialista dei Lavoratori Italiani \"(PSLI)\", riprendendo il nome deciso dal 2\u00ba Congresso socialista di Reggio Emilia nel 1893 e poi adottato negli anni dell'esilio a Parigi.\nLa scissione cost\u00f2 al PSIUP la trasmigrazione nel nuovo partito di 50 parlamentari socialisti e di una folta schiera di dirigenti e intellettuali, fra cui Paolo Treves, Ludovico D'Aragona, Giuseppe Emanuele Modigliani e Angelica Balabanoff. Il PSIUP guidato da Nenni, per evitare che il nuovo partito di ispirazione socialista fondato da Saragat potesse utilizzarne la denominazione, decise di riprendere il vecchio nome di Partito Socialista Italiano.\nNel mese di dicembre dello stesso anno, socialdemocratici e repubblicani, tramite un rimpasto governativo, entrarono nel IV Governo De Gasperi, varato il 31 maggio 1947 con l'appoggio di una coalizione centrista a guida DC che includeva anche il PLI.\nIn questo governo Saragat ottenne l'incarico di Vicepresidente del Consiglio dei ministri: il PSI e il PCI, presenti nel precedente governo finirono esclusi, andando all'opposizione per la prima volta dalla costituzione della Repubblica Italiana.\nLista Unit\u00e0 Socialista nelle elezioni politiche del 1948.\nIl 18 aprile del 1948 si tennero le elezioni politiche, decisive per il futuro del Paese. Il PSLI si present\u00f2 come forza indipendente \"autenticamente socialista e democratica\", schierata su un terreno di sinistra riformista e autonomista rispetto alla scena politica italiana, ma aperta anche al contributo di altre forze laico-riformiste di centro e di centrosinistra.\nL'apertura del partito ai laico-riformisti, nonch\u00e9 naturalmente a qualunque spezzone socialista e di sinistra che avversasse il PCI e l'Unione Sovietica, ebbe successo e tra gli altri ader\u00ec alla proposta anche il gruppo fuoriuscito dal PSI guidato da Ivan Matteo Lombardo e comprendente, tra gli altri, intellettuali quali Ignazio Silone, Piero Calamandrei e Franco Venturi. Tale operazione port\u00f2 cos\u00ec alla costituzione della lista \"Unit\u00e0 Socialista\", che con il suo 7,1% di voti alla Camera dei deputati e il 4,2% al Senato contribu\u00ec ad impedire in Italia la vittoria del \"Fronte Popolare\" costituito dall'alleanza fra PCI e PSI, mirante alla formazione di un governo delle sinistre in grado di avviare le riforme di struttura.\nIl piazzamento del PSLI al terzo posto dopo DC e Fronte Democratico Popolare nei risultati elettorali per la Camera dei deputati, consent\u00ec ai socialdemocratici di costituire in Parlamento un gruppo consistente, formato da trentatr\u00e9 deputati, mentre al Senato la situazione fu ancor pi\u00f9 rosea, dato che, con il contributo dei senatori aventiniani di diritto provenienti dall'esperienza del PSU, alla Camera alta si riusc\u00ec a comporre una pattuglia socialdemocratica di ben ventitr\u00e9 membri.\nIl 23 maggio 1948 nel conseguente V Governo De Gasperi entrarono a farne parte due ministri socialdemocratici: Saragat come Vicepresidente del Consiglio e Ministro della Marina mercantile e Lombardo al ministero dell'industria.\nIl centrismo.\nLa vittoria della DC e il buon risultato di Unit\u00e0 Socialista favor\u00ec cos\u00ec la collocazione dell'Italia nell'area occidentale e permise la costituzione di governi fondati sull'alleanza dei partiti dai liberali ai riformisti (PLI, DC, PRI e PSLI, poi PSDI). Nell'arco di due anni per\u00f2, tra il 1948 e il 1950, il PSLI tenne quattro congressi nei quali vi fu una continua uscita di militanti e dirigenti tra cui Giuseppe Faravelli, Ugo Guido Mondolfo, Mario Zagari.\nQuesti confluiscono, con Giuseppe Romita e altri piccoli gruppi laico-socialisti, nel Partito Socialista Unitario (PSU), che tenne il suo primo congresso nel dicembre 1949. In quel tempo il PSLI contava ufficialmente 80.000 iscritti e il PSU circa 170.000, ma in realt\u00e0 le continue fuoriuscite nonch\u00e9 le pressioni del PSI, che con l'aiuto del PCI e sotto la direzione di Rodolfo Morandi riorganizzava la sua presenza sociale, ridussero gli iscritti complessivamente al di sotto dei 50.000.\nDopo breve tempo per\u00f2, nel PSU si fecero sentire le sue simpatie nei confronti del PSLI di Saragat e cos\u00ec al II Congresso del PSU venne trattata la tematica dell'unificazione PSU-PSLI. Su tale proposito si scontrarono due correnti: una guidata da Romita favorevole all'unificazione, la seconda guidata dalla sinistra di Mondolfo e Codignola contrari. Prevalse la prima e il 1\u00ba maggio 1951 i due partiti si unificarono dando vita al \"Partito Socialista - Sezione Italiana dell'Internazionale Socialista\" (PS-SIIS). Il simbolo era il classico sole nascente, ma con l'unione del libro dell'Internazionale, ovviamente rosso-arancioni.\nQuesto nome fu per\u00f2 contestato dalla corrente pi\u00f9 a destra, poich\u00e9 ricordava troppo l'internazionalismo di stampo stalinista: quando l'unificazione venne sancita il 7 gennaio 1952 nel VII Congresso del partito, questo assunse dunque la denominazione di \"Partito Socialista Democratico Italiano\" (PSDI) ed elesse segretario Giuseppe Saragat. Nelle elezioni del 1953 intanto il PSDI scese al 4,5%. Tuttavia l'esistenza del sindacato UIL, a forte carattere socialdemocratico, e l'azione di governo consentirono di portare avanti anche in Italia gli ideali della socialdemocrazia. Il PSDI si identificava nel suo leader indiscusso, nonch\u00e9 fondatore Giuseppe Saragat.\nGli anni del centrismo andarono dal 1948-1960 e la coalizione di governo fu comunque sempre guidata dalla DC, partito di \"centro che guarda a sinistra\" come disse lo stesso Alcide De Gasperi, ruolo primario ebbe anche il PSDI, mentre PLI e PRI furono penalizzati a causa degli scarsi risultati elettorali. Gli anni del \"centrismo\" furono segnati dalla ricostruzione e da una maggioranza politicamente forte in cui l'azione politica era accompagnata da una forte ripresa economica e benessere sociale. Gli anni del centrismi furono quelli della \"ricostruzione\", che negli anni sessanta porter\u00e0 poi al cosiddetto \"boom economico\".\nIl centro-sinistra.\nA partire dagli inizi degli anni sessanta, la Democrazia Cristiana (guidata da Amintore Fanfani e Aldo Moro), stava maturando l'apertura verso il Partito Socialista Italiano di Pietro Nenni, il quale proprio allora stava affrancando il suo partito dal patto di unit\u00e0 d'azione che fino a quel momento aveva unito socialisti e comunisti.\nIl Partito Socialista Democratico Italiano dunque (da sempre alleato leale della DC), dopo un iniziale periodo di titubanza, approv\u00f2 la svolta di centro-sinistra, accelerandone il processo e conducendo un formidabile lavoro di mediazione tra socialisti e democristiani, per mezzo del suo fondatore e leader indiscusso Giuseppe Saragat.\nL'apertura ai socialisti caus\u00f2 la fuoriuscita dalla compagine governativa del PLI, ma diede inizio a una forte fase riformatrice nel Paese e miglior\u00f2 anche la performance elettorale del partito socialdemocratico, che raggiunse il 6% alle elezioni politiche.\nAllo stesso tempo, l'esperienza governativa nel centro-sinistra facilit\u00f2 il nuovo incontro tra socialdemocratici e socialisti; cos\u00ec il 30 ottobre 1966, il PSDI si riunific\u00f2 con il PSI, dando vita al PSI-PSDI Unificati. In contrasto con il progetto unitario, il deputato PSDI Giuseppe De Grazia fond\u00f2 il movimento \"Socialdemocrazia\", poi scomparso dalla vita politica nazionale.\nIl 5 luglio 1969 per\u00f2 - a seguito degli scarsi risultati elettorali, ove la lista unificata aveva preso meno voti della somma dei singoli partiti nelle tornate precedenti - nel partito unificato (che aveva nell'ottobre 1968 aveva assunto il nome di PSI) le strade della componente socialista e di quella socialdemocratica si dividono nuovamente: la prima mantenne la sigla PSI, mentre la seconda ricostitu\u00ec un soggetto socialdemocratico chiamato \"Partito Socialista Unitario\" (PSU), che il 10 febbraio 1971 riprese la denominazione di \"Partito Socialista Democratico Italiano\" (PSDI).\nNel frattempo, a met\u00e0 degli anni settanta, Francesco De Martino mise per la prima volta - dopo oltre un decennio - in discussione la compatibilit\u00e0 politica tra socialisti e democristiani. In questa fase, se da un lato il PSDI rese pi\u00f9 forti i suoi legami con la DC, dall'altro incoraggi\u00f2 la corrente degli \"autonomisti\" di Bettino Craxi a mettere in discussione la segreteria di De Martino; quando Craxi venne eletto alla segreteria del PSI, ribad\u00ec la disponibilit\u00e0 dei socialisti ad entrare in nuovi esecutivi di centro-sinistra e riprese i contatti con i fratelli socialdemocratici del PSDI, chiudendo nuovamente le prospettive politiche dei socialdemocratici.\nLa presidenza Saragat.\nIl 1964 si apre amaramente per i socialisti a causa di una nuova scissione. L'11 gennaio la corrente di sinistra guidata da Tullio Vecchietti, Lelio Basso e Emilio Lussu, fuoriuscita dal PSI perch\u00e9 contraria alla formazione di un governo di centro-sinistra formato dal PSI e dal PSDI insieme alla DC, rifonda il Partito Socialista Italiano di Unit\u00e0 Proletaria (PSIUP). Il 28 dicembre 1964, dopo le dimissioni anticipate del Presidente della Repubblica Antonio Segni (DC), colto il 7 agosto da un ictus cerebrale, una vasta coalizione di parlamentari di sinistra su indicazione di Giorgio Amendola (PCI) e di Ugo La Malfa (PRI) vota Giuseppe Saragat nuovo Capo dello Stato che, con i voti dei Grandi elettori di PCI, PSI, PSDI, PRI e buona parte della DC - che aveva visto \u201cbruciato\u201d il suo candidato ufficiale Giovanni Leone - diviene al 21\u00ba scrutinio con 646 preferenze su 927 votanti, il primo socialista a insediarsi al Quirinale.\nColonne portanti della presidenza Saragat furono i valori della Resistenza e la volont\u00e0 di attivarsi sempre per la costituzione di governi allargati all'intero centro-sinistra. Gli anni del presidente socialdemocratico, anni difficili per via del mutamento sociale in atto, furono caratterizzati dall'inizio del terrorismo, dalle drammatiche alluvioni di Firenze, Venezia e Grosseto del 1966 e dalla aspra contestazione del '68. Nel 1971 il democristiano Giovanni Leone succede a Giuseppe Saragat - al quale non sarebbe dispiaciuta una rielezione - nella carica di Presidente della Repubblica. Pochi altri uomini politici, tra i quali \u00e8 d'obbligo annoverare Palmiro Togliatti e Giovanni Spadolini, seppero coniugare l'azione politica con l'impegno culturale come Saragat.\nIl travolgimento dagli scandali.\nMario Tanassi, pi\u00f9 volte ministro della Difesa, nel 1975 era alla guida del PSDI quando fu travolto, insieme a Mariano Rumor (Dc) e Luigi Gui (Dc), dal primo grande scandalo della politica italiana, lo scandalo Lockheed, venendo posto in stato d'accusa per corruzione dalla Commissione parlamentare inquirente. La Corte Costituzionale nel 1979 condann\u00f2 Tanassi a 28 mesi di carcere, per tangenti ricevute dalla societ\u00e0 americana Lockheed per facilitare la vendita dei grandi aerei da trasporto C-130 all'Aeronautica militare italiana.\nA causa dello scandalo P2, Pietro Longo, il cui nome, associato alla tessera numero 926, venne trovato negli elenchi della loggia segreta, fu costretto a dimettersi prima dal suo incarico di governo (13 luglio 1984) e poi dalla guida del PSDI nel 1985.\nLa fine degli anni ottanta vede il coinvolgimento di due segretari del PSDI, Carlo Vizzini e Franco Nicolazzi, in scandali giudiziari.\nL'ex ministro delle Poste Carlo Vizzini, dopo alcuni avvisi di garanzia - che non porteranno per\u00f2 a nessuna condanna - lascia per diversi anni la scena politica. Contemporaneamente il cosiddetto scandalo delle \"carceri d'oro\" travolse invece il segretario Franco Nicolazzi, che proprio in quegli anni aveva tentato di caratterizzare la propria segreteria sottraendo il partito socialdemocratico al suo ruolo subalterno rispetto alla Democrazia Cristiana e richiamando, sia pure vagamente, a una posizione alternativa riformista e compiutamente di sinistra.\nIl pentapartito.\nDurante gli anni successivi, la maggioranza di governo si estese al PLI, rappresentante tradizionale della borghesia moderata e per questo escluso dai precedenti \"governi riformatori\"; inizi\u00f2 cos\u00ec la fase del cosiddetto \"Pentapartito\". Nel corso degli anni incominciarono per\u00f2 a riscontrarsi nel PSDI i primi dissapori: il 15 febbraio 1989 una \"miniscissione\", capeggiata da Pietro Longo e Pier Luigi Romita, port\u00f2 alla costituzione del movimento di Unit\u00e0 e Democrazia Socialista (UDS), che aveva come obiettivo esplicito facilitare il riavvicinamento tra PSDI e PSI. L'iniziative si risolse tuttavia in un fallimento e il 13 ottobre 1989 l'UDS fin\u00ec per confluire nel PSI.\nLa parabola discendente.\nA partire dal 1992 diversi esponenti di primo piano del PSDI furono implicati nelle inchieste giudiziarie di Mani Pulite, che nel volgere di pochi mesi determin\u00f2 uno smottamento senza precedenti degli equilibri politici nazionali. \nL'ex segretario nazionale Pietro Longo venne arrestato il 30 aprile 1992 per aver ricevuto una tangente di un miliardo e mezzo di lire dalla ditta milanese \"Icomec\" in relazione all'appalto di costruzione della centrale idroelettrica di Edolo, in provincia di Brescia, nel periodo in cui egli ricopriva anche l'incarico di consigliere di amministrazione dell'Enel, e venne successivamente condannato per concussione a quattro anni e sei mesi di reclusione. L'11 giugno 1992 Lamberto Mancini, assessore della Provincia di Roma ed ex Presidente della stessa Provincia, venne sorpreso dai Carabinieri nell'atto di intascare una tangente di 28 milioni di lire, e arrestato in flagranza di reato. Nello stesso anno Antonio Cariglia venne accusato di aver violato le regole del finanziamento pubblico ai partiti: di lui si occuperanno per diversi anni le procure di Foggia, Milano e Roma. Dopo un iter processuale di oltre dieci anni l'ex segretario del PSDI venne infine assolto dall'accusa.\nTra il 1992 e il 1994 il Partito Socialista Democratico Italiano condivise la sorte degli altri partiti della coalizione di governo, vivendo un progressivo tracollo elettorale che port\u00f2 allo scardinarsi dell'apparato del partito e al moltiplicarsi di fenomeni scissionistici. Nel 1994 viene chiuso il quotidiano \"L'Umanit\u00e0\", storica pubblicazione del partito.\nLe elezioni del 1994.\nAlle elezioni politiche del 1994 il PSDI, come la maggior parte dei partiti protagonisti della precedente stagione politica, arriv\u00f2 praticamente ridotto a brandelli, e scelse di non presentare una propria lista autonoma. Alcuni esponenti di rilevo scelsero di candidarsi a titolo personale sotto diversi simboli. Una parte consistente, comprendente anche il segretario Enrico Ferri, diede vita a una lista denominata Socialdemocrazia per le Libert\u00e0 insieme alla Federazione dei Socialisti (nata da una scissione della parte craxiana e ribelle del PSI). La lista present\u00f2 candidati autonomi dagli schieramenti principali in alcuni collegi uninominali, principalmente nell'Italia meridionale, e fu presente nella quota proporzionale della Camera, dove ottenne soltanto lo 0,46% dei voti. Altri esponenti (fra i quali Gian Franco Schietroma ) aderirono alla coalizione centrista del Patto per l'Italia facendo riferimento all'area riformista di Giuliano Amato. Infine, pochi altri scesero di schierarsi a sinistra con i Progressisti (tra questi venne eletta alla Camera in un collegio della Basilicata Magda Cornacchione Milella).\nAlle elezioni europee del 1994 il PSDI si ripresent\u00f2 col proprio contrassegno, mentre la Federazione dei Socialisti si present\u00f2 all'interno della lista \"Solidariet\u00e0\", presentando come propri candidati Franco Piro e Raffaele Farigu. Il PSDI ottenne lo 0,7% dei voti a livello nazionale e riusc\u00ec ad eleggere il segretario Enrico Ferri al Parlamento europeo, mentre la lista \"Solidariet\u00e0\" ottenne appena lo 0,05%.\nLa scissione di \"Socialdemocrazia Liberale Europea\".\nIl 10 dicembre 1994, Enrico Ferri fond\u00f2 con Luigi Preti la corrente di Socialdemocrazia Liberale Europea (SOLE), favorevole a un'alleanza col centro-destra di Silvio Berlusconi. La scelta fu stigmatizzata dall'Internazionale Socialista e dal Partito del Socialismo Europeo, al quale il PSDI aderiva, che diramarono un comunicato ufficiale. Nel gennaio 1995, il congresso del partito mise in minoranza la corrente di Ferri e Preti ed elesse segretario Gian Franco Schietroma. \nLa corrente di SOLE abbandon\u00f2 quindi il PSDI, costituendosi in partito autonomo e schierandosi alle elezioni amministrative del 1995 col Polo delle Libert\u00e0 (in Lombardia sotto le insegne della lista \"Pensionati del Sole\"); lo stesso segretario Ferri si candid\u00f2 alla presidenza della provincia di Massa-Carrara con il centro-destra di Silvio Berlusconi. \nLa fondazione di \"Rinascita Socialdemocratica\" di Luigi Preti nel 1996.\nNel 1996 il SOLE strinse una collaborazione privilegiata col Centro Cristiano Democratico. Alle elezioni politiche del 1996 Luigi Preti, in contrasto con Enrico Ferri, prefer\u00ec una federazione con Forza Italia a quella col CCD. La divergenza di opinioni port\u00f2 alla nascita il 17 febbraio 1996 del Movimento di Rinascita Socialdemocratica, che si feder\u00f2 con Forza Italia..\nNel 2000 il Partito Socialista avvi\u00f2 un percorso federativo con Rinascita Socialdemocratica e assunse cos\u00ec la denominazione di \"Partito Socialista - Socialdemocrazia\", confluendo nel 2001 nel Nuovo PSI. Nel 2001, peraltro, Luigi Preti modific\u00f2 il nome del suo movimento in \"Partito Socialdemocratico\", il quale riprese poi l'originaria denominazione di Rinascita Socialdemocratica nel 2007, dopo una disputa giudiziaria con il PSDI guidato da Giorgio Carta. Nel 2007 anche l'ex leader del PSDI Franco Nicolazzi ader\u00ec a Rinascita Socialdemocratica, che venne ribattezzata \"Partito dei Socialdemocratici\". Tuttavia, dopo alcune divergenze tra i due gruppi all'interno del partito, ci fu una scissione: il gruppo di Luigi Preti e Vittorino Navarra mantenne il nome di \"Rinascita Socialdemocratica\", mentre il gruppo Nicolazzi ottenne il nome di \"Partito dei Socialdemocratici\". Dalla morte di Preti nel 2009, RS \u00e8 stata guidato da Vittorino Navarra.\nLo scioglimento del partito e la rinascita del 2004.\nLa storia di un PSDI che oramai esisteva solo in teoria si trascinava stancamente fino all'8 febbraio 1998, quando il segretario Gian Franco Schietroma diede vita - insieme ai Socialisti Italiani, a una parte del Partito Socialista e della Federazione Laburista - al nuovo partito dei Socialisti Democratici Italiani, che poi ader\u00ec alla coalizione di centro-sinistra. Ci\u00f2 avvenne senza un mandato esplicito del Consiglio Nazionale. In seguito a questa scelta, i socialdemocratici rimasti fedeli a una visione autonomista, legittimati dal mancato pronunciamento ufficiale dell'organo politico del PSDI, decisero di riprenderne nome e simbolo. \nAlla fine del 2003, dopo un periodo di oblio dovuto allo sfaldamento dei ranghi nazionali, diversi esponenti socialdemocratici - alcuni dei quali inizialmente confluiti nei Socialisti Democratici Italiani - si riorganizzarono sotto le insegne dello storico Partito Socialista Democratico Italiano e avviarono una campagna di tesseramento. A gennaio 2004 fu celebrato il congresso nazionale (che assunse la denominazione di XXIV congresso nazionale del PSDI, in continuit\u00e0 con la numerazione dei congressi del partito storico). In quella sede Giorgio Carta fu eletto segretario e Antonio Cariglia presidente onorario. \nIl 1\u00ba maggio 2004, nell'imminenza delle elezioni europee del 2004, la Corte di Cassazione sanc\u00ec la continuit\u00e0 giuridica del nuovo PSDI guidato da Giorgio Carta. \nIl partito prese quindi parte alle primarie dell'Unione, sostenendo la candidatura di Romano Prodi a leader della coalizione di centro-sinistra. Alle successive elezioni, la lista del PSDI si present\u00f2 al Senato, in dieci regioni raccogliendo lo 0,2% a livello nazionale. Il segretario Carta fu candidato con successo nella lista unitaria dell'Ulivo per la Camera dei deputati nella circoscrizione Basilicata. Dopo le dimissioni di Carta dalla segreteria, a dicembre 2006 la direzione nazionale elesse Renato D'Andria in un'elezione contestata dal vicesegretario Mimmo Magistro, confermata nel congresso di gennaio 2007 ma sospesa cautelativamente dal Tribunale di Roma il successivo 13 aprile. Il 15 giugno D'Andria usc\u00ec dal PSDI e fond\u00f2 il Partito dei Riformatori Democratici. Nell'ottobre 2007 il XXVII Congresso nazionale celebrato a Bellaria elesse quindi alla segreteria Mimmo Magistro e diede a Carta la presidenza del partito. \nDopo la caduta del governo Prodi II, il partito avvi\u00f2 un dialogo con Unione dei Democratici Cristiani e Democratici di Centro, Rosa per l'Italia e Partito Liberale Italiano per la costituzione di un terzo polo al di fuori del bipolarismo tra Partito Democratico e il Popolo della Libert\u00e0. In seguito, per\u00f2, sia il PSDI che il PLI si sfilarono dal progetto, lamentando una gestione personalistica da parte dell'UDC: i socialdemocratici, dunque, decisero di non partecipare alle elezioni, e invitarono i propri elettori a votare scheda bianca o a scrivere \"Saragat\" sulla scheda come forma di protesta.\nNel 2011 il Tribunale di Roma si pronunci\u00f2 sull'elezione alla segreteria del 2006 e stabil\u00ec la legittimit\u00e0 dell'elezione di D'Andria: conseguentemente, la componente facente capo a Magistro decise di lasciare il PSDI fondando il movimento \"I Socialdemocratici - Federalisti per l'Euromediterraneo\". Parteciparono alla scissione 28 dei 31 componenti della direzione nazionale del PSDI. Il partito, nuovamente guidato da D'Andria, assunse quindi una posizione autonomista, alternativa sia ai due poli di centro-sinistra e centro-destra sia al polo centrista a guida UdC.\nNel gennaio 2013 il PSDI deposit\u00f2 il proprio simbolo per le elezioni politiche con l'intenzione di presentare una lista al Senato in Campania, Lazio, Lombardia e Sicilia, ricercando un'alleanza con il Popolo della Libert\u00e0 nell'ambito del centro-destra. A seguito del fallimento di tale progetto, il partito decise di non presentarsi.\nIn occasione delle elezioni politiche italiane del 2018 il PSDI deposit\u00f2 il proprio simbolo al Viminale, salvo poi non presentare una lista e limitandosi a fare campagna elettorale per il centro-destra e Forza Italia.\nIl silenzio dei vertici del partito, durato mesi, \u00e8 stato rotto il 14 maggio 2020 quando presso la sede romana si \u00e8 riunita la direzione nazionale. Il documento prodotto dall'incontro degli esponenti pone il partito come critico verso il Governo Conte II e propone un rilancio di alcune sedi locali.\nLa diaspora socialdemocratica.\nGi\u00e0 dal 1989 erano iniziate in seno al PSDI i primi fenomeni di scissione e le prime fratture, ma tale fenomeno divenne insostenibile a partire dal 1993. Da allora infatti il PSDI non fu pi\u00f9 presente unitariamente su tutto il territorio nazionale e ci\u00f2 favor\u00ec l'adesione di singoli dirigenti del partito, o di interi gruppi, alle nuove formazioni politiche che si identificavano, almeno in parte, con la cultura politica centrista moderata o laico-riformista. In particolare:\nSimboli.\nLa prima tessera del partito nel 1947 utilizz\u00f2 come simbolo le Tre frecce, seppur ancora sormontate dalla falce e martello. Tale iconografia, molto diffusa all\u2019epoca nella socialdemocrazia europea, fu tuttavia subito motivo di ulteriore grave contrasto coi vecchi compagni socialisti, gi\u00e0 spaventati sulla questione del nome dei due partiti: le Tre frecce erano infatti in quel periodo il simbolo del pi\u00f9 prestigioso e influente partito dell\u2019Internazionale socialista, la SFIO, e tale correlazione non fece che gettare ulteriore benzina sul fuoco dei timori del partito di Nenni che il PSLI si ponesse come il legittimo rappresentante della storia socialista in Italia. Per stemperare le tensioni della sinistra quindi, pur mantenendo internamente ancora le Tre frecce, nel presentarsi al grande pubblico degli elettori la lista comune di Unit\u00e0 Socialista utilizz\u00f2 il simbolo prefascista del Partito Socialista Unitario, il \"Sol dell\u2019avvenire\" nascente dai flutti del mare. Visto il discreto risultato in termini di consenso, il simbolo del PSDI fu poi sempre il \"sol dell'avvenire\", sormontato dalla scritta \"SOCIALISMO\". Solo dal 1992 il simbolo fu leggermente modificato: il disegno fu declinato in rosso, l'acronimo \"PSDI\" fu inserito nel disco solare e al di sopra dei raggi venne inserita la scritta \"SOCIALDEMOCRAZIA\"."}
{"id": "546687", "revid": "118917829", "url": "https://it.wikipedia.org/wiki?curid=546687", "title": "Dimensionamento", "text": "In ingegneria, nell'ambito della progettazione, il processo di dimensionamento consiste nell'individuazione dei parametri di natura geometrica, fisica ecc.. che caratterizzano l'opera da realizzare e che ne garantiscono al tempo stesso la piena funzionalit\u00e0/prestazioni secondo le specifiche tecniche del progetto nonch\u00e9 la sua affidabilit\u00e0 e sicurezza durante l'intero tempo di vita operativa o di esercizio dell'opera stessa.\nIn generale il dimensionamento \u00e8 composto da tre fasi, tra loro complementari:\nPredimensionamento.\nUn progettista, intento ad intraprendere i primi passi della sua attivit\u00e0 intellettuale di progettazione, solitamente procede alla produzione di una bozza. L'obiettivo primario \u00e8 trasformare l'idea di base da cui il progetto scaturisce in un progetto concreto, un modello di studio, oggetto di ulteriori analisi, non definito nei suoi particolari costruttivi e suscettibile di modifiche ed affinamenti successivi.\nIn sostanza dunque precede il dimensionamento fisico la cosiddetta progettazione logico-funzionale cio\u00e8 la definizione dell'insieme delle funzionalit\u00e0 che il manufatto da realizzare dovr\u00e0 garantire ovvero l'analisi dei requisiti o specifiche e la prima stesura del progetto: sotto questo aspetto cruciale \u00e8 la conoscenza della Teoria dei Sistemi che fa ampio uso di modelli matematici per predire il comportamento statico e/o dinamico di una particolare struttura tramite risoluzione analitica del modello stesso oppure tramite ricorso alla simulazione al calcolatore in laboratori virtuali grazie a software opportuno. In ultima analisi dimensionare il sistema vorr\u00e0 dunque dire assegnare al modello fisico i valori opportuni dei suoi parametri fisici affinch\u00e9 esso manifesti le propriet\u00e0 desiderate ovvero segua le specifiche tecniche del progetto.\nPrima del dimensionamento vero e proprio si effettua inoltre un predimensionamento degli elementi portanti e secondari, con l'ausilio dell'esperienza progettuale e di calcoli sommari. Un buon predimensionamento rende molto pi\u00f9 agevoli le fasi successive del progetto o ne riduce i tempi. Un cattivo predimensionamento richieder\u00e0 maggiori sforzi e una nutrita serie di variazioni per raggiungere l'optimum.\nDimensionamento.\nSuccessivamente al predimensionamento il progettista provvede al dimensionamento delle restanti parti.\nDimensionamento di opere edili.\nNel caso della progettazione edile, in questa fase si ricorre all'analisi strutturale per ottenere le dimensioni pressoch\u00e9 definitive di ogni elemento, tenendo conto del fatto che ogni variazione comporta una modifica nei pesi propri e potrebbe richiedere una sorta di reiterazione dei calcoli.\nAd esempio nel caso di un edificio, alcuni dei parametri geometrici che bisogna considerare durante il dimensionamento sono:\nDimensionamento di apparecchiature chimiche.\nNel caso della progettazione di apparecchiature chimiche, il dimensionamento deve tenere conto non solo delle sollecitazioni alle quali l'apparecchiatura \u00e8 sottoposta a causa del proprio peso, ma anche ad altri fattori, tra cui:\nAd esempio nel caso di una colonna a piatti, alcuni dei parametri da ricavare durante il dimensionamento sono:\nDimensionamento di infrastrutture di rete.\nNell'ambito delle reti di telecomunicazioni sono soggetti a dimensionamento:\nNell'ambito dell'ingegneria elettrica sono soggetti a dimensionamento i cavi elettrici in funzione della potenza elettrica e della corrente elettrica da trasportare.\nNell'ambito dell'ingegneria idraulica sono soggetti a dimensionamento le condutture di acqua e gas in funzione della pressione che essi devono supportare.\nVerifica.\nAl dimensionamento segue la fase di verifica degli elementi dimensionati, con calcoli onerosi ma pi\u00f9 raffinati e quindi pi\u00f9 affidabili, per ricontrollare che l'analisi sia accettabile, sia per il corretto comportamento dell'opera progettata, sia per la durabilit\u00e0, sia per il rispetto dei coefficienti di sicurezza e di ogni prescrizione normativa.\nLa verifica, spesso, deve sottostare a rigide normative; qualora non ci sia un vincolo ben preciso si seguono le regole dettate dal puro buon senso del progettista che si pone con spirito critico nei confronti del progetto, decretando una bocciatura o un'approvazione.\nEsempio.\nUn pratico esempio di verifica:\ndata una sollecitazione applicata ad un elemento (ad esempio una barra d'acciaio), se la sollecitazione aumentata di un coefficiente di sicurezza (o fattore di sicurezza) rompe la barra, la verifica non \u00e8 soddisfatta. In tal caso, il progettista dovr\u00e0 rinforzare la sua opera, ad esempio modificare il materiale, oppure aumentare il diametro della barra.\nNon \u00e8 necessario portare un provino a distruzione, per effettuare una prova. \u00c8 sufficiente effettuare il calcolo di una disequazione (o diseguaglianza):\nformula_1\nSovradimensionamento.\nSpesso per garantire una maggiore efficienza e robustezza/tolleranza ai guasti/malfunzionamenti ovvero affidabilit\u00e0 e sicurezza del sistema realizzato si ricorre a tecniche di \"sovradimensionamento\" ovvero nella specifica di requisiti di sistema (spesso in termini di risorse) che vanno oltre le reali necessit\u00e0 medie del sistema, detti comunemente \"margini\": ad esempio un solaio di un piano pu\u00f2 essere dimensionato per sorreggere 100 persone quando si pu\u00f2 star quasi certi che non si raggiunger\u00e0 quasi mai un numero simile di persone. Il concetto di sovradimensionamento \u00e8 affine a quello di ridondanza. Nelle infrastrutture di rete infatti tale concetto indica una capacit\u00e0 di offrire una disponibilit\u00e0 di servizio all'utente maggiore e che vada a coprire alcuni eventi di eccezionalit\u00e0 che statisticamente possono occorrere nel corso di vita operativa del sistema realizzato."}
{"id": "546688", "revid": "1776051", "url": "https://it.wikipedia.org/wiki?curid=546688", "title": "B\u00fcetigen", "text": "B\u00fcetigen (toponimo tedesco) \u00e8 un comune svizzero di 860 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "546690", "revid": "287204", "url": "https://it.wikipedia.org/wiki?curid=546690", "title": "V\u00e8", "text": ""}
{"id": "546698", "revid": "1748973", "url": "https://it.wikipedia.org/wiki?curid=546698", "title": "Doppio slalom", "text": "Doppio slalom \u00e8 stato un gioco a quiz per ragazzi dai 14 ai 18 anni, basato sul format statunitense della trasmissione della NBC \"Blockbusters\", andato in onda su Canale 5 da luned\u00ec 9 settembre 1985 fino a venerd\u00ec 28 dicembre 1990. La trasmissione fu registrata presso lo Studio 4 della Videotime.\nStoria.\nIl programma fu condotto per 5 anni da Corrado Tedeschi, che dal 3 settembre 1990 lasci\u00f2 la conduzione a Paolo Bonolis per passare a condurre \"Il gioco delle coppie\", in sostituzione di Marco Predolin.\nL'autore del quiz era Davide Tortorella (insieme a Francesco Galimberti e Giorgio Maimone). Tortorella, tuttora autore di numerosi quiz per le reti Mediaset, era anche la voce fuori campo che dirimeva dubbi, proponeva curiosit\u00e0 e aneddoti sui concorrenti, e rispondeva alle loro domande. Il regista storico era Roberto Meneghin. La curatrice del programma era Fatma Ruffini, la produttrice Margherita Caligiuri, la scenografia di Graziella Evangelista e Sergio Giacon.\nAndato in onda nella fascia pomeridiana, sempre intorno alle ore 17:00 per la durata di mezz'ora, il quiz si caratterizzava per la sua velocit\u00e0, insita nello spirito del programma stesso.\nL'ultima edizione vide l'abbandono di Tedeschi e l'arrivo al suo posto di Paolo Bonolis. In quel periodo il gioco si present\u00f2 con molte novit\u00e0 e Bonolis, da poco tempo reduce della fortunata conduzione del programma per ragazzi \"Bim Bum Bam\" non riusc\u00ec ad entrare nei meccanismi scanzonati e divertenti della trasmissione, apparendo un \"pesce fuor d'acqua\": il programma ne risent\u00ec negli ascolti tanto che, a fine dicembre del 1990, si decise inaspettatamente di chiudere la trasmissione.\n\"Doppio Slalom\" \u00e8 stato poi ritrasmesso su Happy Channel, un'emittente del gruppo Mediaset nel 2000, cos\u00ec come tante altre trasmissioni storiche di Canale 5.\nRegolamento.\nLa sfida era fra la squadra blu, composta da un solo giocatore, e la squadra gialla, formata da una coppia.\nIl tabellone (che era l'elemento centrale sia del gioco che dell'intera trasmissione) era installato \"fuori campo\": i concorrenti lo consultavano semplicemente guardando alle spalle delle telecamere, ed il pubblico da casa seguiva le fasi di gioco attraverso l'inquadratura di una telecamera fissa su di esso, che era composto da venti caselle esagonali (affiancate a ricordare le celle di un alveare di forma rettangolare) che contenevano, a rotazione, le ventisei lettere dell'alfabeto internazionale dalla A alla Z. Ad ogni casella corrispondeva una domanda posta dal conduttore alle squadre, la cui risposta iniziava con la lettera indicata sulla casella stessa.\nLo scopo, per ogni squadra, consisteva nel colorare le caselle del tabellone del proprio colore, rispondendo esattamente a domande di cultura generale (storia, geografia, attualit\u00e0, spettacolo, letteratura, scienze), in modo da disegnare uno \"slalom\". Per la squadra blu (un concorrente) lo slalom consisteva in un percorso (il pi\u00f9 delle volte a zig-zag), della lunghezza minima di 4 caselle, che unisse la parte superiore a quella inferiore del tabellone, mentre per la squadra gialla (due concorrenti) lo slalom doveva unire la parte destra del tabellone a quella sinistra, con un percorso della lunghezza minima di 5 caselle. La squadra gialla aveva un percorso pi\u00f9 lungo da fare sul tabellone perch\u00e9 cos\u00ec il vantaggio di essere in due veniva annullato in modo da non penalizzare troppo il concorrente singolo.\nIl gioco si componeva di due o tre manches dette \"Slalom\". Vinceva lo slalom la squadra che per prima completava il proprio percorso. In caso di parit\u00e0 dopo il secondo slalom (\"slalom di rivincita\"), veniva effettuato lo \"slalom di spareggio\". Era decretata campione la squadra che per prima vinceva due manches.\nIn ogni slalom la casella iniziale veniva scelta casualmente, mentre le successive venivano scelte dalla squadra che aveva risposto correttamente alla domanda precedente, al fine di completare il proprio percorso o ostacolare il percorso della squadra avversaria.\nLa squadra campione si sottoponeva allo \"slalom gigante\", affrontato da un solo concorrente anche nel caso in cui fosse risultata campione la squadra gialla. Il concorrente doveva procedere da sinistra a destra in un tabellone nel quale le caselle contenevano pi\u00f9 lettere, indicanti le iniziali delle parole della risposta alla domanda associata alla casella. Ad ogni risposta esatta la casella si illuminava, dando la possibilit\u00e0 al concorrente di proseguire nel percorso verso il lato destro del tabellone scegliendo una delle caselle adiacenti. Ogni errore determinava lo spegnimento della casella corrispondente, complicando cos\u00ec il percorso che nei casi pi\u00f9 sfortunati poteva addirittura chiudersi su s\u00e9 stesso, ancor prima dello scadere del tempo massimo che era di 60 secondi per concludere lo slalom gigante.\nPer ogni slalom completato si vincevano 200.000 lire (103,29 euro), 500.000 lire (258,23 euro) erano il premio per il completamento dello slalom gigante, o 50.000 lire (25,82 euro) per ogni risposta esatta nel caso in cui lo slalom gigante non veniva completato. La massima vincita per una squadra per puntata era quindi di 900.000 lire (464,81 euro). La squadra campione aveva il diritto di partecipare alla puntata successiva della trasmissione. Prevedendo il regolamento del gioco un limite di 10 partecipazioni, le vincite massime registrate sono state di 9.000.000 di lire (4648,12 euro), tranne che nel caso di un concorrente dell\u2019edizione 1986-1987, che all\u2019ultimo slalom gigante scelse di non completare il percorso per poter rispondere ad un maggior numero di domande; avendone risposte esattamente 12 vinse 600.000 lire (309,87 euro), raggiungendo cos\u00ec un totale di 9.100.000 lire (4699,76 euro), che rappresenta la vincita massima mai registrata.\nLa scenografia.\nLo studio dove veniva registrato \"Doppio Slalom\" era formato da:\nNell'edizione 1989\u20131990, la scenografia venne modificata. Venivano tolti gli esagoni che erano sopra i pannelli, ed inoltre le strisce gialle e rosse venivano sostituite con delle strisce pi\u00f9 grandi, sempre dello stesso colore.\nSigla della trasmissione.\nLa sigla si chiama \"Block Busters\" ed e composta da Giampiero Boneschi e Sergio Farina. E stata rilasciata nel 2021 per il CD \"La musica della TV\"."}
{"id": "546700", "revid": "1776051", "url": "https://it.wikipedia.org/wiki?curid=546700", "title": "Schwadernau", "text": "Schwadernau (toponimo tedesco) \u00e8 un comune svizzero di 673 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "546708", "revid": "729019", "url": "https://it.wikipedia.org/wiki?curid=546708", "title": "V\u00edli", "text": "V\u00edli \u00e8 uno degli \u00c6sir, gli dei della mitologia norrena, figlio di Bestla e Borr. I suoi fratelli sono Odino e V\u00e9, i quali insieme hanno ucciso il primo gigante Ymir. V\u00edli \u00e8 famoso per aver donato all'umanit\u00e0, le emozioni e l'intelligenza. Secondo Loki, come riportato nella Lokasenna, ha avuto una relazione con la moglie del fratello Odino, Frigg.\nNella V\u01eblusp\u00e1, alla creazione del primo uomo e della prima donna, (Askr ed Embla), H\u0153nir e L\u00f3\u00f0urr aiutano Odino. Nel Gylfaginning, sono citati invece V\u00edli e V\u00e9. Poich\u00e9 Snorri Sturluson conosceva bene l'Edda poetica, e ci\u00f2 lo si afferma notando molte citazioni nella sua Edda in prosa, fa supporre che H\u0153nir possa essere un altro nome per V\u00edli, ma tale supposizione non \u00e8 scontata perch\u00e9 potrebbe essere possibile che esistano due versioni del mito, episodio assai frequente."}
{"id": "546709", "revid": "287204", "url": "https://it.wikipedia.org/wiki?curid=546709", "title": "Vili", "text": ""}
{"id": "546710", "revid": "287204", "url": "https://it.wikipedia.org/wiki?curid=546710", "title": "V\u00ecli", "text": ""}
{"id": "546719", "revid": "110157", "url": "https://it.wikipedia.org/wiki?curid=546719", "title": "MusicBrainz", "text": "MusicBrainz \u00e8 un progetto che ha l'obiettivo di creare una enciclopedia della musica, costituito da contenuto libero. Si tratta di un database online di informazioni riguardanti la musica registrata, ma non \u00e8 un archivio di musica. Come il progetto freedb, \u00e8 stato fondato come risposta alle restrizioni poste dal CDDB. Tuttavia, MusicBrainz ha espanso i suoi obiettivi di deposito di metadata di compact disc.\nDescrizione e storia.\nMusicBrainz raccoglie informazioni sugli artisti, le loro registrazioni, e le relazioni tra essi. Le voci su ogni lavoro musicale comprendono, di base, il titolo dell'album, i titoli delle tracce, e la durata di ogni traccia. Queste voci sono mantenute nel rispetto di una comune. I lavori registrati possono anche comprendere informazioni sulla data e il paese di pubblicazione, l'ID del CD, l'impronta audio di ogni traccia e hanno un campo opzionale per l'inserimento di testo o annotazioni in allegato.\nA giugno 2006, MusicBrainz conteneva informazioni su artisti, album, e 4,8 milioni di tracce.\nGli utenti possono utilizzare un apposito programma che reperisce da MusicBrainz le informazioni sui propri file musicali digitali, come MP3 o Ogg.\nMusicBrainz inizialmente utilizzava il sistema \"TRM\" (un acronimo ricorsivo per TRM Recognizes Music) di \"Relatable\" per l'abbinamento delle impronte audio. Questa caratteristica ha attratto molti utenti e ha permesso al database di crescere velocemente.\nDal 2005 divenne evidente che la soluzione di Relatable mal si adattava alle ormai enormi dimensioni del database (nell'ordine di milioni di tracce) e inizi\u00f2 la ricerca di una alternativa valida.\nIl 12 maggio 2006, Robert Kaye pubblic\u00f2 sul blog ufficiale del progetto l'annuncio della partnership tra MusicBrainz e \"MusicIP\". Parte dell'accordo permetteva a MusicBrainz di utilizzare il servizio \"MusicDNS\" di MusicIP per il riconoscimento e l'abbinamento delle tracce audio (PUID). Dopo un periodo di grazia di 6 mesi, il sistema TRM \u00e8 stato gradualmente eliminato e MusicBrainz da allora utilizza solo il sistema PUID.\nPer la definizione dei metadati, MusicBrainz fa uso di RDF/XML, disponibile per le elaborazioni automatizzate via HTTP mediante i comandi GET e POST, come stabilisce l'architettura di stile REST (REpresentational State Transfer) per i sistemi ipermediali distribuiti.\nIl nucleo dati di MusicBrainz (artisti, tracce, album, ecc.) \u00e8 di pubblico dominio, e i contenuti addizionali, inclusi i dati moderati, sono posti sotto licenza \"Open Audio\" (una licenza Creative Commons non commerciale di tipo \"share-and-share-alike\"). Il software del server \u00e8 coperto dalla GNU General Public License. Tuttavia, MusicBrainz usa una versione binaria del server TRM di Relatable, il quale codice sorgente \u00e8 proprietario. La libreria software dalla quale \u00e8 prodotto il programma client di MusicBrainz, \"TunePimp\", \u00e8 coperta dalla GNU Lesser General Public License, che permette l'utilizzo del codice per la produzione di software proprietario.\nNel dicembre 2004 il progetto MusicBrainz venne trasformato, dal suo creatore Robert Kaye, nella \"MetaBrainz Foundation\", un'organizzazione non a scopo di lucro.\nIl 20 gennaio 2006 \u00e8 stata annunciata la prima iniziativa commerciale per l'uso dei dati di MusicBrainz, il servizio \"Linkara M\u00fasica\" del portale \"Linkara\", avente sede a Barcellona, Spagna."}
{"id": "546721", "revid": "337", "url": "https://it.wikipedia.org/wiki?curid=546721", "title": "D'Holbach", "text": ""}
{"id": "546722", "revid": "337", "url": "https://it.wikipedia.org/wiki?curid=546722", "title": "Holbach", "text": ""}
{"id": "546723", "revid": "337", "url": "https://it.wikipedia.org/wiki?curid=546723", "title": "Barone d'Holbach", "text": ""}
{"id": "546724", "revid": "767487", "url": "https://it.wikipedia.org/wiki?curid=546724", "title": "Kjartan Sveinsson", "text": "Ne ha dato annuncio la stessa band in un'intervista. Ha in programma ora di fare musica per conto proprio, date le sue capacit\u00e0 polistrumentistiche. Nel gruppo dei Sigur R\u00f2s suonava anche altri strumenti, a seconda dell'occasione, ad esempio il flauto, il flauto irlandese, l'oboe e persino il banjo, ed anche altri strumenti non propriamente ortodossi che il gruppo usa nelle sue canzoni. \u00c8 capace anche di suonare la chitarra.\nKjartan \u00e8 stato insieme al cantante J\u00f3n \u00de\u00f3r Birgisson membro del gruppo \"Bee Spiders\", facendo la parte della cantante femminile. Nel 1995 i Bee Spiders vinsero un premio per \"il gruppo pi\u00f9 interessante\" nel concorso per bande emergenti chiamato \"\"Musiktilraunir\" (esperimenti musicali), nel quale Kjartan apparve vestito da drag queen, rispecchiando fedelmente l'idea di cantante femminile.\nKjartan si \u00e8 esibito anche sotto lo pseudonimo de \"il viaggiatore solitario\"\" con un altro membro dei Sigur R\u00f3s, Orri P\u00e1ll D\u00fdrason e la violinista del gruppo Amiina \"Maria Huld Markan Sigf\u00fasd\u00f3ttir\" (che Kjartan ha sposato nel 2001). Musicalmente il genere de \"il viaggiatore solitario\" \u00e8 molto simile a quello dei Sigur R\u00f3s.\nSi trattava dell'unico membro del gruppo ad aver studiato musica: per questo motivo si occupava degli arrangiamenti."}
{"id": "546725", "revid": "93556", "url": "https://it.wikipedia.org/wiki?curid=546725", "title": "Cromolitografia", "text": "La cromolitografia \u00e8 un'arte litografica per mezzo della quale si stampano i disegni a colori, imitando soprattutto i colori a tempera. Il termine deriva dal greco \"chroma\" (colore), \"lithos\" (pietra) e \"graphia\" (da \"graphein\", disegnare).\nDescrizione.\nSi tratta di un metodo che si sviluppa nel 1837 a partire dalla litografia (quest'ultima sperimentata dal tedesco Aloys Senefelder nel 1796).\nConsiste nel disegnare figure con una particolare matita grassa su una matrice di pietra. Dopo aver trattato la superficie della lastra litografica con una soluzione acida, si procede inumidendo la matrice dopo di che si inchiostra, utilizzando un rullo in pelle o in caucci\u00f9. L'inchiostro, a base oleosa, aderisce solo sui tratti disegnati con la matita grassa, mentre viene respinto dalla superficie umida della pietra. Nella successiva fase di stampa solo l'inchiostro che ha aderito al disegno viene impresso sul foglio di carta. Per ogni differente colore \u00e8 necessaria una differente matrice. Grazie alla cromolitografia \u00e8 quindi possibile utilizzare tanti colori, pi\u00f9 velocemente, con maggiori sfumature e toni molto pi\u00f9 brillanti.\nNei primi tempi le cromolitografie erano senza scritte ed erano utilizzate come decorazione di oggetti (mobili, scatole, ventagli e contenitori di vari prodotti). Le immagini stampate venivano spesso ritagliate e usate per diversi passatempi (ad esempio, quello di ornare album e quaderni).\nA partire dalla seconda met\u00e0 dell'Ottocento iniziano a comparire immagini cromolitografiche stampate su fogli o cartoncini che pubblicizzano, con varie scritte, il prodotto da vendere. Famose restano ancora oggi in ambito collezionistico le prime serie di figurine Liebig emesse a partire dall'anno 1872. La realizzazione della vignetta era spesso affidata ad artisti del periodo, mentre la fase di stampa era realizzata con tecniche cromolitografiche fino a 12 colori.\nAgli inizi del Novecento questa tecnica venne (in linea di massima) abbandonata con la diffusione della fotografia.\nNon avvenne per\u00f2 cos\u00ec bruscamente. Addirittura sino agli inizi degli anni sessanta, sopravvissero nelle periferie italiane piccole stamperie litografiche artigianali che si servivano degli ultimi incisori o comunque disegnatori litografi.\nNella storia della cromolitografia, il primo grande maestro \u00e8 stato Jules Ch\u00e9ret. Egli port\u00f2 questa tecnica dal livello sperimentale a quello di vera e propria forma d'arte. Ch\u00e9ret, infatti, non si limit\u00f2 semplicemente a creare versioni colorate delle classiche litografie in bianco e nero, ma per primo riusc\u00ec a piegare il procedimento ai fini della resa pittorica.\nOleografia.\nL'oleografia \u00e8 un procedimento seriale di stampa cromolitografica in tricromia e quadricromia, diffuso specialmente nella seconda met\u00e0 dell'Ottocento, che consiste nello spalmare su una pietra granita colori grassi che vengono in seguito impressi su fogli di carta o su fogli telati ad imitazione di un'opera unica dipinta ad olio. Su tali supporti si imprime a secco anche una trama, in modo da accentuarne il carattere imitativo."}
{"id": "546726", "revid": "104458", "url": "https://it.wikipedia.org/wiki?curid=546726", "title": "Wengi", "text": "Wengi (toponimo tedesco) \u00e8 un comune svizzero di 617 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "546729", "revid": "4106", "url": "https://it.wikipedia.org/wiki?curid=546729", "title": "Wengi bei B\u00fcren", "text": ""}
{"id": "546734", "revid": "107962125", "url": "https://it.wikipedia.org/wiki?curid=546734", "title": "I Am What I Am", "text": "I Am What I Am (in italiano: \"Io sono quello che sono\") \u00e8 una canzone, con musiche e versi di Jerry Herman, tratta dal musical \"La cage aux folles\". \u00c8 stata originariamente interpretata da Gloria Gaynor, nel 1983.\nLa canzone \u00e8 un'esaltazione della \"diversit\u00e0\", ed \u00e8 stata incisa da numerosi cantanti, diventando una specie di \"inno gay\" e ottenendo un insolito successo di pubblico, soprattutto grazie all'interpretazione disco che ne ha dato l'icona gay Gloria Gaynor.\nIl musical da cui \u00e8 stata tratta la canzone \u00e8 un'opera umoristica sul tema dell'omosessualit\u00e0; il libretto \u00e8 stato scritto da Harvey Fierstein, che \u00e8 un militante gay.\nIl testo, che nella commedia originale \u00e8 cantato da una drag queen, sottolinea il diritto a essere diversi, inteso come ricchezza e non come handicap:\n(La metafora del \"suonare il tamburo\" si riferisce all'espressione idiomatica, celeberrima nel mondo anglosassone, per quanto ignota in Italia, dell'omosessualit\u00e0 come una marcia condotta al ritmo di \"un altro tamburo\" (\"banging on a different drum\"), cio\u00e8 del ritmo dato da un tamburo diverso da quello che la maggioranza sente, e che solo alcune persone riescono a udire).\nLa canzone \u00e8 stata incisa, oltre che nel disco del 1983 della colonna sonora de \"La cage aux folles\" (interpretata da Gene Barry, George Hearn e Donald Pippin), anche dallo stesso Fierstein nel Cd \"This is not going to be pretty\" (1995).\nTuttavia l'interpretazione che ha garantito a questo brano un autentico e duraturo successo di pubblico \u00e8 stata quella, gi\u00e0 citata, di Gloria Gaynor, nel 1983.\nAnche Shirley Bassey l'ha inclusa nel suo repertorio, proponendola persino nel concerto del 19 luglio del 1997, tenuto in occasione del proprio sessantesimo compleanno.\nDa allora questa canzone \u00e8 entrata nel repertorio delle canzoni adottate dalla comunit\u00e0 gay come inni, e da allora non ha mai cessato di essere eseguita negli eventi a carattere LGBT in tutto il mondo.\nVa infine ricordata la versione proposta nel singolo inciso da Karen M. Mulder nel 2002.\nViceversa, le canzoni dallo stesso titolo incise dai Village People (contenuto nell'LP \"Macho Man\" del 1978), come pure quella incisa da Dido non hanno nessun legame con questo musical.\nNel 2018 ne \u00e8 stata fatta una cover in tedesco da Ross Antony (\"Ich bin was ich bin\")."}
{"id": "546735", "revid": "1543377", "url": "https://it.wikipedia.org/wiki?curid=546735", "title": "CDDB", "text": "CDDB (acronimo di Compact Disc Database) \u00e8 un database a cui possono accedere applicazioni software per ottenere informazioni riguardanti i CD su Internet. Questo \u00e8 reso possibile da un client che calcola un identificativo (approssimativamente) unico per ogni CD e successivamente lo ricerca nel database. Come risultato, il client \u00e8 in grado di visualizzare il nome dell'artista, il titolo del CD, la lista delle tracce e altre informazioni.\nIl database \u00e8 usato principalmente dai programmi di lettore multimediale e dai CD ripper.\nLa necessit\u00e0 del CDDB \u00e8 una diretta conseguenza del progetto originale del CD, derivato come evoluzione del disco di vinile, che non considerava le tracce audio come tracce di file dati da essere identificate e indicizzate. Il formato CD non include il nome del disco o i nomi delle tracce, quindi un database supplementare \u00e8 necessario per sopperire la mancanza di informazione quando un disco \u00e8 usato in un moderno player. Uno sviluppo successivo chiamato CD-TEXT \u00e8 un'altra soluzione allo stesso problema.\nStoria.\nIl CDDB fu un'invenzione di Ti Kan e Steve Scherf. Il codice sorgente venne realizzato sotto GNU General Public License, permettendo cos\u00ec a tutti il libero accesso alle informazioni messe a disposizione dalla vasta base degli utenti. Successivamente il progetto fu venduto e furono modificate le condizioni di licenza, prevedendo un contributo iniziale (per il pagamento dell'utilizzo dei server e del supporto necessario) che ricadde sugli sviluppatori commerciali. Inoltre la licenza includeva anche alcune clausole che molti programmatori considerarono inaccettabili: nessun altro database simile (come ad esempio freedb) poteva essere accessibile come integrazione al CDDB e il logo del database doveva essere esposto durante l'accesso.\nNel marzo 2001, il CDDB divenne di propriet\u00e0 della Gracenote che proib\u00ec l'accesso al proprio database a tutte le applicazioni sprovviste di licenza. Le licenze per il CDDB1 (la versione originale del CDDB) non furono pi\u00f9 disponibili dal momento in cui venne richiesta, ai programmatori, la trasformazione in CDDB2 (una nuova versione incompatibile con CDDB1, e automaticamente anche con freedb).\nDopo la commercializzazione del CDDB della Gracenote, molti lettori multimediali passarono all'utilizzo di freedb, pur mantenendo 'CDDB' come termine generico nel riferirsi alla sua funzione di database.\nNel 2008 la Gracenote \u00e8 stata acquistata da Sony Corporation.\nCome funziona un CDDB.\nIl CDDB venne progettato per poter identificare interi CD, non solo le singole tracce. Il processo di identificazione prevede la creazione di un \"discid\", una specie di \"impronta digitale\" di un CD creata dinamicamente eseguendo un hash sulle informazioni riguardanti la durata di una traccia, informazioni conservate nell'indice del CD. Questo \"discid\" viene usato assieme all'internet database, tipicamente per scaricare i nomi delle tracce dell'intero CD o per sottoporre i nomi delle tracce di un CD di nuova identificazione.\nPoich\u00e9 l'identificazione dei CD si basa sulla lunghezza e l'ordine delle tracce, CDDB non pu\u00f2 identificare delle \"playlist\" in cui l'ordine delle tracce \u00e8 stato cambiato, o compilation di tracce provenienti da diversi CD. Inoltre CDDB non pu\u00f2 distinguere tra differenti CD che hanno lo stesso numero di tracce e la stessa lunghezza per ognuna di esse.\nI critici sostengono che gli elenchi di campi per il CDDB sono inadeguati per l'inclusione di una corretta identificazione di registrazioni di musica classica. Questo problema non \u00e8 stato affrontato adeguatamente n\u00e9 uniformemente dagli sviluppatori di software.\nAlternative.\nIl cambio di licenza ha dato vita alla creazione di un nuovo progetto, freedb, il cui scopo era di rimanere un progetto libero. Il 1\u00ba luglio 2006 gli sviluppatori joerg (Joerg) e megari (Ari) hanno annunciato di voler lasciare il progetto freedb. A questi annunci fece seguito una dichiarazione del proprietario del dominio, kaiser, secondo cui il progetto sarebbe stato presto sospeso. Un aggiornamento inserito il 7 luglio dichiar\u00f2 che erano in corso trattative per trasferire il progetto freedb a dei nuovi proprietari.\nUn progetto alternativo che \u00e8 molto pi\u00f9 di un semplice database di CD \u00e8 MusicBrainz.\nUn'altra alternativa commerciale a CDDB \u00e8 il servizio AMG LASSO. LASSO venne lanciato da All Media Guide alla fine del 2004 e include tecnologie per il riconoscimento di CD, DVD e file audio digitali. Licenziatari di LASSO sono Windows Media Player di Microsoft, Musicmatch Jukebox, e il Virgin Digital Megastore."}
{"id": "546737", "revid": "111373", "url": "https://it.wikipedia.org/wiki?curid=546737", "title": "Busswil bei B\u00fcren", "text": "Busswil bei B\u00fcren (toponimo tedesco) \u00e8 una frazione di 1\u00a0905 abitanti del comune svizzero di Lyss, nel Canton Berna (regione del Seeland, circondario del Seeland).\nStoria.\nGi\u00e0 comune autonomo che si estendeva per 3,10\u00a0km\u00b2 e che comprendeva anche i quartieri di Faulenmatt, Gummeneggen, H\u00f6gere, Muracker e Nielacker, 2011 \u00e8 stato accorpato a Lyss.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBusswil bei B\u00fcren \u00e8 servito dall'omonima stazione sulle ferrovie Lyss-B\u00fcren an der Aare e Bienne-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "546744", "revid": "1543377", "url": "https://it.wikipedia.org/wiki?curid=546744", "title": "CD-TEXT", "text": "CD-Text \u00e8 un'estensione delle specifiche dei Compact Disc Red Book per i CD audio.\nEsso consente la memorizzazione di informazioni addizionali (per esempio il titolo dell'album, delle canzoni, dell'artista) su un CD audio standard.\nL'informazione \u00e8 memorizzata sull'area lead-in del CD, dove ci sono solo 5 kB di spazio disponibile, o nei sottocanali da \"R\" a \"W\" del disco, nel quale si possono memorizzare circa 31 MB.\nQueste aree non sono usate rigorosamente nei CD Red Book.\nIl testo \u00e8 memorizzato in un formato usabile dal sistema ITTS.\nITTS \u00e8 anche usato nel Digital Audio Broadcasting e nei Minidisc.\nLe specifiche sono state distribuite nel settembre 1996, sostenute dalla Sony.\nIl supporto per i CD Text \u00e8 comune, ma non universale.\nSoftware.\nMolti software per computer supportano CD-TEXT, tra questi ci sono:\nEsistono anche utility che estraggono automaticamente i dati CD-TEXT, e li inseriscono nei database CDDB o freedb."}
{"id": "546746", "revid": "23390", "url": "https://it.wikipedia.org/wiki?curid=546746", "title": "Village people", "text": ""}
{"id": "546765", "revid": "1573940", "url": "https://it.wikipedia.org/wiki?curid=546765", "title": "Ophiophagus hannah", "text": "Il cobra reale (Ophiophagus hannah \u00e8 il serpente velenoso pi\u00f9 lungo del mondo. Dotato di un veleno tanto potente da uccidere un elefante indiano adulto con un solo morso, \u00e8 diffuso nel nord dell'India, nel sud della Cina, in Malaysia, nelle Filippine e in buona parte del Sud-est asiatico, comprese alcune isole, dove pu\u00f2 vivere anche ad altitudini superiori ai 2000 m.\nDescrizione.\n\u00c8 un serpente facilmente riconoscibile per via della presenza di due squame post-occipitali nella parte posteriore della testa. Il colore della pelle \u00e8 variabile e negli esemplari adulti va dal giallo al verde, dal marrone al nero. I giovani sono pi\u00f9 scuri e a volte anche neri. In genere presentano strisce trasversali di colore pi\u00f9 chiaro sul dorso, mentre la zona ventrale chiara pu\u00f2 presentare strisce trasversali pi\u00f9 scure. Di solito sono lunghi circa 3 m, ma esistono esemplari che raggiungono e superano i 5 m. Mentre il peso, per gli esemplari pi\u00f9 lunghi, pu\u00f2 superare i 10\u201312\u00a0kg. Le zanne velenifere non sono eccezionalmente lunghe se paragonate alla taglia del rettile, raggiungendo raramente i 1 cm di altezza e 5-6 mm di larghezza\nBiologia.\nQuesto serpente vive in media 20 anni, abitualmente nelle foreste tropicali e nei mangroveti, in prossimit\u00e0 di corsi d'acqua e in zone umide, dal momento che \u00e8 un esperto nuotatore. Il suo habitat negli ultimi anni \u00e8 stato distrutto dagli uomini, tanto che oggi il cobra reale rischia l'estinzione. Si spinge anche in aree coltivate, dove pu\u00f2 creare problemi ai contadini a causa del pericoloso veleno, il quale non \u00e8 potente di per s\u00e9, ma per la grandissima quantit\u00e0 iniettata in un singolo morso pari a 7 ml.\nAnche se in genere cerca di evitare il confronto, quando il cobra reale si sente minacciato e vuole allontanare i possibili predatori dal territorio, inizia a sibilare rumorosamente, solleva la parte anteriore del corpo ed estende le nervature del collo, aprendo cos\u00ec il famoso cappuccio tipico dei cobra, in modo da assumere un aspetto minaccioso. Inoltre sibila rumorosamente e mostra una sola zanna. Con la testa sollevata ad oltre un metro da terra, \u00e8 in grado di inseguire l'intruso a una certa velocit\u00e0 e per tratti piuttosto lunghi in modo da allontanarlo dalle vicinanze della nidiata. Questo grande serpente, a differenza della maggior parte dei suoi simili che \u00e8 attiva prevalentemente nelle ore crepuscolari e notturne, \u00e8 tipicamente diurno.\nAlimentazione.\nLa sua alimentazione si basa soprattutto su animali pecilotermi (vale a dire a sangue freddo), in special modo altri serpenti. Le sue notevoli dimensioni gli permettono di catturare gran parte degli ofidi con i quali condivide l'habitat, dai serpenti che si cibano di roditori ai grandi pitoni che possono superare i 3 m di lunghezza. Il veleno del cobra \u00e8 abbastanza potente da ucciderli prima di passare all'ingestione, che avviene sempre a partire dalla testa in modo che le squame della preda non feriscano l'apparato digerente e risulti pi\u00f9 facile ingoiarla. Se necessario, pratica il cannibalismo. Proprio questa tendenza a cibarsi di altri serpenti gli ha valso il nome scientifico di \"Ophiophagus\", che in greco significa \u00abmangiatore di serpenti\u00bb.\nI serpenti che costituiscono la dieta abituale del cobra reale hanno sviluppato particolari strategie difensive. Visto che il cobra si muove a forte velocit\u00e0, la fuga non \u00e8 sufficiente e molto spesso questi serpenti restano immobili con la testa nascosta sotto il proprio corpo, in modo tale che il cobra non possa morderne questa parte, da cui di solito inizia l'ingestione.\nRiproduzione.\nIl cobra reale \u00e8 oviparo e la sua stagione riproduttiva va da gennaio ad aprile, periodo in cui questi ofidi vivono in coppia per proteggere, in modo estremamente aggressivo, prima le uova e poi i piccoli. Le femmine costruiscono, caso unico fra tutti i serpenti, un nido di foglie e rami schiacciati nel quale depongono da 20 a 40 uova.\nLa decomposizione della vegetazione fornisce il calore necessario per l'incubazione durante la primavera e l'estate, periodo in cui la femmina resta sempre molto vicina alla nidiata e sviluppa un comportamento particolarmente aggressivo nei confronti di predatori e fonti di disturbo. Neppure il maschio abbandona la zona. I piccoli nascono in autunno e sono subito in grado di provvedere a se stessi, tant'\u00e8 vero che, al momento della schiusa delle uova, la madre si allontana per evitare di mangiare i piccoli.\nTassonomia.\nSinonimi.\nSono stati riportati i seguenti sinonimi:\nSottospecie.\nNon sono state riconosciute sottospecie.\nI cobra reali nella cultura.\nIl cobra reale occupa un posto importante nella cultura del sud est asiatico.\nIn alcuni villaggi della Birmania si pratica \"il bacio del cobra\": consiste nel provare a baciare un cobra, offrendogli prima una scodella di latte e poi provare con le labbra a sfiorare la testa del serpente. Ovviamente si verificano molti incidenti."}
{"id": "546778", "revid": "1522738", "url": "https://it.wikipedia.org/wiki?curid=546778", "title": "Mariotto e Ganozza", "text": "Mariotto e Ganozza sono i protagonisti della trentatreesima novella del \"Novellino\" di Masuccio Salernitano, pubblicata postuma nel 1476 e ambientata a Siena. Ispirarono Luigi da Porto per la sua \"Historia novellamente ritrovata di due nobili amanti\", e indirettamente la novella fu una fonte del Romeo e Giulietta shakespeariano.\nDifferenze rispetto alla storia di Giulietta e Romeo.\nMasuccio insiste volentieri, almeno all'inizio, sull'aspetto erotico e spensierato della relazione tra i due amanti. Ganozza trangugia allegramente la pozione (la Giulietta di Shakespeare berr\u00e0 il narcotico con terrore, e da quei suoi versi usciranno dei presagi sinistri della catastrofe che seguir\u00e0 di l\u00ec a poco). L'ambientazione di Masuccio \u00e8 solare, mediterranea, priva dell'atmosfera gotica anglosassone, e la morte di un ignoto \"onorevole cittadino\", precursore del personaggio di Tebaldo, \u00e8 effetto [non immediato] di una bastonata di Mariotto in seguito ad un'animata discussione. Dopo avere mollato la bastonata, Mariotto si rifugia ad Alessandria d'Egitto, e raggiunto dalla notizia della presunta morte dell'amata, torna a Siena ove viene decapitato dalle autorit\u00e0 per avere violato la presunta tomba di Ganozza. La quale nel frattempo \u00e8 invece accorsa ad Alessandria vestita da frate per ricongiungersi a lui. Non trovatolo torna quindi a Siena, dove, appresa la notizia della decapitazione di Mariotto, si chiude in un convento per morirvi di dolore poco tempo dopo. Da notare la differenza del finale con il riassunto dello stesso autore (vedi sopra)."}
{"id": "546779", "revid": "17654", "url": "https://it.wikipedia.org/wiki?curid=546779", "title": "Cobra reale", "text": ""}
{"id": "546782", "revid": "119763793", "url": "https://it.wikipedia.org/wiki?curid=546782", "title": "Teologia taoista", "text": "Nella teologia taoista, la concezione tradizionale di divinit\u00e0 \u00e8 molto diversa da quella occidentale. Non c'\u00e8 in cinese una parola sola per indicare quello che i cristiani chiamano Dio, ovvero un dio unico e universale, ma i vari termini si sono evoluti in seguito all'evoluzione stessa del concetto entit\u00e0 suprema taoista.\nDa Shangdi a Tian al Tao.\nIntroduzione del Taoismo e del Buddhismo.\nSuccessivamente il culto and\u00f2 via via perdendo popolarit\u00e0, in seguito all'avvento del Taoismo e del Buddhismo, anche se alcuni concetti rimasero in vigore, in particolare come culto imperiale, a causa del legame che si diceva ci fosse tra l'imperatore e il Dio, l'imperatore era infatti il \"Figlio del Cielo\" o \"Mandato del Cielo\". Gli imperatori che favorirono il Buddhismo e il Taoismo, sfavorendo il tradizionale culto al Cielo, erano visti addirittura come anomali. Con la decadenza, il concetto di Shangdi venne assimilato e rivisto dalle nuove religioni e dalla religione tradizionale, in quest'ultima, ad esempio, permane tutt'oggi il culto di Tian, divinit\u00e0 celeste.\nI rimasugli del culto di Shangdi sono rintracciabili anche nelle espressioni popolari: mentre un occidentale pu\u00f2 essere abituato ad esclamare \"Oh Dio!\", un cinese \u00e8 solito dire \"Oh Cielo!\" (\u8001\u5929\uff01 o \u5929\u54ea\uff01).\nAffermazione del concetto del Tao.\nIn seguito si afferm\u00f2 il concetto del Tao (\"la Via\"), non visto pi\u00f9 come divinit\u00e0 suprema, ma (come inizialmente spiegato), in qualit\u00e0 di energia cosmica.\nCome afferma la citazione il concetto di entit\u00e0 suprema nel Taoismo non si identifica con un'entit\u00e0 senziente, un dio giudice, padre, che osserva e veglia il mondo dall'alto sulle sorti degli uomini. Al contrario l'entit\u00e0 suprema taoista \u00e8 \"energia\" pura, che pervade l'intero universo. Il \"Dio\" del Taoismo \u00e8 il Tao, la natura stessa di cui l'uomo fa parte, il ciclo perpetuo che provoca il mutare e il divenire di tutte le cose. La natura \u00e8 fondata sul principio divino del Tao, per cui la materia non \u00e8 mai priva di spirito e non vi si contrappone, ogni cosa \u00e8 piena dello spirito del Tao, poich\u00e9 ogni cosa \u00e8 costituita da esso. Il Tao non crea il mondo, ma \u00e8 la \"vita\" delle montagne e del mare, degli alberi e degli animali, degli uomini e delle donne, il Tao \u00e8 il \"tutto\".\nDiventa chiaro allora che Dio non \u00e8, come in occidente, l'Essere primo, assoluto e trascendente che sta al di sopra e prima di tutti gli esseri concreti, ma un principio o energia immanente che \u00e8 dentro il cosmo, la natura e la societ\u00e0, e la guida a perfezionamento. Non \u00e8 un essere personale, ma coincide con l'azione della natura, impersonale e imparziale. Tutto \u00e8 divenire, cambiamento, secondo un principio ordinatore spontaneo, il Tao, uno, indicibile, immutabile, eterno, impersonale, divino.\nD\u00e8i e santi.\nPer quanto riguarda invece il termine \"divinit\u00e0\" in senso lato, ovvero entit\u00e0 in grado di intermediare con gli uomini, con l'evoluzione del Taoismo \u00e8 andato consolidandosi il termine \"Shen\", che si pu\u00f2 tradurre appunto come \"divinit\u00e0\" o pi\u00f9 in specifico come \"spirito della natura\". Nella religione taoista anche gli \"shen\" sono costituiti dal Tao, come lo \u00e8 tutto l'esistente (esseri umani compresi), essi sono infatti emanazioni di energia pura del Tao. \nSi pu\u00f2 dire dunque che uno \"shen\" sia una qualsiasi entit\u00e0 che si trova in un livello esistenziale superiore a quello umano. Gli \"shen\" sono sia le varie divinit\u00e0 protettrici, quali Guanyin, Guangong, l'Imperatore di Giada, i Tre Puri, Tienkuan, Tikuan, Shiuikuan, sia gli \"spiriti animici\", quali il Qi (l'energia vitale), spirito delle facolt\u00e0 intellettive e psichiche dell'uomo, che deve essere coltivato e considerato per una piena evoluzione della persona verso la perfezione: rappresenta in un certo senso il mistero dell'esistenza, il segreto significato della vita individuale e deve essere decifrato ed accolto per giungere alla salvezza. Gli shen sono un numero elevatissimo di divinit\u00e0 eterogenee, organizzate gerarchicamente, come i protettori di mestieri e dei fenomeni atmosferici; gli spiriti degli elementi della natura; le anime di diverse localit\u00e0 (cimiteri, luoghi, guadi, strade); i demoni; le anime degli antenati; gli immortali (xian o shenxian), e i bodhisattva.\nL'universo spirituale concepito dal Taoismo \u00e8 estremamente complesso, per\u00f2 si pu\u00f2 fare una suddivisione delle entit\u00e0 divine in due categorie principali, ovvero, gli d\u00e8i di una \"prima dimensione spirituale\", pi\u00f9 alti, pi\u00f9 sottili, pi\u00f9 evanescenti; e gli d\u00e8i di una \"seconda dimensione spirituale\". Della prima categoria fanno parte tutte le entit\u00e0 divine ancestrali, gli spiriti primordiali. La seconda categoria \u00e8 invece ulteriormente divisa in tre gruppi. Vi si trovano infatti le \"divinit\u00e0 celesti\", che si trovano ad un livello pi\u00f9 trascendentale (ma sempre meno della prima dimensione spirituale); gli \"spiriti della natura\", che si trovano ad una trascendenza intermedia; ed infine gli \"xian\", gli immortali, di cui fanno parte gli spiriti divinizzati dei grandi maestri.\nGli shen dimorano nella natura, in quanto come l'uomo ne fanno parte, solo che si trovano a livelli esistenziali pi\u00f9 alti. Alcuni luoghi sono considerati particolarmente favorevoli all'incontro con gli shen, luoghi in cui si assottiglia il confine tra il mondo umano e quello divino: isole sacre, montagne sacre, caverne, fiumi."}
{"id": "546783", "revid": "48479", "url": "https://it.wikipedia.org/wiki?curid=546783", "title": "Concezione di divinit\u00e0 nel Taoismo", "text": ""}
{"id": "546791", "revid": "48479", "url": "https://it.wikipedia.org/wiki?curid=546791", "title": "Dio taoista", "text": ""}
{"id": "546792", "revid": "48479", "url": "https://it.wikipedia.org/wiki?curid=546792", "title": "Divinit\u00e0 taoista", "text": ""}
{"id": "546795", "revid": "196390", "url": "https://it.wikipedia.org/wiki?curid=546795", "title": "Mazzola e Giralucci", "text": ""}
{"id": "546796", "revid": "599013", "url": "https://it.wikipedia.org/wiki?curid=546796", "title": "Giuseppe Mazzola", "text": ""}
{"id": "546798", "revid": "110157", "url": "https://it.wikipedia.org/wiki?curid=546798", "title": "Prangins", "text": "Prangins (toponimo francese) \u00e8 un comune svizzero di 4\u00a0062 abitanti del Canton Vaud, nel distretto di Nyon.\nGeografia fisica.\nPrangins \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "546799", "revid": "7077", "url": "https://it.wikipedia.org/wiki?curid=546799", "title": "Wing Tzun", "text": ""}
{"id": "546801", "revid": "1782831", "url": "https://it.wikipedia.org/wiki?curid=546801", "title": "La Certosa di Parma (miniserie televisiva 1982)", "text": "La Certosa di Parma \u00e8 un sceneggiato televisivo in 6 puntate del 1982, diretto da Mauro Bolognini, che ricalca in modo fedele la trama dell'omonimo romanzo di Stendhal.\nTrama.\nFabrizio Del Dongo, giovane nobiluomo allevato dalla madre e dalla zia, si arruola come volontario nella Grande Armata di Napoleone e partecipa alla battaglia di Waterloo.\nDeluso nei suoi ideali di gloria, Fabrizio ritorna a Parma dove entra nella carriera ecclesiastica e inizia a far vita di corte.\nA causa dei suoi contatti con un anarchico \u00e8 per\u00f2 costretto ad abbandonare la citt\u00e0; in seguito viene catturato e imprigionato nella Cittadella di Parma. Qui si innamora di Clelia, la figlia del governatore della prigione, che lo aiuta ad evadere.\nFabrizio riuscir\u00e0 infine a unirsi a Clelia, che gli dar\u00e0 un figlio; ma la morte di Clelia e del bimbo lo spinger\u00e0 a isolarsi nella Certosa di Parma, per morirvi a sua volta poco dopo."}
{"id": "546807", "revid": "1451528", "url": "https://it.wikipedia.org/wiki?curid=546807", "title": "Calcio totale", "text": "Calcio totale (\"totaalvoetbal\" in olandese) \u00e8 l'espressione con cui nel calcio si definisce quello stile di gioco per cui ogni calciatore che si sposta dalla propria posizione \u00e8 subito sostituito da un compagno, permettendo cos\u00ec alla squadra di mantenere inalterata la propria disposizione tattica. Secondo questo schema di gioco, nessun giocatore \u00e8 ancorato al proprio ruolo e, nel corso della partita, chiunque pu\u00f2 operare indifferentemente come attaccante, centrocampista o difensore.\nIl \u00abcalcio totale\u00bb \u00e8 stato anche il primo stile di gioco ad applicare sistematicamente il pressing e la tattica del fuorigioco.\nStoria.\nPer quanto la nazionale austriaca degli anni 1930 giocasse gi\u00e0 una forma primitiva di \u00abcalcio totale\u00bb, le fondamenta di questo stile di gioco furono gettate da Jack Reynolds, allenatore dell' dal 1915 al 1925 e poi ancora dal 1945 al 1947; altre formazioni anticipatrici di un simile credo tattico furono la e la Squadra d'oro ungherese degli anni 1950. Tuttavia fu Rinus Michels, gi\u00e0 giocatore agli ordini di Reynolds e divenuto lui stesso nel 1965 allenatore dei \"Lancieri\", a definire il concetto di \"totaalvoetbal\" cos\u00ec come lo conosciamo oggi diventandone a tutti gli effetti il padre, applicandolo sia nell'Ajax sia nella nazionale olandese. Quando nell'estate del 1971 Michels pass\u00f2 sulla panchina del , il \u00abcalcio totale\u00bb fu portato avanti dal successivo allenatore dell'Ajax \u0218tefan Kov\u00e1cs, e via via anche in altri paesi europei si cominci\u00f2 a giocare secondo questo metodo innovativo.\nDivenuto internazionalmente popolare con l'edizione 1969-1970 della Coppa dei Campioni vinta dal guidato in panchina dall'austriaco Ernst Happel, l'espressione pi\u00f9 alta del \"totaalvoetbal\" comprende un arco di tempo che va dal 1971 al 1974. In quegli anni il \u00abcalcio totale\u00bb trov\u00f2 attuabilit\u00e0 grazie alla consacrazione del fuoriclasse olandese Johan Cruijff che, bench\u00e9 venisse schierato solitamente come centravanti, si muoveva in ogni gara a tutto campo a seconda dello sviluppo delle singole azioni, cercando sempre la posizione dove sarebbe potuto essere pi\u00f9 pericoloso. I compagni si adattavano ai suoi movimenti, scambiandosi di posizione in maniera regolare in modo che i ruoli fossero comunque tutti coperti, anche se non sempre dalla stessa persona.\nSubito dopo aver vinto la Liga spagnola con il Barcellona, Michels guid\u00f2 la nazionale olandese ai Mondiali del 1974, portando in Germania una squadra divisa in due blocchi (Ajax e ). In pi\u00f9, il CT decise di affidare il ruolo di titolare ad un portiere trentaquattrenne non professionista, Jan Jongbloed. I Paesi Bassi arrivarono in finale, superando tra gli altri l' (4-0) e il (2-0). Nella finale con la , gli olandesi passarono in vantaggio su rigore concesso alla fine della prima azione di gioco, senza che i padroni di casa fossero ancora riusciti a toccare il pallone; ma di l\u00ec in poi la pericolosit\u00e0 di Cruijff fu fortemente limitata dall'efficace marcatura di Berti Vogts. Franz Beckenbauer, Uli Hoene\u00df e Wolfgang Overath dominarono il centrocampo e permisero alla Germania Ovest di ribaltare il risultato e vincere la partita con il punteggio di 2-1.\nProbabilmente anche a seguito di questa sconfitta, cos\u00ec come di quella con l'Argentina quattro anni dopo, si ritiene ancora oggi che il \u00abcalcio totale\u00bb sia uno stile di gioco bello ma perdente. In realt\u00e0, i lancieri di Michels vinsero quattro titoli nazionali e tre Coppe d'Olanda, e nei primi anni 1970 il calcio olandese (anche il Feyenoord giocava con lo stesso modulo) vinse quattro Coppe dei Campioni consecutive. In seguito, Valeri Lobanovski, usando per\u00f2 un approccio pi\u00f9 scientifico, con la vinse otto campionati sovietici, cinque campionati ucraini, sei coppe dell'URSS, tre coppe d'Ucraina, tre supercoppe dell'Unione Sovietica, due Coppe delle Coppe (1974-1975 e 1985-1986) e una Supercoppa UEFA (1975), perdendo poi con l' la finale dell'Europeo del 1988 contro lo stesso Michels seduto sulla panchina dei Paesi Bassi vincitori.\nNel calcio italiano, seguace di quest'espressione tattica fu il cosiddetto \"gioco corto\" teorizzato da Corrado Viciani, che nei primi anni 1970, in un panorama nazionale ancora dominato dai lanci lunghi e dal contropiede, applic\u00f2 con discreto successo questa filosofia basata sul possesso palla, pressing alto, passaggi corti e sovrapposizioni dapprima alla e poi al ; a met\u00e0 del precedente decennio, precursore di tutto ci\u00f2 pu\u00f2 essere considerato il \"movimiento\" richiesto da Heriberto Herrera ai giocatori della , ovvero un'adesione globale alla manovra di gioco da parte di tutti gli undici in campo. Dopo Viciani, l'esempio di un \u00abcalcio totale\u00bb in salsa italiana venne tentato dal di Lu\u00eds Vin\u00edcio, caratterizzato dalla marcatura a zona, dal di Luigi Radice, basato su un grande pressing, e dal di Giovan Battista Fabbri, concentrato sulla manovra in verticale, principi che saranno potenziati da Arrigo Sacchi durante il suo primo periodo da allenatore del alla fine degli anni 1980.\nL'evoluzione moderna: il \"tiki-taka\".\nIl \"tiki-taka\" viene spesso considerato l'evoluzione latina del \u00abcalcio totale\u00bb olandese sviluppato da Rinus Michels. La differenza pi\u00f9 evidente di questi due schemi di gioco \u00e8 che, mentre il \"totaalvoetbal\" \u00e8 basato su una completa mobilit\u00e0 e libert\u00e0 dei giocatori in campo, grazie anche alla loro potenza fisica, il \"tiki-taka\" invece si adatta alla natura \"fine\" del calcio spagnolo, di conseguenza, per sopperire a questa carenza fisica, il gioco viene incentrato su possesso costante del pallone, transizioni lente e passaggi corti, tutto ci\u00f2 per limitare la durata del tempo della partita dell'avversario, obbligando quest'ultimo a fare pressing costante con conseguente dispendio di energia.\nSecondo Raphael Honigstein, il \"tiki-taka\" \u00e8 \"un'importante evoluzione del \u00abcalcio totale\u00bb ma che se ne differenzia principalmente perch\u00e9 si concentra sui continui movimenti rasoterra del pallone piuttosto che dei giocatori. Controllare la palla con calma per lungo tempo significa infatti controllare anche l'avversario, poich\u00e9 quest'ultimo \u00e8 impossibilitato a giocare\"."}
{"id": "546812", "revid": "17654", "url": "https://it.wikipedia.org/wiki?curid=546812", "title": "Gesualdo da Venosa", "text": ""}
{"id": "546816", "revid": "91533", "url": "https://it.wikipedia.org/wiki?curid=546816", "title": "Fior di latte", "text": "Il fior di latte o semplicemente mozzarella o mozzarella di latte vaccino \u00e8 un formaggio fresco, o latticinio, di latte intero vaccino a pasta filata, ricavato con una tecnica quasi identica a quella della mozzarella di bufala campana, con la quale non deve essere confusa. \u00c8 prodotto in tutta Italia e da secoli al Centro e al Sud; alcuni studiosi ritengono sia originario della Campania. Le sue origini in ogni caso sono molto antiche e vanno collocate fra la Puglia e la Campania; resta ancora controversa la questione sul vero primato dell'origine. Nel 1996 ha ottenuto la certificazione specialit\u00e0 tradizionale garantita.\nTipi e usi.\nHa una forma sferoide o cuboide, che d\u00e0 una resa del 14-15%. Questo tipo di formaggio si consuma freschissimo, ossia a non oltre tre giorni dalla produzione. Insieme al pomodoro \u00e8 l'ingrediente principale della pizza. I vari tipi sono pure definiti: da tavola e da pizza, che \u00e8 riconosciuto da una norma legale; quello da pizza deve contenere meno acqua e grasso, cio\u00e8 il 15-20%, contro il 20-25% di quello da tavola.\nIl fior di latte \u00e8 ideale per cucinare e imbottire, in particolare per preparare la farcitura della mozzarella in carrozza. Il \"fiordilatte\" \u00e8 riconosciuto come specialit\u00e0 tradizionale garantita (STG) di Campania, Basilicata, Calabria, Puglia, Molise, Sicilia e Lazio. Come tale \u00e8 stata ufficialmente inserita nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (Mipaaf). Il cosiddetto \"nodino\" di mozzarella, vale a dire la pasta della mozzarella annodata, \u00e8 originario di Gioia del Colle, paese della provincia di Bari. La mozzarella di Gioia del Colle negli anni ha ottenuto numerosi riconoscimenti a livello nazionale e internazionale e nel 2018 ha anche ricevuto il dop, creando appunto la distinzione tra la mozzarella di vaccino campana e pugliese. Quest'ultima, infatti, si differenzia dalla prima nel gusto, storia, lavorazione e trattamento. Il fior di latte del Vallo di Diano, di Sorrento, di Agerola, dell'Agro Nocerino e dei monti Lattari, prodotto con latte di vacche di una razza presente solo in loco e allevata secondo la tradizione.\nIn Lazio e Campania il fior di latte \u00e8 prodotto per lo pi\u00f9 non artigianalmente; il che si pu\u00f2 constatare dall'assenza della caratteristica \"cicatrice\" della mozzarella, che dopo la filatura viene \"mozzata\" a caldo."}
{"id": "546823", "revid": "17654", "url": "https://it.wikipedia.org/wiki?curid=546823", "title": "Clarina Maffei", "text": ""}
{"id": "546824", "revid": "287204", "url": "https://it.wikipedia.org/wiki?curid=546824", "title": "Turtwig", "text": ""}
{"id": "546825", "revid": "122424030", "url": "https://it.wikipedia.org/wiki?curid=546825", "title": "Vincenzo Ferreri", "text": "Si adoper\u00f2 in modo particolare per la composizione dello scisma d'Occidente, militando nel partito benedettista fino alla revoca dell'obbedienza al \"papa Luna\" da parte del re d'Aragona. Fu proclamato santo da papa Callisto III nel 1455.\nBiografia.\nVicent nacque nel 1350, a Valencia (allora capitale dell'omonimo regno, confederato nell'ambito della Corona d'Aragona), dalla famiglia dei Ferrer, una nobile casata vicina alla casa reale di Barcellona (anche suo fratello Bonifaci, monaco certosino, sarebbe diventato consigliere del re Martino I e poi delegato per il Compromesso di Caspe).\nAncora giovanissimo, entr\u00f2 nell'Ordine Domenicano e prosegu\u00ec gli studi presso la casa di formazione a Barcellona, poi a Lleida e Tolosa, e dal 1385 insegn\u00f2 teologia a Valencia. Gi\u00e0 nel 1379 aveva conosciuto il legato pontificio presso la corte di Pietro il Cerimonioso, il cardinale aragonese Pero de Luna.\nNel 1378 avvenne lo scisma d'Occidente, e, dopo una iniziale incertezza, la Corona d'Aragona si schier\u00f2 con decisione dalla parte del papa avignonese, Clemente VII, scelto dai cardinali francesi che ritenevano non valida l'elezione di Urbano VI. Alla morte di Clemente VII nel 1394 fu eletto Papa dai cardinali di obbedienza avignonese proprio quel Pero de Luna che il giovane domenicano aveva conosciuto a corte, e assunse il nome di Benedetto XIII. Il nuovo pontefice scelse Vicent Ferrer come suo confessore personale e consigliere, e lo nomin\u00f2 penitenziere apostolico: il frate rifiut\u00f2 per\u00f2 la nomina a cardinale che Benedetto XIII gli offr\u00ec.\nSchieratosi, fin dall'inizio dello scisma, dalla parte del papa avignonese, nel settembre del 1398, durante l'assedio di Avignone da parte di Carlo VI di Francia (che non aveva riconosciuto l'elezione di Benedetto XIII), Vicent Ferrer cadde gravemente malato: egli stesso attribu\u00ec la repentina guarigione ad un intervento di Ges\u00f9 Cristo, che gli sarebbe apparso in visione insieme ai santi Domenico e Francesco d'Assisi e gli avrebbe ordinato di dedicarsi all'esortazione delle folle cristiane in vista dell'imminente avvento dell'anticristo.\nOttenuto il permesso di lasciare la corte pontificia, e ricevuto il titolo di legato \"a latere\", Vicent Ferrer trascorse i successivi vent'anni della sua vita come predicatore, attraverso l'Europa occidentale, ma soprattutto la penisola iberica, favorendo, grazie alla sua abilit\u00e0 oratoria, al tono apocalittico dei suoi sermoni e alla fama di taumaturgo, numerose conversioni di pubblici peccatori e anche di alcuni musulmani ed ebrei.\nDal 1409 al 1415 percorse la Castiglia, l'Aragona e la Catalogna. Egli,con le sue prediche, riusciva a sollevare disordini antiebraici; piomb\u00f2 pi\u00f9 di una volta nelle sinagoghe, cacciandone i fedeli e proclamando che d'ora in poi quel luogo sarebbe divenuto una chiesa. Attraverso Ferrer, si stima, che si ebbero 35.000 conversioni forzate di ebrei.\nNel 1412 quando il re Martino I di Aragona mor\u00ec senza lasciare eredi, Ferrer fu tra i giudici incaricati di stabilire la successione al trono (compromesso di Caspe): il regno venne assegnato proprio al candidato sostenuto da Ferrer (che agiva veramente come \"longa manus\" di papa Benedetto), Ferdinando I di Aragona (\"Ferran d'Antequera\").\nVicent si impegn\u00f2 molto per comporre lo scisma d'Occidente, dapprima tentando di convincere Gregorio XII a riconoscere l'autorit\u00e0 di Benedetto XIII, poi cercando di persuadere lo stesso Benedetto a rinunciare alla carica insieme agli altri due Papi, e favorire l'elezione di un nuovo vescovo di Roma. Alla fine, di fronte all'ostinato rifiuto di Benedetto, anche Ferrer avrebbe acconsentito alla decisione del sovrano aragonese di sottrarre l'obbedienza al \"papa Luna\": con la capitolazione di Narbona, del 1415, il re Ferdinando I sottrasse la propria obbedienza a Benedetto XIII, che pure era stato il principale artefice della sua elezione al trono della Corona d'Aragona tre anni prima. Spett\u00f2 proprio a Vicent Ferrer annunciare ufficialmente al popolo la sottrazione dell'obbedienza da parte del re d'Aragona, Valencia e Maiorca. Dopo questo atto ufficiale, per\u00f2, il domenicano interruppe tutti i rapporti con la corte: si rifiut\u00f2 sempre di recarsi al concilio di Costanza e prefer\u00ec dedicarsi in modo completo alla predicazione itinerante.\nAlla morte di Ferdinando, fu suo figlio Alfonso il Magnanimo ad inviare gli ambasciatori della Corona d'Aragona al Concilio di Costanza: ma anche di fronte alla richiesta fattagli dal Magnanimo di partecipare al Concilio, Ferrer rispose con un rifiuto. Alfonso riconobbe poi come Papa legittimo Martino V Colonna, eletto dal conclave formato dai cardinali presenti a Costanza e dai rappresentanti dei padri conciliari.\nVicent Ferrer si immedesimava a tal punto nella propria missione, da autodefinirsi nelle sue prediche \"l'angelo dell'Apocalisse\".\nFu proprio la predicazione a renderlo particolarmente conosciuto: pur parlando soltanto valenciano, il frate veniva compreso da tutti i presenti. Le agiografie imputano questo fatto all'intervento dello Spirito Santo, ma si tratta anche di un dato interessante sulla situazione linguistica del tempo: le diverse lingue neolatine erano meno differenziate tra di loro rispetto ad oggi (soprattutto nel lessico) e il continuum linguistico catalano (nel cui ambito il valenciano si caratterizza per una pronuncia pi\u00f9 marcata delle diverse vocali), trovandosi in qualche modo al centro della \"Rom\u00e0nia\", poteva fare da ponte tra queste lingue, come castigliano, aragonese, occitano, francese ed italiano.\nI sermoni di Vicent Ferrer erano estremamente popolari, ma anche causa di tensioni e controversie. Spesso egli si scatenava con violenta durezza contro gli ebrei, invitando le autorit\u00e0 delle citt\u00e0 a cacciarli, o per lo meno ad emanare leggi che limitassero molto la loro libert\u00e0. Nel 1416 il teologo francese Jean Gerson gli scrisse una lettera in cui lo rimproverava di non aver preso le distanze da un turbolento gruppo di fanatici flagellanti che lo accompagnavano nelle sue campagne di predicazione e diffondevano soprattutto le tematiche apocalittiche delle sue prediche.\nDurante i suoi viaggi, Ferrer raccoglieva anche \"testimonianze\" sull'anticristo, che con il passare del tempo divenne sempre pi\u00f9 oggetto della sua predicazione. Sulla base delle affermazioni di alcuni religiosi caduti in trance, egli matur\u00f2 la certezza che l'anticristo fosse nato nel 1402, e che dunque l'inizio della sua missione fosse imminente.\nMor\u00ec il 5 aprile 1419, all'et\u00e0 di 69 anni, in Bretagna, a Vannes, nella cui cattedrale di San Pietro sono ancora custodite le sue spoglie mortali.\nCulto.\nSu richiesta di Alfonso V d'Aragona venne promossa la canonizzazione di Vincenzo Ferreri.\nVenne ufficialmente canonizzato da Callisto III, il 3 giugno 1455 nella chiesa domenicana di Santa Maria sopra Minerva a Roma. Il suo culto fu confermato da papa Pio II con una bolla del 1458.\nPredicatore di grandissima fama, era dotato di un forte carisma personale, godendo dell'attenzione sia delle masse sia dei potenti; attravers\u00f2 gran parte dell'Europa a piedi, e condusse un modello di vita austero. Insigne studioso, scrisse molti trattati, tra cui il \"Trattato della vita spirituale\" e una raccolta di sermoni che fu strumento di formazione ed evangelizzazione per generazioni di religiosi.\nDopo la sua morte, tuttavia, a diffonderne la fama furono soprattutto i prodigi operati per sua intercessione. \u00c8 l'unico santo della Chiesa ad essere stato canonizzato dopo il riconoscimento di pi\u00f9 di ottanta miracoli, testimoniati da migliaia di deposizioni al suo processo di canonizzazione. Secondo i suoi agiografi \u00abera un miracolo quando non faceva miracoli\u00bb; ne avrebbe compiuto decine ogni giorno: malati guariti, indemoniati liberati, morti risuscitati, peccatori, eretici e non-cristiani convertiti. Tra i molti miracoli che lo vedono protagonista nelle leggende, sono due quelli che lo resero particolarmente noto: l'aver portato la pioggia sui campi colpiti dalla siccit\u00e0 e l'aver salvato un muratore da una caduta. Per questa ragione l'intercessione del santo \u00e8 ancora oggi invocata dai contadini per i benefici del raccolto, ed egli \u00e8 anche venerato come patrono dei muratori. Viene poi pregato contro i fulmini e i terremoti, e per allontanare le malattie, soprattutto le pi\u00f9 gravi.\nAncora oggi la devozione per questo santo medievale \u00e8 diffusa in tutto il mondo, in particolare nelle zone che hanno avuto contatti con l'Ordine Domenicano o con gli Spagnoli (come l'America Latina). Tra queste zone vi \u00e8 anche l'Italia (in particolare nelle regioni meridionali del Paese), dove spesso \u00e8 considerato quasi come un santo italiano.\nIconografia.\nSan Vincenzo Ferreri \u00e8 raffigurato con l'abito domenicano (saio bianco e mantello nero), con l'indice della mano rivolto verso il cielo e la fiamma dello Spirito Santo ardente sul capo. Molto spesso stringe una croce o regge un giglio.\nNei dipinti, ma anche nelle statue, \u00e8 talvolta raffigurato come angelo dell'apocalisse: ha, quindi, le ali, e regge la tromba e a volte il libro della Bibbia aperto al versetto di Ap : \"\u00abTimete Deum et date illi honorem quia venit hora judici eius\u00bb\" ('Temete Dio e dategli onore poich\u00e9 \u00e8 giunta l'ora del suo giudizio').\nLe principali caratteristiche con cui \u00e8 raffigurato il santo si possono dunque riassumere cos\u00ec:\nOpere d'arte raffiguranti il santo.\nIn altri paesi europei.\nAl Kaiser-Friedrich-Museum di Berlino era conservato un dipinto del Ghirlandaio, raffigurante il santo; and\u00f2 distrutto durante l'incendio della Flakturm Friedrichshain nella seconda guerra mondiale.\nCitt\u00e0 e paesi italiani di cui \u00e8 patrono.\nCulto di san Vincenzo Ferreri a Napoli.\nA Napoli, nel quartiere Sanit\u00e0, si celebrava un tempo la festa di san Vincenzo Ferreri. Si svolgeva nell'arco di due date: il 5 aprile ed il primo marted\u00ec di luglio. Nella prima si teneva la processione con la statua del santo, mentre nella seconda il quartiere si vestiva di addobbi e luminarie con la musica della banda ed i fuochi d'artificio. Nel 1978 si decise di chiudere la festa dopo un decreto che imponeva l'abolizione delle celebrazioni pubbliche per ricorrenze religiose. Nel 2000 si inizi\u00f2 a discutere su un possibile ritorno ma le speranze furono deluse della Procura della Repubblica, che denunci\u00f2 il rischio di infiltrazioni camorristiche.\nCulto di san Vincenzo Ferreri a Gesualdo (AV).\nLe origini del culto di san Vincenzo Ferreri a Gesualdo sono in parte leggendarie. Si racconta che una comunit\u00e0 religiosa siciliana avesse commissionato ad un artista spagnolo una statua di san Vincenzo e, lungo il tragitto verso l'Italia meridionale, i portatori della statua avrebbero fatto una sosta proprio a Gesualdo. Gli abitanti del luogo, incantati dalla bellezza della statua, si sarebbero impadroniti della statua del santo, impedendo il proseguimento del suo viaggio verso la Sicilia.\nDa allora il culto di san Vincenzo \u00e8 rimasto costante, e raggiunge il suo culmine nell'ultima domenica d'agosto, in occasione della festa del \"Volo dell'Angelo\", festa che ebbe origine tra il 1833 e il 1876: un bambino vestito da angelo viene aggrappato ad una fune di acciaio, tesa tra la torre nord-est del Castello e il campanile della chiesa del Rosario, e tirato, mediante l'ausilio di carrucole, lungo un tragitto di oltre 100 metri all'altezza di 25 metri sulla sottostante piazza Neviera. Da un palco montato a terra esce il diavolo, impersonato da un adulto. Inizia una disputa tra i due personaggi, in cui sono ripresi testi e scene delle sacre rappresentazioni medioevali.\nCulto di san Vincenzo Ferreri a Fisciano (SA).\nA Fisciano, nella Valle dell'Irno, ogni primo fine settimana del mese di agosto, san Vincenzo Ferreri viene festeggiato con una processione che si articola per le principali vie del paese. Fedeli provenienti da tutta la provincia seguono il passaggio statua lignea del santo domenicano, di san Bernardino da Siena (di cui Vincenzo Ferreri era amico) e di sant'Antonio da Padova. Le tre statue sono conservate all'interno della chiesa di San Pietro."}
{"id": "546826", "revid": "289247", "url": "https://it.wikipedia.org/wiki?curid=546826", "title": "San Vincenzo Ferrer", "text": ""}
{"id": "546828", "revid": "287204", "url": "https://it.wikipedia.org/wiki?curid=546828", "title": "Chimchar", "text": ""}
{"id": "546830", "revid": "122923016", "url": "https://it.wikipedia.org/wiki?curid=546830", "title": "Giovanni Eudes", "text": "Compose due Uffici propri per la devozione ai due Sacri Cuori di Ges\u00f9 e di Maria, diffusi gi\u00e0 quando era ancora in vita. Divenne un celebre evangelizzatore in tutta la Francia, comprese Parigi e Versailles alla corte del Re Sole, ricercato predicatore e confessore.\nAutore prolifico, avvers\u00f2 il giansenismo col sostegno al papato, esaltando il calore dell'amore divino dei Sacri Cuori.\nBiografia.\nDi origine contadina, studi\u00f2 presso il collegio gesuita di Caen e, il 25 marzo 1623, entr\u00f2 a far parte della Congregazione dell'Oratorio: venne ordinato sacerdote il 20 dicembre 1625; discepolo del cardinale Pierre de B\u00e9rulle, inizi\u00f2 la sua attivit\u00e0 pastorale dedicandosi alla cura degli appestati e alle missioni popolari, guadagnandosi la fama di grande predicatore.\nFond\u00f2 nel 1641 la Congregazione di Nostra Signora della Carit\u00e0 del Rifugio, un istituto religioso femminile destinato al recupero delle prostitute in cerca di redenzione: l'Ordine ottenne l'approvazione di papa Alessandro VII il 2 gennaio 1666.\nCon l'approvazione del cardinale Richelieu, nel 1643 Giovanni Eudes abbandon\u00f2 l\"'Oratorio\" e decise di dedicarsi alla formazione del clero secondo i dettami del Concilio di Trento: a tale scopo, il 25 marzo 1643 fond\u00f2 a Caen la Congregazione di Ges\u00f9 e Maria, una societ\u00e0 di vita apostolica destinata particolarmente alla direzione dei seminari e alle missioni parrocchiali; nel 1674, la congregazione ottenne la particolare protezione di papa Clemente X.\nSi fece promotore e diffusore della devozione ai Sacri cuori (in onore dei quali nel 1637 scrisse il libello \"La vita e il regno di Ges\u00f9\") e compose l'ufficio liturgico delle messe per le feste del Cuore Immacolato di Maria (celebrata per la prima volta nel 1648) e del Sacro Cuore di Ges\u00f9 (1672).\nSpiritualit\u00e0.\nGiovanni Eudes ammaestrava sull'unit\u00e0 mistica dei Sacri Cuori di Ges\u00f9, e di Maria Vergine:\nTuttavia, non c'\u00e8 nessuna deificazione di Maria. Il pi\u00f9 insistente insegnamento \u00e8 stato quello della centralit\u00e0 di Cristo nella devozione al Sacro Cuore.\nDottore della Chiesa.\nL'idea di avere San Giovanni Eudes inserito nel ristretto novero dei Dottori della Chiesa \u00e8 stata proposta per la prima volta intorno alla seconda guerra mondiale, anche se il conflitto e poi il corso del Concilio Vaticano II causarono la sospensione di questo percorso.\nTuttavia, nel gennaio 2012 l'Assemblea Generale degli Eudisti ammise che era giunto il momento opportuno per riprendere quel cammino di fede, dal punto in cui era rimasto interrotto.\nNel corso del 2014-15 le conferenze episcopali di Francia, Messico, Venezuela, Ecuador, Benin, Honduras e Colombia hanno dato il loro pieno appoggio a questa proposta.\nLa sessione plenaria della conferenza episcopale francese dell'8 novembre 2014 ha confermato il sostegno alla causa che vuole Eudes come Dottore della Chiesa.\nIl 3 dicembre 2016 Camilo Bernal Hadad, allora Superiore Generale degli Eudisti, e Luc Crepy, vescovo di Le Puy-en-Velay, si incontrarono con Papa Francesco per discutere l'idea.\nI responsabili di questo procedimento canonico erano impegnati nella raccolta delle prove e ragioni necessarie per sostenere la proposta, stese in un dossier, il \"Positio (super Virtutibus)\", che nell'aprile 2017 hanno sottoposto all'esame valutativo della Congregazione delle cause dei santi.\nDurante la catechesi del 19 agosto 2009, papa Benedetto XVI ha lodato Eudes come un \"instancabile apostolo della devozione dei Sacri cuori\", soottolineando che Eudes \u00e8 stato un esempio per i sacerdoti proprio durante l'anno sacerdotale. Il Papa ha continuato a descrivere Eudes per lo \"zelo apostolico\" speso nella formazione dei seminaristi in sacerdoti, nonch\u00e9 per il fatto che Eudes \u00e8 stato un modello per l'evangelizzazione e per la testimonianza dell'\"amore per il cuore di Cristo e per il cuore di Maria\".\nIl culto.\n\u00c8 stato dichiarato beato da papa Pio X il 25 aprile 1909: papa Pio XI lo ha canonizzato il 31 maggio 1925."}
{"id": "546831", "revid": "287204", "url": "https://it.wikipedia.org/wiki?curid=546831", "title": "Piplup", "text": ""}
{"id": "546833", "revid": "767487", "url": "https://it.wikipedia.org/wiki?curid=546833", "title": "Sinfonia erotica", "text": "Sinfonia erotica (\"Sinfon\u00eda er\u00f3tica\") \u00e8 un film del 1979 diretto da Jess Franco.\nTrama.\nFrancia, inizio XX secolo.\nAccompagnata dal suo psicanalista, il dottor Louys, la Marchesa Martine de Bressac fa ritorno nella villa di famiglia, dopo un lungo ricovero. Nell'accomiatarsi, il medico le raccomanda di fare ogni sforzo per attenersi alle sue prescrizioni, \"affinch\u00e9 tutto vada come lei ed io desideriamo\".\nNon appena rientrata alla villa, Martine precipita in una voragine di ricordi. Gi\u00e0 da tempo il marito Armand l'aveva allontanata da s\u00e9 ed ora Wanda, la dama di compagnia, le confida che durante la sua assenza egli ha ospitato in casa un giovane effeminato di nome Flor.\nPur consapevole del tradimento di Armand, pur avendone scoperto l'omosessualit\u00e0 e pur ricevendo da lui continue umiliazioni, Martine non riesce a soffocare un sentimento e un desiderio viscerali. La vera guarigione \u00e8 ancora lontana. La giovane marchesa soffre in realt\u00e0 di un disturbo psichico ereditato dal ramo femminile della sua famiglia. Il suo stato di salute psicofisica \u00e8 cos\u00ec delicato che un'emozione troppo forte potrebbe esserle fatale.\nNel frattempo Armand e Flor, giocando nel parco, si imbattono in una giovane suora svenuta e insanguinata, di nome Norma, fuggita dal convento per motivi sconosciuti. Trovandola assai graziosa, decidono di ospitarla nella villa e di forzarla a diventare loro complice. Divenuta la cameriera personale della marchesa, ogni mattina Norma le verser\u00e0 del veleno nel latte della colazione. Una volta ridotte al minimo le sue forze, toccher\u00e0 al marito darle il colpo di grazia, accogliendola finalmente nel suo letto in modo da procurarle un infarto.\nL'unico intralcio \u00e8 costituito da Wanda, che scopre il piano e lo comunica al dr. Louys, il quale stranamente non le d\u00e0 retta. Tornata alla villa, la testimone viene strangolata la notte da Armand. Tutto sembra andare secondo i piani: quella stessa notte Armand si reca nella camera di Martine la quale, come previsto, ha un collasso durante il rapporto sessuale.\nFinalmente libero dall'ingombro della moglie, Armand scopre che tra Flor e Norma \u00e8 frattanto iniziata una tenera storia d'amore. Non gli resta che uccidere anche loro, infilzandoli con la spada mentre stanno facendo l'amore.\nSolo, nell'enorme villa, angosciato e sfinito, Armand ode avvicinarsi dei passi. \u00c8 Martine, viva, che aveva in realt\u00e0 simulato il collasso e ora sta tornando dal marito per vendicarsi. La marchesa afferra la spada con cui Armand ha appena ucciso la giovane coppia di amanti e, senza incontrare alcuna resistenza, gli trapassa la gola. Quindi corre verso il corridoio dove l'attende il dr. Louys, che solo a questo punto si rivela non solo suo complice, ma anche suo amante. \u00c8 tempo che Martine abbandoni per sempre quella villa per iniziare una nuova vita.\nProduzione.\nIl soggetto \u00e8 liberamente tratto da uno degli episodi di \"Justine\" del Marchese de Sade, in cui la protagonista si trova a servire presso il palazzo dei Marchesi de Bressac.\nIn origine il titolo doveva essere \"Cuerpos y almas\".\nIl film \u00e8 stato girato a Sintra, in Portogallo. In molte scene sono riconoscibili il Palazzo Seteais e i giardini circostanti.\nPur trattandosi ufficialmente di una coproduzione ispano-portoghese, il film non risulta distribuito in Portogallo, ma occorre considerare che la Estudio 8 di Lisbona altro non era che una succursale della Manacoa Films, la casa di produzione dello stesso Franco.\nDistribuzione.\nLa versione originale spagnola \u00e8 stata pubblicata in DVD nel 2006 dalla Manga Films, in Spagna.\nIl film \u00e8 noto anche in Italia in quanto \u00e8 stato distribuito su VHS dalla Video Kineo. La versione italiana presenta un doppiaggio di bassa qualit\u00e0 e modifiche talvolta rilevanti ai dialoghi; manca inoltre della sequenza iniziale durante i titoli di testa."}
{"id": "546834", "revid": "17654", "url": "https://it.wikipedia.org/wiki?curid=546834", "title": "Sinfon\u00eda er\u00f3tica", "text": ""}
{"id": "546835", "revid": "1543377", "url": "https://it.wikipedia.org/wiki?curid=546835", "title": "Congregazione di Ges\u00f9 e Maria", "text": "La Congregazione di Ges\u00f9 e Maria (in latino \"Congregatio Iesu et Mariae\", o \"Congregatio Eudistarum\") \u00e8 una societ\u00e0 clericale di vita apostolica di diritto pontificio: i membri di questa compagnia, detti Eudisti, pospongono al loro nome le sigle C.I.M. o Eud.\nStoria.\nLa congregazione venne fondata dal sacerdote francese Giovanni Eudes (1601-1680): entrato tra gli oratoriani di Pierre de B\u00e9rulle nel 1623, dal 1632 si dedic\u00f2 intensamente alla predicazione delle missioni popolari nelle aree rurali e nelle zone pi\u00f9 povere del Paese ed ebbe modo di rendersi conto dello sconfortante stato di miseria spirituale in cui giaceva il clero.\nNel 1641 Eudes divenne superiore dell'oratorio di Caen e inizi\u00f2 a meditare l'erezione di una casa dove i preti e gli aspiranti al sacerdozio avessero potuto ricevere un'adeguata formazione spirituale e pastorale; a causa dell'ostilit\u00e0 a tale iniziativa del superiore della congregazione dell'Oratorio, Fran\u00e7ois Bourgoing, Eudes e alcuni compagni lasciarono la societ\u00e0 e il 25 marzo 1643 portarono a compimento il loro progetto aprendo a Caen un seminario dove mettere in pratica le prescrizioni del Concilio di Trento riguardo alla formazione del clero.\nSu richiesta dei vescovi locali, i membri della Congregazione di Ges\u00f9 e Maria (questo il nome assunto dalla compagnia di Eudes) assunsero rapidamente la direzione dei seminari di Coutances (1651), Lisieux (1653), Rouen (1659), \u00c9vreux (1667), Rennes (1670). Dal punto di vista dell'organizzazione canonica della congregazione, gli Eudisti andarono a costituire una societ\u00e0 di vita comune senza voti (l'emissione di voti religiosi comportava l'esenzione rispetto all'autorit\u00e0 dei vescovi e ci\u00f2 era in contrasto con le finalit\u00e0 della compagnia, che si proponeva di cooperare in stretta intesa con gli ordinari diocesani).\nLa congregazione usc\u00ec annientata dal periodo rivoluzionario (Fran\u00e7ois-Louis H\u00e9bert, superiore generale degli eudisti e confessore di Luigi XVI, rimase vittima dei massacri di settembre del 1792); venne ristabilita a Rennes nel 1826. Gli eudisti vennero espulsi dal paese sotto il governo di \u00c9mile Combes; ripararono in Canada, negli Stati Uniti, in Colombia e in Venezuela, ma poterono tornare in Francia dopo l'abolizione delle \"leggi laiche\" durante la prima guerra mondiale. Ottenne il pontificio decreto di lode il 25 luglio 1851.\nIl fondatore, beatificato il 25 aprile 1909 da papa Pio X, fu proclamato santo da papa Pio XI il 31 maggio 1925.\nAttivit\u00e0 e diffusione.\nGli eudisti si dedicano soprattutto alla direzione di seminari diocesani e collegi e alle missioni.\nSono presenti in Europa (Francia, Italia), nelle Americhe (Brasile, Canada, Cile, Colombia, Ecuador, Honduras, Messico, Nicaragua, Per\u00f9, Stati Uniti d'America, Venezuela), in Africa (Benin, Burkina Faso, Costa d'Avorio, Togo) e nelle Filippine; la sede generalizia \u00e8 a Roma, in via dei Querceti.\nAl 31 dicembre 2005, la compagnia contava 59 case e 472 membri, 376 dei quali sacerdoti."}
{"id": "546837", "revid": "4252", "url": "https://it.wikipedia.org/wiki?curid=546837", "title": "Anaphora", "text": ""}
{"id": "546842", "revid": "367445", "url": "https://it.wikipedia.org/wiki?curid=546842", "title": "Caff\u00e8 espresso", "text": "Il caff\u00e8 espresso \u00e8 una tipologia di caff\u00e8, la pi\u00f9 consumata e conosciuta in Italia. Ottenuta dalla torrefazione e macinazione dei semi della \"Coffea arabica\" e \"Coffea robusta\", \u00e8 preparata a macchina secondo un procedimento di percolazione sotto alta pressione di acqua calda. Normalmente, per ottenere un buon espresso da bar, il macinacaff\u00e8 deve essere dotato di macina elicoidale centrifuga, l'unica adatta a frantumare i chicchi in fini granuli con dimensione uniforme; il grado di finezza della macinatura va scelto in base alle caratteristiche della macchina, della miscela e alle condizioni ambientali di umidit\u00e0 e temperatura; generalmente risulta pi\u00f9 fine di quella da cui si ottiene il caff\u00e8 da moka.\nStoria.\nIl caff\u00e8 istantaneo \u00e8 nato a Torino nel 1884, in seguito all'invenzione della macchina per produrlo, brevettata da Angelo Moriondo con il brevetto n. 33/256 del 16 maggio 1884. Fu successivamente realizzato con brevetto del 20 novembre 1884 vol. 34 n. 381. L'invenzione fu poi coperta da brevetto internazionale mediante registrazione avvenuta a Parigi il 23 ottobre 1885.\nTale invenzione nasceva dall'esigenza di soddisfare la richiesta della clientela del suo locale sito nel centro di Torino, in un tempo pi\u00f9 breve di quello consentito dalle metodologie fino a quel momento utilizzate.\nLa macchina per il caff\u00e8 istantaneo pu\u00f2 essere erroneamente confusa con la macchina per il caff\u00e8 espresso ma esse differiscono per caratteristiche tecniche e qualit\u00e0 del prodotto finale.\nLa macchina per il caff\u00e8 espresso ha caratteristiche tecniche proprie e differenti da qualsiasi altra macchina pensata e costruita per produrre caff\u00e8 in forma di bevanda.\nLa macchina per il caff\u00e8 espresso permette s\u00ec di arrivare velocemente al prodotto finale e di esaltarne gli aromi ma soprattutto di renderlo finemente cremoso partendo dalla materia prima in purezza, unicit\u00e0 questa che lo ha reso famoso a livello globale e particolarmente rappresentativo dello stile di vita italiano.\nLa macchina per il caff\u00e8 espresso fu inventata e brevettata nel 1901 dal milanese Luigi Bezzera. Il brevetto di contenuto totalmente nuovo nonostante il freddo linguaggio della burocrazia lo descrivesse come innovazione, consisteva infatti nella macchina stessa, in ogni sua parte e nella sua interezza, che adottava per prima la maniglia portafiltro singola cio\u00e8 per una sola tazza, soluzione da allora mai abbandonata.\nLa macchina veniva interamente prodotta nell officina di Via Volta, nel Centro di Milano.\nNel 1902 il brevetto venne poi acquistato da Desiderio Pavoni che fond\u00f2 la ditta La Pavoni e incominci\u00f2 la produzione in serie (una al giorno), in una piccola officina di via Parini a Milano. In breve tempo i ritmi di produzione divennero frenetici.\nSuccessivamente il torinese Pier Teresio Arduino, ispirandosi alla locomotiva a vapore, idea nel 1910 una macchina dall'estetica molto curata, che si potr\u00e0 poi trovare nei bar di mezza Italia.\nIl caff\u00e8 prodotto con queste macchine era comunque molto diverso da quello attuale e probabilmente potrebbe risultare per noi oggi perfino sgradevole. Era un caff\u00e8 poco consistente, non cremoso, molto amaro e soprattutto caratterizzato dal sapore di bruciato.\nPietra miliare nell'evoluzione della preparazione del caff\u00e8, finalmente, l'invenzione del 1938 di Achille Gaggia, barista milanese, superava l'utilizzo del vapore, tecnologia propria delle macchine prodotte fino a quell'epoca, e introduceva un sistema di pistoni che spingono acqua ad alta temperatura attraverso la polvere di caff\u00e8.\nEra la prima macchina per il caff\u00e8 espresso a pressione.\nIl suo prodotto finale \u00e8 il caff\u00e8 espresso cos\u00ec come noi lo conosciamo, non pi\u00f9 amaro, privo del sapore di bruciato, denso e cremoso.\nLe attuali macchine sono semplice miglioria tecnica della macchina per il caff\u00e8 espresso creata da Achille Gaggia, dalla sua passione per la qualit\u00e0, frutto di un lavoro di ricerca approfondita, ostinata.\nRicerca portata avanti in parallelo a quella di Antonio Cremonese, titolare di un bar a Milano.\nL'incontro tra i due rappresenta la svolta nella storia della macchina del caff\u00e8.\nEntrambi consapevoli del potenziale del caff\u00e8, fino a quel momento inespresso, e insoddisfatti del suo livello qualitativo, entrambi alla ricerca, appunto, di una tecnica produttiva in grado di trasferire le caratteristiche organolettiche della materia prima nella bevanda, si sono conosciuti e si sono tenuti in contatto condividendo i rispettivi percorsi di ricerca.\nEntrambi svolgevano la loro attivit\u00e0 lavorativa in Centro a Milano. Achille Gaggia in Viale Premuda 14, zona Porta Venezia, nel bar di famiglia, il Caff\u00e8 Achille. Antonio Cremonese era titolare del bar Mokasanani in Via Torino, zona Duomo.\nAntonio Cremonese (1892 1936) ha depositato nel 1936 il brevetto n. 343 230 con la certificazione del metodo detto \"rubinetto a stantuffo per macchina da caff\u00e8 espresso\".\n\u00c8 questo il primo brevetto in assoluto di una macchina per fare il caff\u00e8 che chiama espresso il suo prodotto.\n\u00c8 l'abbandono della tecnologia del vapore e la creazione della prima crema caff\u00e8.\nNello stesso anno Antonio Cremonese mor\u00ec prematuramente e Achille Gaggia acquist\u00f2 il brevetto dalla Vedova, Signora Rosetta Scorza.\nL'invenzione \u00e8 stata epocale e il lavoro di Achille Gaggia da quel momento in poi \u00e8 stato quello di migliorarla e renderla compatibile con la produzione in serie. Riesce ad arrivare a gestire tutta la fase in cui l'acqua ad alta pressione passa attraverso il caff\u00e8 macinato con il procedimento soprannominato a torchio (sistema lampo).\nDeposita il relativo brevetto n. 365726 in data 5 settembre 1938 rilasciato in data 12 dicembre 1938.\nIl brevetto \u00e8 la novit\u00e0 assoluta nel modo di estrarre il caff\u00e8 e sublima nel mito fondativo non solo di un marchio ma di un modo imprescindibile di consumare il caff\u00e8, cremoso e consistente, persistente nel gusto e con aroma intenso, unico in ogni sua caratteristica e che non ha precedenti.\n\u00c8 davvero la rivoluzione copernicana. \u00c8 l'invenzione del caff\u00e8 cos\u00ec come lo conosciamo noi e che \u00e8 detto espresso e della crema caff\u00e8.\nNel 1947 Achille Gaggia registra un secondo brevetto con l'introduzione del pistone e la sostituzione del sistema a torchio con una leva che spinge a 9/10 atmosfere l'acqua nel caff\u00e8 macinato. L'acqua a quel livello di pressione riesce ad estrarre gli aromi che danno la tipica pienezza al gusto e le componenti che danno origine alla crema. Il caff\u00e8 \u00e8 attraversato dalla sola acqua e conserva integralmente le sue caratteristiche olfattive e gustative \"nella tazza\".\nL'aroma intenso in particolare sancisce l'enorme, velocissimo successo della \"crema caff\u00e8 espresso\" e rende questo modo di assaporare il caff\u00e8, detto poi all'italiana, uno dei simboli pi\u00f9 famosi del \"made in Italy\".\nIl termine \"espresso\" fa riferimento alla sua preparazione rapida fatta al momento, un'idea poi sfruttata anche per le sue prime efficaci cartellonistiche.\nPreparazione.\nDa un punto di vista fisico l'espresso \u00e8 una bevanda ottenuta dalla percolazione di acqua calda sotto pressione, per circa 25 secondi che passa attraverso uno strato di caff\u00e8 (circa 7-9 g) tostato, macinato e pressato; nel passaggio attraverso la polvere di caff\u00e8, la pressione dell'acqua (9 atmosfere) si esaurisce e la bevanda fuoriesce a pressione atmosferica. Da un punto di vista chimico si tratta di un'estrazione solido-liquido dove il solvente \u00e8 l'acqua calda. Il metodo espresso per la preparazione del caff\u00e8 si contraddistingue dagli altri metodi soprattutto per l'utilizzo di un'elevata pressione dell'acqua e per una sua temperatura che non raggiunge il punto di ebollizione.\nInoltre la macinatura del caff\u00e8 tostato particolarmente fine offre una resistenza all'acqua di percolazione tale che permette l'estrazione di sostanze lipofile e idrosolubili che regalano alla bevanda in tazza caratteristiche uniche in termini di crema, aroma, corpo e retrogusto. Di fondamentale importanza \u00e8 la freschezza della miscela tostata; in termini pratici, la massima fragranza dell'espresso si ottiene all'apertura della confezione sigillata del produttore, col passare dei giorni, l'esposizione dei chicchi all'aria ambiente, tende a irrancidire le sostanze oleose contenute, con conseguente minore produzione di crema e alterazione del gusto. \u00c8 importante evidenziare che anche la macinatura al momento ha grossa importanza, poich\u00e9 gi\u00e0 20 minuti dopo il 40% degli aromi si \u00e8 volatilizzato.\nAnche la tazzina ha la sua importanza: la forma conica permette di osservare con precisione la quantit\u00e0 scesa in essa, il forte spessore, ovvero grande massa, contribuisce a mantenere relativamente costante la temperatura dell'espresso, ovviamente la tazzina dovr\u00e0 risultare calda gi\u00e0 prima dell'uso, per questo motivo, le tazzine nei locali bar sono posizionate sopra la macchina, coperte da un tovagliolo di stoffa. Oltre che alla tazzina di porcellana servita con il piattino, molto spesso il caff\u00e8 espresso viene servito in bicchierini di vetro usati per consumare superalcolici come la vodka, e viene definito \"caff\u00e8 in vetro\".\nVarianti.\nCaff\u00e8 ristretto (o \"corto\", o \"basso\").\nSi ottiene semplicemente lasciando fluire meno liquido nella tazzina, cos\u00ec da estrarre dalla polvere macinata del caff\u00e8 solo le prime frazioni della polvere di caff\u00e8. Si ottiene un caff\u00e8 che presenta intensit\u00e0, corpo e finezza aromatica ed \u00e8 inoltre pi\u00f9 denso (cremoso). La concentrazione di caffeina \u00e8 molto ridotta. \nCaff\u00e8 lungo.\nOttenuto lasciando fluire pi\u00f9 acqua nella tazzina, si ha cos\u00ec un caff\u00e8 con una maggiore diluizione che presenta diversa finezza aromatica, dovuta alla maggior estrazione di sostanze, un'amarezza pronunciata e un maggiore contenuto di caffeina. \nCaff\u00e8 macchiato.\nSi ottiene aggiungendo una piccola quantit\u00e0 di latte, freddo o caldo, perci\u00f2 l\u2019espresso appena preparato prende il nome di \"macchiato freddo\" o \"macchiato caldo\" (in questo caso il latte aggiunto viene schiumato). Oltre al latte si utilizza, seppur meno frequentemente, panna.\nCaff\u00e8 con panna.\nIl caff\u00e8 con panna o espresso con panna \u00e8 caff\u00e8 espresso condito con panna montata, di solito servito in tazzina da caff\u00e8.\nCaff\u00e8 corretto.\n\"Caff\u00e8 corretto\" \u00e8 una comune definizione usata per indicare un caff\u00e8 espresso con aggiunta di una piccola quantit\u00e0 di un superalcolico da specificare al momento dell\u2019ordine; solitamente si usa grappa o sambuca; il caff\u00e8 pu\u00f2 essere servito in tazzina (o bicchierino) con tanto di alcolico gi\u00e0 versato, oppure con alcolico separato. In Spagna, si ha il corrispondente \"carajillo\" (in spagnolo, chiamato \"cigal\u00f3\" o \"rebentat\" in lingua catalana) anch'esso ottenibile con diversi tipi di correzione.\nRexent\u00ecn.\nIn Veneto c'\u00e8 l'usanza di fare il cosiddetto \"rexent\u00ecn\" (o anche \"raxent\u00ecn\" in alcune zone), ovvero risciacquo: dopo aver bevuto il caff\u00e8 corretto rimane sul fondo della tazzina una piccola quantit\u00e0 di bevanda, che si pulisce versandovi e bevendo un po' dell'alcolico usato per la correzione. \nCaff\u00e8 decaffeinato.\nEspresso la cui polvere macinata \u00e8 stata sottoposta a un processo di estrazione della caffeina prima di essere usata per estrarre la bevanda (vedi caff\u00e8 decaffeinato).\nCaff\u00e8 portoghese.\nUna variante a met\u00e0 strada fra il ristretto italiano e l'espresso alla francese \u00e8 il cosiddetto \"caf\u00e9\" portoghese, anche detto \"bica\" nel sud del Paese e \"bocolino\" a Porto."}
{"id": "546845", "revid": "1935652", "url": "https://it.wikipedia.org/wiki?curid=546845", "title": "Pierre de B\u00e9rulle", "text": "Fu uno dei protagonisti della vita religiosa nella Francia dell'et\u00e0 della controriforma e, ispirandosi a Filippo Neri, fond\u00f2 a Parigi l'Oratorio di Ges\u00f9 e Maria Immacolata.\nBiografia.\nDi nobili origini, nacque nel castello di famiglia nel 1575: studi\u00f2 presso i gesuiti di Clermont e poi all'Universit\u00e0 Sorbona di Parigi.\nOrdinato sacerdote (5 giugno 1599), entr\u00f2 a corte sotto il regno di Enrico IV di Borbone e divenne uno dei pi\u00f9 fidati consiglieri di Maria de' Medici; si oppose al cardinale Richelieu per la sua alleanza militare con gli stati protestanti durante la guerra dei trent'anni.\nGli vennero affidati numerosi incarichi diplomatici: tratt\u00f2 la riconciliazione di Maria de' Medici con suo figlio Luigi XIII e condusse le trattative per il matrimonio di Carlo I Stuart con Enrichetta Maria di Francia.\nSostenne l'introduzione della riforma teresiana dell'Ordine carmelitano in Francia e fond\u00f2 l'\"Oratorio\" di Parigi, su modello di quello romano di san Filippo Neri.\nDalle Monache Concezioniste Francescane di Alcal\u00e0 de Henares (Madrid) apprese la consacrazione a Maria tramite la forma della schiavit\u00f9 mariana.\nPapa Urbano VIII lo cre\u00f2 cardinale presbitero nel concistoro del 30 agosto 1627.\nCon san Vincenzo de' Paoli (suo discepolo), san Francesco di Sales (suo amico) e san Giovanni Eudes, \u00e8 tra i maggiori esponenti della restaurazione cattolica in Francia. Ha intessuto rapporti molto profondi con Cartesio, che lo stesso filosofo ricorda nelle sue lettere (AT I,213,1-15 et al), fino a venirne ritenuto il direttore spirituale."}
{"id": "546851", "revid": "7077", "url": "https://it.wikipedia.org/wiki?curid=546851", "title": "Li Xiao Long", "text": ""}
{"id": "546863", "revid": "76963", "url": "https://it.wikipedia.org/wiki?curid=546863", "title": "Chevrolet Corvette CERV", "text": "Le Corvette CERV (Chevrolet Experimental Racing Vehicle) sono una serie di vetture da competizione sperimentali dotate di motore centrale derivata dalla Chevrolet Corvette.\nCERV I.\nZora Arkus-Duntov inizi\u00f2 a sviluppare la CERV I nel 1959. La vettura venne rivelata al Riverside International Raceway nel novembre del 1960.\nCERV II.\nI lavori per la CERV II iniziarono nel 1963 e si conclusero nel 1964. Originariamente erano previste sei vetture. Di queste tre dovevano essere effettivamente usate nelle gare mentre le altre tre erano ricambi per le vetture da gara. Il design della CERV II venne realizzato da Larry Shinoda e Tom Lapine.\nPer ottenere prestazioni pi\u00f9 elevate questa vettura era dotata di un telaio monoscocca e di un motore realizzato in alluminio da 6,1 L (377 in 3) V8 con singolo albero a camme in testa. Il motore, dotato del sistema di alimentazione Hilborn, raggiungeva una potenza di 500 hp (373 kW).\nNei test raggiunse la velocit\u00e0 di 337 km/h (210 miglia orarie) e accelerava da 0 a 100\u00a0km/h (0 \u2013 60 miglia orarie) in un tempo compreso tra i 2,8 e i 3 secondi. Nel 1970 la CERV II venne dotata del motore ZL-1.\nCERV III.\nNel giugno del 1985 il capo ingegnere della Chevrolet Don Runkle e quello della Lotus Tony Rudd decisero di realizzare una vettura con la quale dimostrare la tecnologia posseduta dalle due case. Il progetto si concretizz\u00f2 nella CERV III. La vettura venne presentata nel gennaio del 1990 al Detroit Automobile Show come prototipo \"Corvette Indy\".\nLa CERV III era dotata della trazione integrale, delle quattro ruote sterzanti e della strumentazione a schermi CRT. Il motore era il 5,7 L (348 in3) a doppio albero a camme in testa e quattro valvole per cilindro LT5. Sul motore, che aveva subito alcune modifiche interne, era stato montato un sistema di sovralimentazione con doppia turbina. Con queste modifiche il propulsore garantiva 655\u00a0hp (488\u00a0kW) spingendo la CERV III a 362\u00a0km/h (225 miglia orarie).\nIl corpo vettura era stato disegnato da Jerry Palmer, capo disegnatore della Chevrolet ed era realizzato carbonio rivestito di fibra di vetro.\nAltre caratteristiche di questa automobile erano il sistema di sospensioni attive controllate dal computer, controllo elettronico della trazione, ABS e trasmissione automatica a sei rapporti.\nCERV IV.\nNel dicembre del 1992 il team della Corvette contatt\u00f2 segretamente la TDM Inc. per sviluppare una vettura che sarebbe divenuta la CERV IV. Il progetto mantenne sempre un basso profilo e la vettura venne presentata il 3 marzo del 1999 presso il centro tecnico della General Motors di Warren.\nEsemplari esistenti.\nSia la CERV I che la II sono state donate al Briggs Cunningham Museum di Costa Mesa, California."}
{"id": "546864", "revid": "834", "url": "https://it.wikipedia.org/wiki?curid=546864", "title": "Grandmaster Flash &amp; the Furious Five", "text": ""}
{"id": "546866", "revid": "47719", "url": "https://it.wikipedia.org/wiki?curid=546866", "title": "Buranello Giacomo", "text": ""}
{"id": "546868", "revid": "47719", "url": "https://it.wikipedia.org/wiki?curid=546868", "title": "Casotti Aldo", "text": ""}
{"id": "546869", "revid": "254401", "url": "https://it.wikipedia.org/wiki?curid=546869", "title": "Gastaldi Aldo", "text": ""}
{"id": "546870", "revid": "47719", "url": "https://it.wikipedia.org/wiki?curid=546870", "title": "Gramsci Antonio", "text": ""}
{"id": "546886", "revid": "14806", "url": "https://it.wikipedia.org/wiki?curid=546886", "title": "Cold Chillin Records", "text": ""}
{"id": "546888", "revid": "1543377", "url": "https://it.wikipedia.org/wiki?curid=546888", "title": "Curaro", "text": "Il curaro \u00e8 un estratto vegetale preparato a partire da numerose e varie piante della foresta amazzonica, utilizzato dagli indigeni delle zone come veleno da freccia per la caccia.\nStoria.\nNel XVI secolo gli esploratori occidentali osservarono gli indigeni delle zone del Per\u00f9, Brasile, Ecuador e Colombia usare un veleno da freccia chiamato \"Curari\" o \"Woorari\" (che in lingua locale significa appunto \"veleno\"), in grado di uccidere animali e uomini in pochi minuti, anche solo dopo una ferita superficiale. Il veleno pu\u00f2 essere usato per la caccia perch\u00e9, mortale quando penetra direttamente nel torrente ematico, per via orale non viene assorbito.\nLe prime notizie di questa sostanza in Europa si hanno nel 1516 e sono contenute in alcune lettere a Giovanni de' Medici da parte di Pietro Martire d'Anghiera; fu portato per la prima volta in Europa da Charles Marie de La Condamine nel 1736.\n\u00c8 solo nel XIX secolo che la preparazione del curaro fu descritta in maniera dettagliata ed esatta, da parte dei grandi esploratori Alexander von Humboldt e Aim\u00e9 Bonpland: il curaro viene preparato a partire da \"Chondrodendron tomentosum\", \"abuta\" e \"curarea\" (tutte liane), mescolate a volte con \"Strychnos\". Le cortecce vengono grattate e poste in una foglia messa a guisa di imbuto, appesa a due lance; acqua fredda viene versata nell'imbuto e fatta percolare, il liquido scuro gocciola e viene raccolto in un recipiente di ceramica. Il liquido raccolto viene portato all'ebollizione varie volte per farlo schiumare, fino a che non si addensa lentamente; il liquido viene raffreddato e quindi scaldato un'ultima volta, fino a che non si forma uno strato vischioso che viene rimosso. Le punte delle frecce vengono bagnate nel liquido ed essiccate al fuoco.\nGli indigeni parlavano di \"curaro un albero\", \"curaro due alberi\" e \"curaro tre alberi\" per distinguere il curaro potente (una scimmia avvelenata pu\u00f2 solo compiere un balzo da un albero ad un altro) e quello meno potente (la scimmia pu\u00f2 saltare fino a tre alberi); la parola esatta che usavano per il curaro, infatti, era \"Urari\", che significa \"chi lo riceve cade\".\nCi\u00f2 che pi\u00f9 colpisce di questa preparazione \u00e8 il fatto che i popoli cacciatori fossero riusciti a capire l'efficacia del veleno attraverso le lesioni ma non per ingestione, capendo che era possibile utilizzarlo per la caccia.\nNel 1820 Charles Waterton comprese il meccanismo d'azione del curaro: speriment\u00f2 infatti il veleno su una mula che fin\u00ec in morte apparente per poi venire rianimata grazie alla ventilazione artificiale. La pianta agisce quindi sulla respirazione, bloccandola e provocando la morte per asfissia. Nel 1844 il grande fisiologo francese Claude Bernard conferma che il curaro agisce bloccando la trasmissione nervosa alla muscolatura.\nNegli anni venti del Novecento uno studioso statunitense, Richard Gill, spese molti anni tra gli indigeni ecuadoriani e studi\u00f2 attentamente la preparazione del curaro; nel 1938 ritorn\u00f2 negli USA con qualche chilo di curaro e cerc\u00f2 di interessare le case farmaceutiche ad una sostanza che credeva molto promettente.\nNel frattempo infatti il chimico King, nel 1935, era riuscito ad isolare il principio attivo del curaro. Dato che non possedeva alcun campione di curaro, King aveva dovuto utilizzare per le sue analisi il campione originale di Spruce conservato ad Harvard. Dato che il campione era conservato in un tubo, la molecola si chiam\u00f2 tubocurarina (la struttura proposta da King risult\u00f2 poi errata, ma la molecola era stata isolata).\nGill non riusc\u00ec a trovare appoggi se non anni dopo, e solo nel 1941 iniziarono i primi esperimenti sugli animali: la tubocurarina venne aggiunta agli anestetici per le operazioni chirurgiche, ma gli animali morirono di asfissia.\nNel 1942 Harold Griffith, presidente del dipartimento di anestesia della McGill University, cap\u00ec che all'utilizzo della molecola doveva sempre essere associata la ventilazione forzata e, nello stesso anno, comp\u00ec le prime operazioni su esseri umani.\nNel secondo dopoguerra, gli studi sui curari sintetici svolti da Paolo Mantegazza modificarono radicalmente l'utilizzo e i disciplinari delle pratiche anestesiologiche, rendendo possibile lo sviluppo di nuove tecniche chirurgiche. \nOggi i curari vengono utilizzati in campo anestesiologico come miorilassanti. La miorisoluzione \u00e8 una delle tre componenti di una anestesia generale, insieme all'ipnosi e all'analgesia. Distinguiamo due categorie di farmaci miorilassanti: i depolarizzanti (come la succinilcolina) e i non depolarizzanti come i curari, quali ad esempio l'atracurio, il cisatracurio, il rocuronio, il mivacurio. L'azione del curaro \u00e8 dovuta all'antagonismo con l'Acetilcolina sui recettori nicotinici presenti a livello della placca muscolare."}
{"id": "546891", "revid": "1652635", "url": "https://it.wikipedia.org/wiki?curid=546891", "title": "Ayahuasca", "text": "Layahuasca (in quechua \"aya-wasca\", letteralmente \"liana degli spiriti\" o \"liana dei morti\"), spesso detta anche, a seconda dei paesi di provenienza: \"yage\", \"hoasca\", \"daime\", \"caapi\"; \u00e8 un decotto psichedelico a base di diverse piante amazzoniche in grado di indurre un effetto visionario oltre che purgante.\nIl suo utilizzo, al quale sono da sempre state attribuite prerogative mistiche e terapeutiche, \u00e8 caratteristico delle diverse forme di sciamanismo amazzonico praticate nei territori a cavallo di Per\u00f9, Colombia, Ecuador, Brasile, Bolivia e Venezuela. La pozione base, per essere farmacologicamente attiva, dev'essere prodotta facendo bollire assieme, per diverse ore, un minimo di due piante amazzoniche, cio\u00e8 la liana \"Banisteriopsis caapi\" e le foglie dell'arbusto \"Psychotria viridis,\" anche noto come \"chacruna\", che in alcune aree viene sostituito dalla \"Diplopterys cabrerana\".\nCon la parola \"ayahuasca\" vengono contemporaneamente designate tanto la liana \"Banisteriopsis caapi\" in s\u00e9 stessa quanto l'intera preparazione: la liana \u00e8 infatti considerata dagli sciamani la \"pianta maestro\" per eccellenza, che custodisce ed apporta l'insegnamento (sebbene necessiti delle altre piante per manifestare tale insegnamento) e in quanto tale trasmette il nome all'intera bevanda. \nSe per tutto il Novecento se ne parlava in Occidente come di un farmaco imprecisato e quasi leggendario, come descritto nelle \"Lettere dello Yage\" di Allen Ginsberg e William Burroughs, a partire dagli anni novanta, la fama dell'ayahuasca nel mondo \u00e8 cresciuta notevolmente anche grazie all'interesse del mondo accademico, che indaga le potenzialit\u00e0 terapeutiche del beveraggio. Soprattutto in conseguenza della diffusione nel mondo del Santo Daime, un nuovo movimento religioso di carattere sincretico originatosi in Brasile negli anni trenta, si \u00e8 assistito a quello che \u00e8 stato definito un processo di vera e propria \"internazionalizzazione\" dell'ayahuasca, che ha contribuito ad espanderne l'utilizzo al di fuori dell'Amazzonia e del Sudamerica, facendo s\u00ec che le legislazioni di molti paesi dovessero occuparsi dello status giuridico della bevanda. \nL'attenzione del mondo accademico, soprattutto in America e in Spagna, \u00e8 culminata nelle due \"World Ayahuasca Conference\", tenutesi a Ibiza nel settembre del 2014 e nella citt\u00e0 brasiliana di Rio Branco nell'ottobre 2016, organizzate dalla fondazione ICEERS con il patrocinio dell'UNESCO, ove un comitato di pi\u00f9 di quaranta esperti provenienti da diversi ambiti disciplinari ha adottato una dichiarazione, significativamente titolata \"Ayahuasca in the globalized World\", in cui si chiede ai governi di avanzare verso la costituzione di un sistema legale che regolamenti, tutelando e valorizzando in maniera responsabile, l'utilizzo dell'ayahuasca.\nFarmacologia umana dei componenti di base.\nL'ambiguit\u00e0 semantica della parola \"ayahuasca,\" che designa tanto l'intero beveraggio quanto il suo singolo ingrediente di base, cio\u00e8 il rampicante \"Banisteriopsis caapi\", \u00e8 stata fonte di numerosi fraintendimenti tra gli studiosi, inizialmente propensi a credere che dalla liana dipendesse il caratteristico effetto allucinogeno della bevanda. Solo con il procedere degli studi l'ayahuasca avrebbe rivelato lo specifico meccanismo sinergico tra i suoi componenti, tale da farne l'allucinogeno pi\u00f9 complesso e sofisticato dal punto di vista farmacologico.La liana \"Banisteriopsis caapi\" contiene alcaloidi del tipo \u03b2\u2013 carboline, che sono stati isolati tra il 1925 e il 1957 e identificati con i nomi di armina (precedentemente nota anche come telepatina, yajeina e banisterina), armalina e d-tetraidroarmina. Tali alcaloidi sono responsabili degli effetti emetici e lassativi del beveraggio, del senso di nausea che esso \u00e8 in grado di indurre, ben noto agli sciamani e documentato anche nel contesto degli studi clinici. Pi\u00f9 complessa \u00e8 invece la questione circa le propriet\u00e0 psicotrope di tali alcaloidi. In uno studio pionieristico del 1967, lo psicologo cileno Claudio Naranjo tent\u00f2 di dimostrare le propriet\u00e0 psichedeliche dell'armalina identificando in 1 mg/kg (endovena) e 4 mg/kg (ingestione) la dose minima in grado di suscitare una qualche attivit\u00e0 allucinogena.\nSecondo Naranjo l'armalina appare un allucinogeno puro, pi\u00f9 di altre sostanze, dal momento che sarebbe in grado di modificare primariamente ed in maniera selettiva soltanto le percezioni visive, senza avere effetti sulle altre sfere della psiche. Diversamente da altri allucinogeni, come ad esempio la mescalina, che induce anche allucinazioni uditive e modifica la percezione del tempo, l'armalina limiterebbe la sua propriet\u00e0 altamente allucinogena al dominio visuale, producendo sequenze di immagini in sovraimpressione, vibrazioni e tremolii del campo visivo, lampi di luce, immagini colorate e vivide paragonabili al sogno che si manifesterebbero ad occhi chiusi, e anche allucinazioni vere e proprie.\nIn realt\u00e0, il carattere psicoattivo degli alcaloidi della \"Banisteriopsis caapi\" sembrerebbe limitato agli sgradevoli effetti di nausea e di vertigine, spesso paragonati a un'ubriacatura, che essa \u00e8 in grado di indurre anche se assunta isolatamente, mentre appare assai dubbia la loro prerogativa psichedelica e visionaria. Come osserva Jordi Riba, in uno studio realizzato presso l'Universitat Aut\u00f2noma de Barcelona nel 2003, la capacit\u00e0 delle \u03b2 -carboline di interagire con il recettore 5-HT2A non \u00e8 stata a tutt'oggi ancora dimostrata chiaramente, nemmeno sugli animali, cosa che rende a priori dubbia l'ipotesi che esse siano in grado, nell'uomo, di provocare effetti simili a quelli delle triptamine psichedeliche e delle feniletilamine.\nLe foglie dell'arbusto \"Psychotria viridis e\" della \"Diplopterys cabrerana,\" che costituiscono il secondo ingrediente necessario per la preparazione dell'ayahuasca, contengono invece dimetiltriptamina (DMT), una triptamina allucinogena endogena dalla quale, come \u00e8 oggi ampiamente assodato, dipende il caratteristico effetto psichedelico del beveraggio. La DMT \u00e8 una molecola dalla struttura straordinariamente semplice, presente un po' ovunque nel regno animale e vegetale (mammiferi, animali marini, rane e rospi, piselli, erba, funghi, fiori, radici, ecc.) oltre che nell'uomo, in grado di avere effetti sui recettori serotoninergici sparsi nel corpo umano in maniera analoga ad altri psichedelici come l'LSD, la psilocibina e la mescalina. Rispetto alle altre sostanze psichedeliche, tuttavia, la DMT sembrerebbe godere di un particolare privilegio accordatole dal cervello. Attorno alla met\u00e0 degli anni ottanta, un\"\u00e9quipe\" di scienziati giapponesi ha scoperto che il cervello umano trasporta attivamente DMT attraverso la barriera emato-encefalica, una speciale membrana che esso utilizza con funzione di protezione, impedendo l'accesso agli elementi nocivi presenti nel sangue e consentendolo, viceversa, alle sostanze di cui si serve come \"carburante\" per le proprie funzioni metaboliche.\nNel suo celebre studio del 2001, Rick Strassman ha riconsiderato questo privilegio della DMT, assieme al suo carattere endogeno, suggerendo che la sua presenza nel corpo umano assolva una funzione specifica: la DMT sarebbe la \u00abmolecola spirituale\u00bb, la base biologica delle esperienze spirituali che talvolta accadono spontaneamente nella vita di un essere umano, come quelle descritte dai mistici di ogni epoca, e che appaiono straordinariamente affini agli stati psichedelici che la somministrazione per via endovenosa di DMT \u00e8 in grado di indurre. Tale meccanismo sarebbe localizzato nella ghiandola pineale, il luogo pi\u00f9 ragionevole per la formazione del DMT, considerata gi\u00e0 da Cartesio come la sede dell'anima, il luogo ove si incontrano e comunicano res cogitans e res extensa, il fisico e lo spirituale. Strassman nota innanzitutto come la ghiandola pineale sia chimicamente in grado di produrre DMT dal momento che possiede i pi\u00f9 alti livelli di serotonina di tutto il corpo umano, la capacit\u00e0 di convertire la serotonina in triptamina, ed un'altissima concentrazione di enzimi altamente specializzati, detti metiltransferasi, i soli in grado di convertire serotonina, melatonina e triptamina in composti psichedelici. In secondo luogo, la pineale possiede anche una specie di \"sistema di sicurezza\" anti-DMT, cio\u00e8 un alto livello di una particolare proteina a sua volta in grado di ostacolare l'attivit\u00e0 degli enzimi che formano la DMT, e proteggere cos\u00ec l'organismo da un'eccessiva produzione del composto psichedelico in condizioni normali e ordinarie.\nLa DMT in genere \u00e8 rapidamente inattivata dagli enzimi endogeni monoamino ossidasi (MAO); gli alcaloidi armalinici invece sono degli inibitori della MAO e quindi evitando la rapida degradazione della DMT ne potenziano gli effetti. Sono strutturalmente simili alla serotonina, agiscono bloccandone i recettori, e mostrano attivit\u00e0 incrociata con LSD e psilocibina.\nPropriet\u00e0.\nLa particolarit\u00e0 dell'ayahuasca consiste nel fatto che, grazie agli inibitori della \"Banisteriopsis\", la dimetiltriptamina resta in circolo nel corpo per un tempo decisamente maggiore rispetto all'assunzione dei vapori. L'effetto della DMT dura circa 10-15 minuti se fumata, mentre ingerita sotto forma di bevanda la DMT rimane in circolo per 2, anche 3 ore, rendendo l'esperienza decisamente pi\u00f9 mistica e impegnativa.\nL'ayahuasca non \u00e8 un narcotico, infatti il suo componente principale \u00e8 la DMT, medesima sostanza prodotta nel cervello umano dalla ghiandola pineale ogni notte, durante la fase REM del sonno, dalla nascita fino a 24 ore dopo il decesso.\nTerence McKenna sostenne che la dimetiltriptamina non fosse una molecola pericolosa per la salute, a meno che uno non muoia dallo stupore. Effettivamente, non ci sono ad oggi prove di danni fisici causati da questa sostanza, ma \u00e8 possibile che un utilizzo continuato possa indurre psicosi e altre disfunzioni difficilmente prevedibili, data la sua bassa diffusione.\nStoria.\nNegli altopiani delle Ande sono stati trovati residui di \u03b2\u2013 carboline e DMT in una borsa di oggetti rituali di un migliaio di anni fa.\nLa prima volta che gli europei sono stati testimoni dell'uso dell'ayahuasca fu nel XVI secolo.\nUso religioso e tradizionale.\nI popoli amazzonici utilizzano il decotto di ayahuasca per indurre stati di visione nel corso di cerimonie religiose e per scopi rituali e terapeutici.\nIn tempi recenti l'ayahuasca \u00e8 entrata nei rituali di diverse dottrine religiose sincretiste diffuse in quali il Santo Daime, l'Uni\u00e3o do Vegetal e il Barquinia.\nUso terapeutico.\nNumerosi studi attualmente riportano che l'ayahuasca \u00e8 un valido supporto al trattamento delle dipendenze da sostanze stupefacenti nella riduzione dei sintomi, nel miglioramento della condizione generale e nella cessazione d'utilizzo della sostanza d'abuso. Nel 2014 tredici terapisti operanti nel settore delle dipendenze da sostanze stupefacenti accettarono assieme ai loro pazienti di partecipare a un esperimento in cui si supportava la terapia con l'ayahuasca, lo studio riporta miglioramenti della condizione di tutti i pazienti. Uno studio psichiatrico del 2018 su 1947 persone membri dell'Uni\u00e3o do Vegetal ha constatato una riduzione nel consumo di alcol e tabacco da parte dei membri da quando hanno preso parte alle cerimonie. Un altro studio sui membri del Santo Daime ha riportato una riduzione dei sintomi dei disturbi d'ansia a seguito del periodo d'assunzione dell'infuso. Nel 2018 quaranta dipendenti da crack hanno assunto ayahuasca nel corso di uno studio scientifico riportando una riduzione dei sintomi e generali miglioramenti a seguito della terapia. In uno studio condotto all'interno di un gruppo di praticanti della religione brasiliana \"Uni\u00e3o do Vegetal\" l'ayahuasca si \u00e8 mostrata efficace nel trattamento dell'alcolismo e della dipendenza indotta dall'abuso di sostanze stupefacenti. \nInoltre \u00e8 stato suggerito che l'ayahuasca possa essere utile per il trattamento dei disturbi mentali nei quali si sospetta un deficit del metabolismo della serotonina, quali depressione, autismo, schizofrenia, sindrome da deficit di attenzione e iperattivit\u00e0. L'armina possiede propriet\u00e0 anti-parassitarie che potrebbero farne ipotizzare l'uso nella profilassi della malaria e di varie altre parassitosi.\nPreparazione.\nCi sono molti modi di preparazione, che possono variare da regione a regione. L'ingrediente comune a tutte le ricette sono le liane di \"Banisteriopsis\", che vengono battute fino a sfibrarle sommariamente e quindi messe a bollire per molte ore assieme ad altre piante; la \"Psychotria viridis\", conosciuta localmente come \"chacruna\" \u00e8 quella pi\u00f9 frequentemente utilizzata, ma alcune ricette tradizionali prevedono anche l'utilizzo di \"Diplopterys cabrerana\" (\"chacropanga\"), \"Asplundia divergens\" (\"tamshi\") e di diverse specie della famiglia Solanaceae quali il tabacco (\"Nicotiana tabacum\"), \"Brugmansia\" spp. e \"Brunfelsia\" spp.\nLegislazione.\nNegli ultimi anni, a seguito della diffusione del Santo Daime, in diversi paesi l'uso dell'ayahuasca e dei suoi derivati si \u00e8 trovato al centro di battaglie in tribunale e in controversie legali.\nBrasile.\nIl decotto di ayahuasca \u00e8 diventato esplicitamente legale per usi religiosi in Brasile dal 1986.\nIn Brasile il CONFEN, Conselho Federal de Entorpecentes (Consiglio Federale dei Narcotici), sostiene il diritto della Chiesa del Daime di praticare questa religione e le relative attivit\u00e0 di guarigione usando il Daime. Nel 1987 uno studio eseguito sul Daime dal Bureau Federal dos Narc\u00f3ticos ha osservato varie chiese e la produzione del Daime. Lo studio riguardava anche un altro gruppo di assuntori di ayahuasca che chiamano la bevanda \"Vegetal\" (Uniao do Vegetal). Il gruppo di lavoro che ha realizzato lo studio includeva rappresentanti non solo del CONFEN ma anche di altre agenzie governative. Lo studio ha concluso che il Daime aveva un'influenza molto positiva sulla comunit\u00e0, incoraggiando l'armonia sociale e l'integrazione personale. Secondo lo studio, piuttosto che considerare semplicemente l'analisi farmacologica delle piante, era essenziale considerare l'intero contesto d'uso del t\u00e8 (religioso, sociale e culturale).\nFrancia.\nL'unico paese al mondo ad aver esplicitamente proibito l'ayahuasca e tutti i componenti conosciuti per la sua preparazione o per la preparazione di ayahuasca-analoghi \u00e8 la Francia.\nCi\u00f2 \u00e8 avvenuto a seguito dell'assoluzione di alcuni adepti francesi del Santo Daime processati per il possesso di ayahuasca. Assolti perch\u00e9 il fatto non costituiva reato, poche settimane dopo, su indicazione della stessa commissione \"anti setta\" che aveva denunciato i daimisti francesi, il ministero della sanit\u00e0 ha provveduto ad inserire tutte le piante da cui si pu\u00f2 ricavare ayahuasca o bevande simili, basate sul complesso armina-DMT, nella lista delle sostanze pi\u00f9 pericolose e prive di applicazioni mediche conosciute.\nIn Francia, nel novembre 1999, sono stati arrestati dirigenti del Santo Daime che sono rimasti in prigione per tre mesi; successivamente per\u00f2, il 13 gennaio 2005, la Corte d'Appello di Parigi ha prosciolto gli imputati con una sentenza che di fatto legalizza in Francia l'uso rituale dell'ayahuasca.\nItalia.\nIn Italia la DMT \u00e8 inserita in tabella I dell'elenco delle sostanze stupefacenti e psicotrope di cui all'art. 14 del DPR n. 309/90. Tuttavia la bevanda denominata ayahuasca non pu\u00f2 essere classificata come una droga. Le piante naturali che la compongono anche se contengono naturalmente del DMT non sono incluse in alcun elenco di sostanze vietate. L'ayahuasca \u00e8 stata dichiarata sostanza non narcotica con due sentenze della Corte di Cassazione e una nota del Ministero della Salute . Nel 2012 il possesso di ayahuasca da parte di Gianluca Curzi, membro del Santo Daime, \u00e8 stato giudicato, dopo qualche malinteso giuridico, lecito.\nPaesi Bassi.\nNei Paesi Bassi, nell'ottobre del 1999 sono stati arrestati due dirigenti del Santo Daime, a carico dei quali \u00e8 stata avviata un'istruttoria penale, che si \u00e8 risolta con una sentenza di assoluzione da parte del Tribunale di Amsterdam nel maggio del 2000.\nSpagna.\nIl principio attivo DMT \u00e8 illegale, mentre il decotto preparato dalle due piante no. La giurisdizione pone la bevanda in un'area grigia della legge.\nUcraina.\nIl parlamento ha escluso l'ayahuasca dalla lista delle sostanze proibite, delle sostanze psicotrope e dei precursori. \u00c8 dichiarato nell'atto del Ministero \u2116408 datato 23 maggio 2012.\nStati Uniti d'America.\nNegli Stati Uniti la DMT \u00e8 illegale ed \u00e8 inclusa nella Tabella I del \"Controlled Substances Act\". \u00c8\ninoltre inserita nell'elenco delle sostanze poste sotto il controllo dell'International Narcotics Control Board.\nNegli USA la Corte Suprema nel 2006 ha accolto un ricorso preliminare (\"preliminary injunction\") che permette a un'altra religione brasiliana, l'Uni\u00e3o do Vegetal (UDV), di usare la ayahuasca per i rituali. Questa decisione, come risultato di una controversia specifica riguardante l'UDV, \u00e8 valida solo per quel gruppo religioso, cosicch\u00e9 negli Stati Uniti lo status legale dell'ayahuasca rimane, in generale, in un'area grigia.\nNel giugno del 2019 il consiglio comunale di Oakland ha votato per depenalizzare l'uso di enteogeni naturali,; nel gennaio del 2020 lo ha fatto anche la citt\u00e0 di Santa Cruz in California."}
{"id": "546903", "revid": "46291", "url": "https://it.wikipedia.org/wiki?curid=546903", "title": "Campanula marchesettii", "text": "La Campanula marchesettii \u00e8 una pianta appartenente al genere Campanula.\nQuesta specie di campanula prende il nome da Carlo de' Marchesetti, botanico e naturalista triestino.\nMorfologia.\nLa campanula di Marchesetti \u00e8 una pianta perenne spontanea che si distingue dalle altre campanule per l'altezza, che raggiunge i 60\u00a0cm. \nHa il fusto dritto dal quale i fiori, di colore azzurro chiaro, partono in ogni direzione. \nLe foglie scompaiono con la fioritura, che avviene nella stagione estiva."}
{"id": "546906", "revid": "67712", "url": "https://it.wikipedia.org/wiki?curid=546906", "title": "Velare", "text": ""}
{"id": "546907", "revid": "72396", "url": "https://it.wikipedia.org/wiki?curid=546907", "title": "Pianta sempreverde", "text": "In botanica si chiamano piante sempreverdi quelle piante che, contrariamente alle caducifoglie, non lasciano cadere le foglie durante la stagione avversa, che generalmente \u00e8 l'inverno. Sono normalmente legnose, alberi e arbusti o cespugli. La caduta fogliare ed il conseguente rinnovo avvengono gradualmente, di norma durante la formazione delle gemme; le foglie possono persistere funzionali sulla pianta per pi\u00f9 anni, per un numero diverso a seconda della specie, ma comunque con il tempo vengono rinnovate.\nCaratteristiche.\nI sempreverdi sono comuni, spesso prevalenti, nei climi tropicali umidi oppure nei climi freddi, dove, per motivi opposti, la persistenza delle foglie non mette in pericolo la sopravvivenza della pianta; inoltre sono sempreverdi molte specie tipiche della macchia mediterranea.\nTra le conifere, l'unica aghifoglia a rimanere senza foglie durante l'inverno \u00e8 il larice, che infatti per questo motivo \u00e8 una caducifoglia.\nAlcune specie hanno comportamenti diversi a seconda se vivono in ambienti caldi o freddi.\nMolte specie latifoglie, ossia a lamina ampia (contrapposte ad aghifoglie), sono sempreverdi come l'ulivo (presente in gran parte dell'Italia), la sughera, il leccio, il mirto, l'alloro, il corbezzolo, il carrubo, il brugo, l'erica, ecc..."}
{"id": "546908", "revid": "49980", "url": "https://it.wikipedia.org/wiki?curid=546908", "title": "Francavilla al mare", "text": ""}
{"id": "546909", "revid": "49980", "url": "https://it.wikipedia.org/wiki?curid=546909", "title": "San Vito chietino", "text": ""}
{"id": "546911", "revid": "729019", "url": "https://it.wikipedia.org/wiki?curid=546911", "title": "Prism Records", "text": "La Prism Records \u00e8 stata una etichetta discografica statunitense fondata nel 1978. Inizialmente si trattava di una etichetta indipendente, che focalizzava il proprio lavoro discografico sulla scena dell'R&amp;B e della disco music di New York. Negli anni 1980, la Prism ottenne un contratto di distribuzione con la Warner Brothers Records e spost\u00f2 la propria attenzione sul genere hip hop che in quel periodo iniziava a farsi conoscere al di fuori dell'underground newyorkese. Nel 1989 la casa discografica si diede il nuovo nome di Cold Chillin' Records.\nCome pi\u00f9 importante sussidiaria della Warner Bros. per il genere hip hop, la Cold Chillin' pubblic\u00f2 molti tra i dischi classici del genere alla fine degli anni '80 ed all'inizio della decade successiva, tra cui i successi di artisti quali Big Daddy Kane, Biz Markie, la Juice Crew e Marley Marl.\nMentre l'hip hop negli anni '90 ha subito una evoluzione a dir poco tumultuosa, l'etichetta Cold Chillin ha cominciato ad avere problemi, lasciando successivamente la Warner e siglando un accordo con la Epic Records. Tuttavia l'etichetta ha continuato a perdere fette di mercato fino a scomparire nel 1998. Oggi il nome dell'etichetta \u00e8 utilizzato ancora sulle relative riedizioni.\nNon ci sono inoltre collegamenti tra la Prism Records qui descritta e la Prism Records bootleg CD manufacturer attiva negli anni 1994-1998, conosciuta come Dream Theater and Rush releases."}
{"id": "546920", "revid": "123739190", "url": "https://it.wikipedia.org/wiki?curid=546920", "title": "Cuono Gaglione", "text": "Vive a Roma, si dedica alla pittura dal 1959, ha studiato all'istituto d'arte di Napoli frequentando anche il Magistero di pittura dal 1965 al '71. I suoi maestri guida del colore sono stati Striccoli, Chiancone, Verdecchia, Toma, de Siena e Cajati. Durante la sua permanenza in Germania nel '71, fa parte del gruppo dei neo-espressionisti ad Heidelberg. Al suo ritorno in Italia partecipa a molte rassegne Nazionali ed estere, meritando affermazioni, riconoscimenti e premi, tra cui quello del Presidente della Repubblica, della Camera dei deputati, l'oscar della pittura in Germania, il premio Dante a Firenze, il Nettuno d'oro a Bologna, La Biennale P. Picasso a Napoli; fra i premi siciliani anche il premio Quasimodo a Modica, Valle dei Templi ad Agrigento, Mostra d'arte Sacra a Caltagirone, l'Estemporanea di Donnalucata e molti altri ancora dentro e fuori dall'isola e dai confini Nazionali.\nLe sue opere figurano in molte collezioni pubbliche e private a New York, Dublino, Parigi, Roma, Napoli, Venezia, Norimberga, Brooklyn, Bruxelles, Strasburgo, Bruges, Canada, Cile, Spagna, Buenos Aires (Museo Paternal) e decine di comuni in Italia.\nAttivit\u00e0.\nMa l'attivit\u00e0 di Gaglione non \u00e8 solo mostre e concorsi, numerosi, infatti, sono i logo da lui realizzati per i Concorsi, fra i quali quello del Coni \u201cSport per tutti\u201c, Roma '82, per i campionati mondiali juniores di pallavolo, Roma '84, per i campionati mondiali di calcio \u201cItalia 90\u201d nell'86, per il V Centenario della scoperta dell'America nell'87. Gaglione ha anche realizzato diverse copertine di libri e riviste poich\u00e9 la sua pittura \u00e8 espressione di sentimenti, poesia, pathos e memoria d'arte in cui molti autori, sia poeti, scrittori o altro, si sono specchiati.\nOpere in collezioni.\nLe sue opere figurano in collezioni pubbliche e private in numerose citt\u00e0 di tutto il mondo, in permanenza presso:\nGalleria d'arte moderna New York, Camera di Commercio Ragusa, Comuni di Giarratana, Francofonte, Modica, Pozzallo, Acerra, Sarno, Vittoria, Museo civico Caltagirone, Museo della Maschera di Pulcinella Acerra, Pinacoteca d'arte moderna Lecce, Chiese di S. M. di Betlemme Modica, S. Luca, S. Cuore Modica, Madonna delle lacrime Modica, Museo storico Diocesano Caltagirone, Istituto D'Arte Napoli, Saloni delle suore Divino Zelo Roma e e Tirana , Accademia d'arte Moderna Brescia, Museo della Fortezza di Civitella del Tronto, Museo \" Paternal \" di Maradona Buenos Aires Argentina, Galleria \" le Cour des art \" Bruxelles\nPersonali.\nDal 1995 si dedica a personali e fra queste ricordiamo:\nNapoli - Maschio Angioino, Verona - Galleria la tavolozza, Milano - la Bitta, Genova - la Mediterranea, Venezia - grand hotel centrale, Bari - art expo', Brescia - il covo, Roma - la giara, Acerra - Castello Baronale, Vittoria - Centro giovanile polivalente, Ragusa - Caff\u00e8 dell'Arte, Ragusa - salone Provincia Regionale, Parlamento Europeo di Bruxelles, Fortezza di Civitella Del Tronto, Parlamento Europeo di Strasburgo.\nQueste tre mostre dal titolo significativo \u201dPreziosi delle due Sicilie\u201d, \u201cTerra mia\u201c \u201cSicilia terra d'amuri e d'anuri\u201c sono stati dedicate alla storia negata del meridione, alle bellezze naturali e artistiche, con particolare attenzione a figure, miti e mitologia che vanno dalla magna Grecia ai giorni nostri.\nPubblicazioni.\nGaglione ha pubblicato numerosi cataloghi illustrativi e monografie delle sue opere, si ricordano fra i pi\u00f9 importanti:\nGaglione ha spaziato anche in altri campi delle arti figurative eseguendo copertine di libri e loghi per manifestazioni mondiali (anno europeo della musica, campionati mondiali di calcio e di pallavolo)\nMostre recenti.\nLe mostre pi\u00f9 recenti:"}
{"id": "546921", "revid": "39884", "url": "https://it.wikipedia.org/wiki?curid=546921", "title": "Ercole Miani", "text": "Biografia.\nVicino all'Interventismo di sinistra, allo scoppio della Prima guerra mondiale, Miani espatri\u00f2 dall'Impero austro-ungarico per arruolarsi nel Regio Esercito italiano. Inquadrato prima come soldato nel 2\u00ba rgt. Fanteria e poi nel corpo degli Arditi, partecip\u00f2 alla battaglia della Bainsizza e fu promosso sul campo capitano e decorato varie volte.\nNel dopoguerra, infiammato dal Biennio Rosso, Miani prese parte attivamente a diverse azioni dello squadrismo contro le sedi del Partito Socialista Italiano e fu tra i fondatori del Fascio di Combattimento di Trieste di cui divenne uno dei dirigenti. Prese poi parte all'Impresa di Fiume.\nFu in seguito rimosso dalla dirigenza dei Fasci dopo l'insediamento di Francesco Giunta. Il partito infatti intendeva aprirsi maggiormente alle nuove generazioni e alla borghesia triestina. In seguito Miani divenne un oppositore del fascismo, schierandosi, a partire dal 1929 con Gabriele Foschiatti in Giustizia e Libert\u00e0, ma fu subito arrestato. Durante il Ventennio fu tenuto sotto vigilanza dalla polizia.\nDopo il 25 luglio del 1943 \u00e8 tra gli organizzatori del Partito d'Azione a Trieste, impedisce che l'antifascismo si coaguli in un gruppo anti-slavo, pur avendo ben chiari i diritti degli italiani, che difende non scendendo a patti per l'annessione di Trieste alla Jugoslavia. Guida le formazioni di Giustizia e Libert\u00e0 durante l'insurrezione.\nNel 1945 \u00e8 arrestato dal vicecommissario di polizia Gaetano Collotti, che lo fece torturare anche se poi fu rilasciato per intercessione di personalit\u00e0 del fascismo. In stretto contatto con il prefetto Bruno Coceani, a nome del CLN di Trieste mantenne rapporti con l'amministrazione comunale italiana del podest\u00e0 Cesare Pagnini per fermare l'occupazione slava della citt\u00e0. La notte tra il 29 e il 30 aprile tutte le truppe tedesche ricevettero l'ordine da Odilo Globo\u010dnik di ritirarsi da Trieste per raggiungere Tolmezzo. Coceani inform\u00f2 Miani che era uno dei rappresentanti del CLN il quale il mattino successivo proclam\u00f2 l'insurrezione. Il CLN, prima dell'ingresso degli slavi, assunse i poteri e Coceani si dimise.\nNel dopoguerra, dopo l'assegnamento della Medaglia di bronzo al valor militare alla memoria di Collotti, Miani rifiut\u00f2 ogni onorificenza.\nNel 1953 fond\u00f2 l'Istituto per la storia del movimento di liberazione nel Friuli e nella Venezia Giulia, che diresse fino alla morte.\nIl ricordo.\nAd Ercole Miani sono intitolati, a Trieste, una strada ed un Centro studi-Circolo culturale"}
{"id": "546934", "revid": "125886497", "url": "https://it.wikipedia.org/wiki?curid=546934", "title": "Perineo", "text": "Il perin\u00e8o \u00e8 uno spazio anatomico, che osservato in un corpo maschile posto in posizione dorso-sacrale, detta anche \"posizione ginecologica\" (sdraiato sul dorso con le cosce e le gambe flesse e allargate), risulta delimitato in alto dallo scroto e in basso dall'ano. Una linea ideale tracciata da una tuberosit\u00e0 ischiatica all'altra la divide in una zona superiore urogenitale, che nella donna contiene la vagina e nell'uomo lo scroto, e in una zona inferiore anale. Il perineo viene spesso considerato come una zona erogena ed esogena. La sua funzione \u00e8 quella di favorire l'eiaculazione grazie al movimento del muscolo.\nHa una forma di losanga e comprende il diaframma pelvico (piano perineale profondo), detto anche trigono urogenitale (piano perineale medio), e il piano superficiale del perineo. \u00c8 costituito da un piano muscolo aponevrotico e da quello cutaneo, riccamente fornito di peli e ghiandole sebacee.\nIn profondit\u00e0 \u00e8 delimitato anteriormente dai rami ischiopubici e posteriormente dai legamenti sacrotuberosi.\nPiani del perineo.\nPiano perineale profondo o diaframma pelvico.\nPresenta la forma di un imbuto a concavit\u00e0 superiore, il cui margine anteriore \u00e8 dato dal muscolo elevatore dell'ano mentre quello inferiore dal muscolo ischio-coccigeo.\nSuperiormente a detti muscoli, si trova la fascia pelvica, derivata dalla fusione della fascia propria dei due muscoli.\nQuesta si continua posteriormente con la fascia del muscolo piriforme del bacino e poi sui lati con la fascia del muscolo otturatore interno.\nIl diaframma pelvico divide la cavit\u00e0 del piccolo bacino in due parti:\nLa fossa ischio-rettale presenta una cavit\u00e0 a forma di ferro di cavallo contenente un'abbondante quantit\u00e0 di grasso in cui decorrono diversi nervi (pudendo interno, otturatore interno, elevatore dell'ano). Essa \u00e8 chiusa in avanti per l'aderenza che il muscolo elevatore dell'ano prende sul pube mentre si apre posteriormente all'esterno nel piccolo foro ischiatico.\nPiano perineale medio o trigono uro-genitale.\nHa una forma grosso modo triangolare ed \u00e8 teso tra i labbri posteriori delle branche ischio-pubiche.\nPresenta la fascia perineale media detta legamento trasverso pelvico di Henle che \u00e8 unica nella sua parte pi\u00f9 alta mentre si sdoppia pi\u00f9 in basso.\nLo sdoppiamento porta alla formazione di un foglietto ventrale e di uno dorsale, nello spessore dei quali decorre il muscolo trasverso profondo del perineo, teso da una branca ischio-pubica all'altra. Nel trigono uro-genitale vi \u00e8 il muscolo sfintere striato dell'uretra, dipendenza del muscolo trasverso profondo.\nNella femmina il trigono uro-genitale \u00e8 percorso dalla vagina.\nNel maschio contiene le ghiandole del Cowper.\nIn entrambi decorrono nel trigono il nervo e l'arteria pudenda interna.\nPiano perineale superficiale.\n\u00c8 costituito dalla fascia perineale superficiale tesa tra i due labbri anteriori delle branche ischio-pubiche.\nEssa si continua inferiormente col foglietto ventrale di sdoppiamento della fascia perineale media; superiormente si continua come fascia del pene o come fascia della clitoride.\nNello spazio compreso tra la fascia perineale superficiale e la fascia perineale media vi \u00e8 la loggia peniena nel maschio o la loggia clitoridea nella femmina.\nIn tale spazio sono compresi rispettivamente i corpi cavernosi del pene e della clitoride.\nNella porzione pi\u00f9 bassa delle logge si trova il muscolo trasverso superficiale del perineo, teso tra le due tuberosit\u00e0 ischiatiche."}
{"id": "546937", "revid": "59785", "url": "https://it.wikipedia.org/wiki?curid=546937", "title": "Arcieparchia di Cipro", "text": "Larcieparchia di Cipro (in latino: \"Archieparchia Cyprensis Maronitarum\") \u00e8 una sede della Chiesa maronita a Cipro. Nel 2019 contava 13.000 battezzati su 842.900 abitanti. \u00c8 retta dall'arcieparca Selim Jean Sfeir.\nTerritorio.\nL'arcieparchia estende la sua giurisdizione su tutti i fedeli maroniti dell'isola di Cipro.\nSede arcieparchiale \u00e8 la citt\u00e0 di Nicosia, dove si trova la cattedrale di Nostra Signora delle Grazie.\nIl territorio \u00e8 suddiviso in 12 parrocchie.\nStoria.\nLa comunit\u00e0 maronita si \u00e8 insediata nel IX secolo nella parte settentrionale di Cipro ed ha attraversato tutte le vicissitudini della comunit\u00e0 cristiana dell'isola: l'occupazione dei Francesi (1191-1489), dei Veneziani (1489-1571) e degli Ottomani (1571-1832), riuscendo a sopravvivere e a progredire.\nUna comunit\u00e0 maronita cipriota in comunione con Roma \u00e8 segnalata fin dal XIII secolo. La serie episcopale cattolica inizia nell'anno 1357, quando nelle mani dell'arcivescovo latino di Nicosia la comunit\u00e0 maronita con il suo vescovo emette una professione di fede cattolica. Quest'unione \u00e8 confermata e rafforzata dalla bolla \"Benedictus sit Deus\" promulgata da papa Eugenio IV durante il Concilio di Basilea, Ferrara e Firenze il 7 agosto 1455.\nLa comunit\u00e0 maronita di Cipro era la pi\u00f9 numerosa comunit\u00e0 di cristiani orientali, dopo quella greca. Durante l'occupazione latina dell'isola, prima con i Lusignano e poi con i Veneziani, i maroniti crebbero di numero, grazie ai numerosi privilegi e propriet\u00e0 loro accordate dai nuovi padroni dell'isola; a loro erano sottomessi una sessantina di villaggi e, secondo le stime riportate da Hackett, il numero dei fedeli si aggirava attorno ai 180.000. Tuttavia, con l'occupazione ottomana di Cipro, la situazione peggiora per la comunit\u00e0 maronita, che vide ridursi drasticamente il numero dei fedeli e delle comunit\u00e0.\nL'arcieparchia fu eretta canonicamente nel sinodo maronita del Monte Libano del 1736. Dalla fine del XVI secolo i vescovi maroniti, che fino a quel momento avevano sempre risieduto a Nicosia, iniziarono a porre la loro sede sul continente e fecero ritorno sull'isola solo a partire dall'Ottocento. In questo periodo furono i preti latini ad occuparsi delle poche comunit\u00e0 maronite dell'isola.\nNel 1974 la Turchia ha invaso il nord della Repubblica di Cipro, occupando e detenendo illegalmente proprio la parte settentrionale del suo territorio. La comunit\u00e0 maronita ha dovuto lasciare le proprie case per trasferirsi a sud. Nella cittadina di Kormakitis (50\u00a0km da Nicosia), cuore della comunit\u00e0, tutte le chiese e gli edifici sacri ai cristiani hanno subito un cambio di destinazione, diventando magazzini, musei o persino moschee. Oggi \u00e8 l'unico centro della Repubblica turca in cui vivono ancora dei cristiani maroniti, circa 130 persone. Due villaggi sono stati trasformati in basi militari turche. Vi \u00e8 un'unica chiesa al nord, dedicata a San Giorgio, in cui \u00e8 permesso celebrare il culto.\nNel 2003 \u00e8 stata introdotta la libert\u00e0 di circolazione da una parte all'altra dell'isola, per cui i maroniti hanno potuto riallacciare i rapporti che erano stati troncati trent'anni prima.\nDal 4 al 6 giugno 2010 papa Benedetto XVI ha effettuato una visita apostolica alla comunit\u00e0 cristiana di Cipro; si \u00e8 trattato della prima volta di un papa nell'isola cipriota.\nDal 2 al 4 dicembre 2021 l'isola ha ricevuto la visita di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 su una popolazione di 842.900 persone contava 13.000 battezzati, corrispondenti all'1,5% del totale."}
{"id": "546939", "revid": "38120", "url": "https://it.wikipedia.org/wiki?curid=546939", "title": "I am what I am", "text": ""}
{"id": "546943", "revid": "181699", "url": "https://it.wikipedia.org/wiki?curid=546943", "title": "Cronogramma", "text": "Un cronogramma \u00e8 una massima o un motto latino in cui alcune lettere corrispondono a numeri romani che, sommati, danno la data dell'evento al quale il testo si riferisce.\nLe lettere-numeri sono rese accentuate, o per spessore o con l'uso di colore (oro, rosso). Nel \"cronogramma naturale\" ogni parola contiene una lettera-numero, nel \"cronogramma puro\" di ci\u00f2 nell'ordine corretto, ad esempio: AMORE MATVRITAS = MMVI = 2006. L'arte del cronogramma si \u00e8 diffusa specialmente in epoca barocca in Germania e Francia."}
{"id": "546946", "revid": "709565", "url": "https://it.wikipedia.org/wiki?curid=546946", "title": "Damon Knight", "text": "Biografia.\nAll'et\u00e0 di 17 anni si trasferisce a New York City, dove si fa notare per i suoi lavori nel campo della fantascienza.\nIl 23 febbraio 1962 sposa Kate Wilhelm, anch'essa apprezzata scrittrice di fantascienza.\nNel 2000 pubblica il suo ultimo racconto, \"Will the Real Hieronymus Bosch Please Stand Up?\", solamente su Internet.\nDal suo racconto breve \"Servire l'uomo\" (\"To Serve Man\") viene tratto l'episodio omonimo di \"Ai confini della realt\u00e0\". Lo stesso episodio viene citato da Bender nella serie animata \"Futurama\"."}
{"id": "546947", "revid": "256896", "url": "https://it.wikipedia.org/wiki?curid=546947", "title": "Reggenza Italiana del Carnaro e annessione all'Italia", "text": ""}
{"id": "546951", "revid": "287204", "url": "https://it.wikipedia.org/wiki?curid=546951", "title": "Markus Grosskopf", "text": ""}
{"id": "546952", "revid": "1305772", "url": "https://it.wikipedia.org/wiki?curid=546952", "title": "Eparchia di Sydney", "text": ""}
{"id": "546953", "revid": "256896", "url": "https://it.wikipedia.org/wiki?curid=546953", "title": "Eparchia di Saint Michael's of Sydney", "text": ""}
{"id": "546954", "revid": "536103", "url": "https://it.wikipedia.org/wiki?curid=546954", "title": "Simpatia", "text": "Il termine simpatia deriva dal greco \"sympatheia\", parola composta da \u03c3\u03c5\u03bd + \u03c0\u03ac\u03c3\u03c7\u03c9 (\"syn + pascho\" = \u03c3\u03c5\u03bc\u03c0\u03ac\u03c3\u03c7\u03c9), letteralmente \u00abpatire insieme\u00bb, \u00abprovare emozioni con...\u00bb.\nLa simpatia nasce quando i sentimenti o le emozioni di una persona provocano sentimenti simili anche in un'altra, creando uno stato di condivisione sentimentale.\nNel suo significato etimologico, il termine indica partecipazione di sofferenza o infelicit\u00e0, mentre nell'uso comune esso pu\u00f2 riferirsi anche ad emozioni positive.\nIn un senso pi\u00f9 ampio il termine pu\u00f2 estendersi alla vicinanza o attrazione verso dottrine o ideologie, quando ad esempio si dice di una persona che \u00e8 \u00absimpatizzante\u00bb di un certo indirizzo politico o sociale.\nSimpatia ed empatia.\nLo stato psicologico della simpatia ha tratti in comune con quello dell'empatia, ma anche divergenti.\nLe principali definizioni sono:\nPer questo \u00e8 possibile provare:\nSimpatia nella storia della filosofia.\nNell'antichit\u00e0 la simpatia (dal greco \"syn-patheia\", \u00absentire assieme\u00bb) veniva intesa non solo come un sentimento umano di natura psichica o emotiva, ma come una forza cosmica, capace di pervadere ogni creatura e persino gli elementi fisici. Alla base di questa forza vi era secondo gli Stoici una concordanza occulta fra i vari aspetti della realt\u00e0, dovuta alla penetrazione universale dello stesso \"Logos-Fuoco\", principio di coesione, di movimento, e di vita.\nCome in un gigantesco organismo vivente, abitato da una sola grande Anima, le varie parti dell'universo comunicavano tra loro vibrando all'unisono, attraversati dal medesimo respiro o soffio spirituale (\"pneuma\"), che creava quella interdipendenza in virt\u00f9 della quale ogni singolo accadimento si ripercuoteva su ogni altra regione del mondo.\nSimpatia era quindi il riverbero o l'influenza che un punto colpito da un evento esercitava su un altro situato anche a distanza.\nAnche secondo Plotino (205-270 d.C.) la simpatia \u00e8 \u00abcome una singola corda tesa che, toccata a un'estremit\u00e0, trasmette il movimento all'altra estremit\u00e0\u00bb. Il termine greco \"simpatia\" poteva estendersi all'animismo come nell'occultista Bolo di Mende (II secolo a.C.), il quale parlava di consonanze astrologiche, misteriosofiche e alchimistiche tra oggetti inanimati ed esseri viventi. \nNel Rinascimento l'argomento sar\u00e0 affrontato da diversi autori, tra cui Marsilio Ficino, Paracelso, Girolamo Cardano, Tommaso Campanella, Giambattista Della Porta, che concepivano un universo animato da reciproche simpatie e antipatie. \nEssi tradussero operativamente questo sapere filosofico nella pratica della magia naturale, basata in gran parte sui fenomeni simpatetici.\nIn et\u00e0 moderna i maggiori teorici del fenomeno della simpatia, sebbene limitata all'ambito sentimentale dell'essere umano, sono stati David Hume, Adam Smith, e Max Scheler. \nUn ritorno alla concezione cosmica della simpatia si \u00e8 avuto in seguito in Schopenhauer, che parla di \"Mitleid\" ossia di compassione morale per la sofferenza altrui, e nella filosofia antroposofica, per la quale la simpatia compenetra la vita soggettiva dell'anima con sentimenti di attrazione, antitetici a quelli di repulsione che invece rendono possibile il distacco proprio della conoscenza oggettiva."}
{"id": "546958", "revid": "92723", "url": "https://it.wikipedia.org/wiki?curid=546958", "title": "Eparchia di Saint-Maron de Montr\u00e9al", "text": ""}
{"id": "546959", "revid": "256896", "url": "https://it.wikipedia.org/wiki?curid=546959", "title": "Eparchia di Saint-Sauveur de Montr\u00e9al", "text": ""}
{"id": "546960", "revid": "78273", "url": "https://it.wikipedia.org/wiki?curid=546960", "title": "Eparchia di San Charbel in Buenos Aires", "text": ""}
{"id": "546962", "revid": "69432", "url": "https://it.wikipedia.org/wiki?curid=546962", "title": "Scharfes S", "text": ""}
{"id": "546963", "revid": "11694", "url": "https://it.wikipedia.org/wiki?curid=546963", "title": "Carlo della Torre Rezzonico", "text": ""}
{"id": "546964", "revid": "11694", "url": "https://it.wikipedia.org/wiki?curid=546964", "title": "Diocesi di Venezia", "text": ""}
{"id": "546967", "revid": "92723", "url": "https://it.wikipedia.org/wiki?curid=546967", "title": "Eparchia di Nuestra Se\u00f1ora de los M\u00e1rtires del Libano en M\u00e9xico", "text": ""}
{"id": "546968", "revid": "92723", "url": "https://it.wikipedia.org/wiki?curid=546968", "title": "Eparchia di Nossa Senhora do L\u00edbano em S\u00e3o Paulo", "text": ""}
{"id": "546969", "revid": "14002", "url": "https://it.wikipedia.org/wiki?curid=546969", "title": "Chiesa Maronita", "text": ""}
{"id": "546972", "revid": "17654", "url": "https://it.wikipedia.org/wiki?curid=546972", "title": "Partita perfetta", "text": ""}
{"id": "546981", "revid": "297059", "url": "https://it.wikipedia.org/wiki?curid=546981", "title": "Impotenza", "text": ""}
{"id": "546985", "revid": "74114", "url": "https://it.wikipedia.org/wiki?curid=546985", "title": "Blue Submarine No. 6", "text": ""}
{"id": "546991", "revid": "663182", "url": "https://it.wikipedia.org/wiki?curid=546991", "title": "Oscilloscope Laboratories", "text": "La Oscilloscope Laboratories \u00e8 una casa di distribuzione e produzione cinematografica, fondata nel 2008 da Adam Yauch, membro dei Beastie Boys scomparso nel 2012, e David Fenkel, ex dirigente della THINKFilm.\nStoria.\nNel 2002, Adam Yauch costruisce uno studio di registrazione a New York chiamato Oscilloscope Laboratories. Nel 2006 esce \"Awesome; I Fuckin' Shot That!\", film concerto registrato durante l'esibizione dei Beastie Boys al Madison Square Garden del 9 ottobre 2004 e prima produzione cinematografica sotto il nome Oscilloscope. Nel 2008 Yauch, insieme a David Fenkel della THINKFilm, fonda ufficialmente la sezione di distribuzione cinematografica dell'azienda, la Oscilloscope Pictures, che si occupa prevalentemente di documentari. Nel 2012 acquista i diritti del film \"Reality\" di Matteo Garrone."}
{"id": "546992", "revid": "767487", "url": "https://it.wikipedia.org/wiki?curid=546992", "title": "Fury (film 1978)", "text": "Fury (\"The Fury\") \u00e8 un film del 1978 diretto da Brian De Palma. La sceneggiatura di John Farris \u00e8 basata su un suo romanzo dallo stesso titolo.\nTrama.\nUna ragazza adolescente, Gillian Bellaver scopre di avere dei poteri psichici, quali telecinesi e percezioni extrasensoriali, che causano emorragie nelle persone che la toccano. Lei si offre per un controllo medico in una clinica, che il direttore, il Dott. McKeever, fa funzionare grazie ad un supervisore chiamato Childress. Childress ha tradito il suo amico Peter Sandza e utilizza il figlio di Sandza per ricercare le sue potenziali armi di medium, facendogli credere che il padre sia morto. Intanto Peter, sopravvissuto all'attentato ordito da Childress, cerca suo figlio. Con l'aiuto di Gillian e con quello della sua fidanzata Hester rintraccia il ragazzo, ma gli esperimenti spietati di Childress hanno fatto diventare pazzo il giovane e lui e Peter muoiono durante la loro riunione. Negli ultimi istanti di vita, il ragazzo ha un contatto psichico con Gillian e ne accresce i poteri. Quando Childress prova a convincere Gillian ad accettare il suo \"aiuto\", lei prende consapevolezza di s\u00e9 e lo uccide facendolo esplodere.\nCuriosit\u00e0.\nJim Belushi appare in una scena come ospite del \"David Letterman Show\".\nRiprese.\nGirato per lo pi\u00f9 a Chicago e nella \"Lake Forest\" dell'Illinois. Pochi altri esterni sono stati girati a Caesarea in Israele."}
{"id": "546993", "revid": "110157", "url": "https://it.wikipedia.org/wiki?curid=546993", "title": "Incardinazione", "text": "L'incardinazione \u00e8 il legame teologico e giuridico che si crea nella Chiesa cattolica tra un chierico (presbitero o diacono) e la Chiesa particolare (diocesi) in cui egli svolge il proprio servizio.\nNel momento stesso in cui una persona riceve l'ordinazione diaconale, diventa parte integrante della propria diocesi, o prelatura personale, o istituto di vita consacrata: questo vuol dire che sar\u00e0 al servizio di quella specifica comunit\u00e0 e dovr\u00e0 obbedienza al suo superiore (vescovo o altro superiore). Quindi solo attraverso la propria Chiesa particolare i chierici sono al servizio della Chiesa universale. \nGi\u00e0 nel canone VI del concilio di Calcedonia (451 d.C.) la Chiesa ha proibito le ordinazioni che non fossero in funzione di un popolo (cio\u00e8 senza incardinazione): da allora non sono mai stati ammessi chierici girovaghi o acefali, che non avessero cio\u00e8 un proprio concreto riferimento ad un territorio e ad un superiore.\nAttualmente l'incardinazione \u00e8 regolata dai canoni 265-272 del Codice di diritto canonico, dove vengono stabilite anche le procedure e le condizioni perch\u00e9 un chierico possa \"trasferirsi\", cio\u00e8 cambiare la propria appartenenza: occorre che egli riceva una lettera di escardinazione dal primo superiore e una lettera di incardinazione dal nuovo superiore. \nTuttavia la lettera di escardinazione non ha alcun effetto finch\u00e9 non sia ottenuta la nuova incardinazione: questo proprio per impedire che un chierico possa trovarsi senza alcun legame."}
{"id": "546998", "revid": "124320312", "url": "https://it.wikipedia.org/wiki?curid=546998", "title": "James Spader", "text": "\u00c8 diventato noto grazie alla partecipazione in alcuni film di successo come \"Sesso, bugie e videotape\" (con cui vinse il premio per il migliore attore al Festival di Cannes), \"Calda emozione\", \"Stargate\", \"Crash\", \"Secretary\" e \"\".\nNella sua carriera ha ricevuto tre nomination ai Golden Globe per il miglior attore in una serie drammatica e vinto tre Emmy Award per il suo ruolo di Alan Shore nella serie TV \"The Practice - Professione avvocati\" e il suo \"spin-off\" \"Boston Legal\". Dal 2013 interpreta il personaggio di Raymond \"Red\" Reddington nella serie televisiva \"The Blacklist\".\nBiografia.\nJames Spader ha frequentato la Brooks School di Andover nel Massachusetts, dove suo padre, Todd Spader, insegnava. La famiglia viveva nel campus e Spader era uno degli studenti pi\u00f9 famosi della scuola. Successivamente ha frequentato la Phillips Academy, ma ha abbandonato i corsi (durante l'undicesimo anno) trasferendosi a New York per seguire la sua vocazione di attore.\nHa conosciuto la sua futura moglie, Victoria, mentre lavorava in uno studio di yoga poco dopo essersi trasferito a New York nei primi anni ottanta. Lei spesso lo accompagnava nei suoi viaggi, sia sul set dei film sia soltanto sulla strada che lo portava alla \"location\". Si sono sposati nel 1987 ed hanno avuto due figli, Sebastian (1989) ed Elijah (1992). Hanno divorziato nel 2004. Dal 2002 \u00e8 legato all'attrice Leslie Stefanson, da cui ha avuto un figlio, Nathaneal nel settembre 2008.\nSpader ha spesso recitato in ruoli di yuppie apparentemente normale (oppure in uno stato di evidente stress per il mancato sfogo delle tensioni interiori) che sotto l'apparenza per bene nasconde vari tipi di deviazione sessuale. Spader comincia la sua carriera in questi ruoli con \"Bella in rosa (Pretty in Pink)\" nel 1986.\nHa anche interpretato il ruolo di Alan Shore, l'eccentrico avvocato presente prima nella serie \"The Practice - Professione avvocati\", ideata da David E. Kelley per il network ABC (ruolo per cui vinse un Emmy Award), e poi protagonista dello spin-off \"Boston Legal\", per il quale vinse un altro Emmy nel 2005, diventando cos\u00ec uno dei pochi attori ad aver vinto due Emmy interpretando lo stesso personaggio in due serie differenti, (un altro \u00e8 stato il co-protagonista di Boston Legal William Shatner, stella di Star Trek).\nDal 2011 al 2012 recita in 25 episodi della serie tv \"The Office\", interpretando il personaggio di Robert California, eccentrico amministratore delegato dell'azienda Sabre. Dal 2013 interpreta il personaggio di Raymond \"Red\" Reddington, nella serie televisiva \"The Blacklist\", un ricercato che si costituisce all'FBI con l'intento di far arrestare i peggiori criminali con i quali ha avuto a che fare nel corso della sua carriera. Nel 2015 ha interpretato il \"villain\" Ultron nel sequel di \"The Avengers\", intitolato \"\" del Marvel Cinematic Universe.\nPremi e riconoscimenti.\nPremio Emmy\nDoppiatori italiani.\nNelle versioni in italiano delle opere in cui ha recitato, James Spader \u00e8 stato doppiato da:\nNei prodotti nei quali ha partecipato come doppiatore, \u00e8 stato sostituito da:"}
{"id": "547005", "revid": "767487", "url": "https://it.wikipedia.org/wiki?curid=547005", "title": "Eugene Gore", "text": "\u00c8 conosciuto per avere collaborato con i Beastie Boys dal 1993 al 1995. Il suo nome rientra tra gli autori di due degli album dei \"Beasties\": Ill Communication, del 1994, e The In Sound from Way Out!, raccolta di pezzi strumentali del gruppo, risalente al 1996.\nCuriosit\u00e0.\nIl dodicesimo brano dell'album Ill Communication, quasi interamente suonato da Eugene, prende il nome di \"Eugene's Lament\"."}
{"id": "547006", "revid": "92723", "url": "https://it.wikipedia.org/wiki?curid=547006", "title": "Gian Francesco Fortunati", "text": "Ricevette i suoi primi insegnamenti musicali da Omobono Nicolini, maestro al cembalo presso i teatri del Ducato di Parma, a Piacenza. Nel 1767 fu operativo presso la corte ducale di Parma e nel 1769 si rec\u00f2 a Bologna, dove si perfezion\u00f2 con Giovanni Battista Martini. Nello stesso anno a Parma rappresent\u00f2 la sua prima opera, \"I cacciatori e la vendilatte\", con la quale ottenne un discreto successo. In conseguenza di ci\u00f2 ottenne il posto di maestro di cappella della corte ducale, in sostituzione di Tommaso Traetta, che era partito l'anno precedente per la Russia. Nel 1780 fu inoltre nominato direttore del teatro della citt\u00e0 e nel 1787 \"maestro delle reali principesse di Parma\". Negli anni successivi viaggi\u00f2 a Dresda e a Berlino per rappresentare le sue opere. Torn\u00f2 definitivamente a Parma, dove rimase fino alla morte.\nLavori.\nOpere.\n\"Le opere sono elencate in ordine cronologico; l'anno e la citt\u00e0 si riferiscono alla prima rappresentazione.\""}
{"id": "547007", "revid": "399", "url": "https://it.wikipedia.org/wiki?curid=547007", "title": "Adolfo Granduca di Lussemburgo", "text": ""}
{"id": "547008", "revid": "78273", "url": "https://it.wikipedia.org/wiki?curid=547008", "title": "Charlotte Granduchessa di Lussemburgo", "text": ""}
{"id": "547009", "revid": "399", "url": "https://it.wikipedia.org/wiki?curid=547009", "title": "Guglielmo IV Granduca di Lussemburgo", "text": ""}
{"id": "547010", "revid": "181541", "url": "https://it.wikipedia.org/wiki?curid=547010", "title": "Henri Granduca di Lussemburgo", "text": ""}
{"id": "547011", "revid": "78273", "url": "https://it.wikipedia.org/wiki?curid=547011", "title": "Jean Granduca di Lussemburgo", "text": ""}
{"id": "547012", "revid": "399", "url": "https://it.wikipedia.org/wiki?curid=547012", "title": "Maria Adelaide Granduchessa di Lussemburgo", "text": ""}
{"id": "547016", "revid": "1543377", "url": "https://it.wikipedia.org/wiki?curid=547016", "title": "D/visual", "text": "d/visual incorporated \u00e8 una societ\u00e0 con sede a Tokyo, nata nel 2002 col nome d/world. Questa fu fondata da Dynamic Planning e dal gruppo Marubeni, ma dopo il ritiro di quest'ultima dall'ambito dell'animazione, Federico Colpi e Kazuhiko Murata ne acquisirono la propriet\u00e0, rinominandola d/visual. Il marchio d/world continua a essere utilizzato per il sito web.\nAttivit\u00e0.\nIn Italia, ma anche in molti paesi asiatici (Hong Kong, Taiwan ecc.) ed europei (Italia, Francia, Belgio, Spagna, Portogallo, Paesi Bassi ecc.) ha pubblicato manga, anime e prodotti a essi collegati (come gadget e cd musicali). \u00c8 conosciuta per aver pubblicato numerose opere di illustri autori giapponesi del passato, come Shigeru Mizuki e Sh\u014dtar\u014d Ishinomori, le edizioni deluxe di grandi successi come Ken il Guerriero, Slam Dunk e Appleseed e per avere avuto il pi\u00f9 vasto catalogo dei lavori di G\u014d Nagai in italiano. Le pubblicazioni della d/visual sono state caratterizzate da una grande cura formale, come nell'edizione de Le Rose di Versailles, contraddistinta da un vastissimo apparato critico. Il 25 marzo 2021 ha annunciato sul proprio un accordo con Disney che le consente di diventare il primo editore in Giappone a pubblicare i fumetti legati a Topolino. Il 31 marzo ha annunciato il lancio di PK - Paperinik New Adventures e di Mickey Mouse Mystery Magazine, rendendo pubbliche le cover dei primi sei volumi delle due serie. La pubblicazione primaria avviene in digitale.\nNel 2011 d/visual ha ceduto tutte le attivit\u00e0 di publishing cartaceo e audiovisivo per concentrarsi solo sui contenuti digitali per i mercati asiatici e sulla produzione cinematografica e di animazione, abbandonando completamente il mercato europeo. Il catalogo editoriale per l'Italia \u00e8 stato rilevato da GP Publishing, mentre l'unica serie home-video in lingua italiana che d/visual trattava come distributore, \"Ufo Robot Goldrake\", \u00e8 stata interrotta al decimo DVD a causa di un contenzioso tra i due editori Dynamic Planning e Toei Animation.\nNell'ambito della produzione, d/visual ha prodotto il primo cortometraggio giapponese interamente realizzato in computer grafica, \"Cutie Honey\" (2001) diretto da Hiroyuki Kitakubo su sceneggiatura di Dai Sat\u014d (rimasto incompleto dopo che Dynamic Planning licenzi\u00f2 i diritti cinematografici a Hideaki Anno); ha inoltre creato alcune delle scene principali di \"Shin Godzilla\", sempre di Hideaki Anno, di \"Patlabor: Reboot\" e di \"\"; i videogiochi \"Gravity Daze\" e \"Fire Emblem Heroes\"; gran parte degli episodi della saga di \"Garo\"; e numerosi film pubblicitari per Toyota e Sony. Federico Colpi \u00e8 anche citato come collaboratore della produzione di \"Hayao Miyazaki: Never Ending Man\".\nIn Asia \u00e8 conosciuta anche per le sue fumetterie e gallerie d'arte (Taiwan, Thailandia, Cina, Hong Kong, Singapore ecc.), per l'attivit\u00e0 di ristorazione (Taiwan, Thailandia) e per la progettazione e produzione di gadgets legati all'animazione. I suoi studi si trovano a Taipei (Taiwan) e Bangkok (Thailandia).\nPubblicazioni in Giappone.\nIn Giappone d/visual pubblica i seguenti titolo con l'etichetta d/books:\nPubblicazioni in Italia.\nIn Italia d/visual ha pubblicato i seguenti titoli con l'etichetta d/books:"}
{"id": "547017", "revid": "599013", "url": "https://it.wikipedia.org/wiki?curid=547017", "title": "Bandiera della Repubblica C\u00e8ca", "text": ""}
{"id": "547018", "revid": "38120", "url": "https://it.wikipedia.org/wiki?curid=547018", "title": "D/Visual", "text": ""}
{"id": "547023", "revid": "375960", "url": "https://it.wikipedia.org/wiki?curid=547023", "title": "Tibetan Mastiff", "text": ""}
{"id": "547024", "revid": "1782831", "url": "https://it.wikipedia.org/wiki?curid=547024", "title": "\u00c4ia da respi\u00e2 - Genova canta De Andr\u00e9", "text": "\u00c4ia da respi\u00e2 - Genova canta De Andr\u00e9 (in italiano: \"Aria da respirare\") \u00e8 una raccolta di brani di Fabrizio De Andr\u00e9 cantati da altri artisti genovesi in un evento tenutosi al Porto Antico di Genova il 21 giugno 1999.\nTutto il lavoro \u00e8 stato registrato, edito, mixato e masterizzato da Sergio Barlozzi."}
{"id": "547025", "revid": "6449", "url": "https://it.wikipedia.org/wiki?curid=547025", "title": "Cobra egiziano", "text": ""}
{"id": "547033", "revid": "38120", "url": "https://it.wikipedia.org/wiki?curid=547033", "title": "\u00c4ia da respi\u00e2 - Genova canta De Andr\u00e8", "text": ""}
{"id": "547035", "revid": "154893", "url": "https://it.wikipedia.org/wiki?curid=547035", "title": "Aia da respia - Genova canta De Andr\u00e8", "text": ""}
{"id": "547036", "revid": "15756", "url": "https://it.wikipedia.org/wiki?curid=547036", "title": "Luoghi dell'Universal Century", "text": "Questo \u00e8 un elenco di luoghi della linea temporale dell'Universal Century della metaserie di \"anime\" e \"manga\" \"Gundam\".\nLa Sfera Terrestre.\nLa Terra.\nSebbene una grande percentuale della popolazione terrestre si sia trasferita nello spazio, la terra \u00e8 ancora abitata. \u00c8 rimasto sulla Terra chi ha ricevuto il permesso di tornarvi e viverci o chi in primo luogo non l'ha mai abbandonato. La terra \u00e8 ancora divisa in sette continenti e ognuno possiede luoghi degni di nota.\nCalifornia Base.\nCalifornia Base era massiccia installazione navale composta da 20 grandi basi sulla costa californiana, era la sede dei pi\u00f9 grossi cantieri navali della Federazione Terrestre. Dopo essere stata catturata dalle forze del Principato di Zeon durante la \"Guerra di un anno\" venne trasformata per produrre sottomarini per le forze di Zeon. Venne ricatturata dalle forze della Federazione durante l'ultimo mese di guerra.\nJaburo.\nJaburo era la sede dei quartier generali delle Forze Federali Terrestri, \u00e8 un massiccio complesso sotterraneo nel cuore del Brasile, la sua posizione esatta era un segreto, in modo simile a quello della moderna Area 51. Nelle sue caverne era ospitata una citt\u00e0 di discrete dimensioni, insieme con fabbriche, cantieri per astronavi e molti altri impianti. Le prime fabbriche di mobile suit della Federazione erano situate qui, e durante la guerra di un anno produssero centinaia, se non migliaia, di mobile suit, tra cui numerosi Gundam.\nJaburo fu spesso un bersaglio per l'esercito di Zeon, ma a causa della sua inusuale locazione un assalto frontale si dimostr\u00f2 difficile. Nelle prime fasi della guerra di un anno, Zeon inizi\u00f2 l'operazione British, un tentativo di far cadere una colonia sul Brasile nel tentativo di distruggere Jaburo, ma il tentativo fall\u00ec quando la colonia si spezz\u00f2 sopra il Pacifico e fin\u00ec in Australia. Dopo questo fallimento Zeon decise che l'unica maniera di eliminarla era un assalto frontale, a questo scopo venne studiato un assalto con battaglioni multipli di mobile suit appoggiati da un super potente mobile armor progettato nell'Asia orientale da Ginias Sahalin. Comunque prima di poter implementare questo piano Zeon cominci\u00f2 a perdere terreno di fronte alla Federazione e Ginias impazz\u00ec distruggendo il team del progetto Apsalus e prendendo per s\u00e9 il mobile armour progettato (come raccontato in \"\"). L'altra maggiore mancanza di questa strategia era che le forze terrestri di Zeon non erano riuscite a confermare l'esatta posizione di Jaburo.\nUn attacco di sorpresa venne comunque condotto da Char Aznable e dalle sue forze il 30 novembre UC 0079, dopo aver seguito la \"Base Bianca\" fino a Jaburo. L'assalto si dimostr\u00f2 per\u00f2 devastante per le forze di Zeon che avevano avuto poco tempo per preparasi e non disponevano di rinforzi, mentre da parte sua la Federazione aveva appena messo in campo numerosi nuovi Gundam, tra cui il RX-78-6 Gundam Mudrock insieme a numerosi battaglioni di RGM-79 GM, inoltre erano presenti anche la \"Base Bianca\" con il suo RX-78-2 Gundam pilotato da Amuro Ray. Le forze di Char vennero respinte.\nNell'UC 0087, durante il conflitto Gryps, le forze dei Titans forces autodistrussero la base con una bomba nucleare, per impedirne la cattura da parte dell'AEUG.\nKimberlite Base.\nSituata in Africa orientale, era una miniera di diamanti abbandonata. Alla fine della Guerra di un anno, divenne la base di un manipolo di nostalgici di Zeon, guidati da Neuen Bitter. Durante i primi giorni dell'operazione Stardust, Anavel Gato cerc\u00f2 aiuto in questo impianto mentre tentava di fuggire nello spazio. Gli uomini di Bitter coprirono il suo lancio prima di arrendersi alla Federazione.\nKilimanjaro.\nDopo l'abbandono di Jaburo nell'UC 0087 i Titans spostarono il loro quartier generale terrestre in un nuovo impianto situato nel Kilimanjaro, usando una base in Nuova Guinea come punto di trasferimento. La base sarebbe stata attaccata dall'AEUG e da Karaba alla fine dello stesso anno.\nDakar.\nDakar fu sede dell'Assemblea della Federazione Terrestre durante il periodo del conflitto Gryps. Successivamente all'attacco contro la base del Kilimanjaro, Char Aznable pronunci\u00f2 un discorso all'assemblea denunciando al mondo le azioni dei Titans.\nAsia.\n\"\" si svolge in gran parte nell'Asia sudorientale.\nHong Kong.\nHong Kong \u00e8 la sede di Luio and Company, un sostenitore dell'organizzazione Karaba durante il conflitto Gryps. I Titans inviarono il massiccio Psycho Gundam all'interno della citt\u00e0 nel tentativo di forzare le forze di Karaba a abbandonare l'\"Au\u00f0humla\" o a arrendersi. Nel film \"\" Hong Kong era il bersaglio dell'operazione Axis drop (destinata a far cadere l'asteroide Axis sulla Terra).\nAntartide.\nLa Federazione possedeva qui una base creata nel dicembre UC 0079. Le Forze Federali stazionate nell'Antartide ottennero abbastanza tempo per permettere il lancio nello spazio del RX-78NT-1 Gundam NT-1 \"Gundam Alex\"\nOdessa.\nOdessa era sede di una delle principali basi di Zeon durante la guerra di un anno, sotto il diretto comando di MaQube. Nella zona si trovano diverse miniere di risorse minerali. La Federazione lanci\u00f2 la sua pi\u00f9 importante campagna militare terrestre contro Odessa.\nBelfast.\nSede di un porto controllato dalla Federazione, la \"Base Bianca\" attracc\u00f2 a Belfast per riparazioni e rifornimento, per proseguire verso Jaburo. Lo squadrone Mad Angler di Char Aznable attacc\u00f2 con dei mobile suit anfibi la Base Bianca riuscendo a introdurre una spia a bordo.\nDublino.\nSubito dopo il conflitto di Gryps, la leadership della Federazione della Terra \u00e8 stata trasferita a Dublino. Durante parte delle fasi finali della Prima Guerra Neo Zeon, per costringere la Federazione Terrestre a seguire le sue richieste, Haman Karn manovr\u00f2 una colonia in Orbita Terrestre. Il suo obiettivo era Dublino, la citt\u00e0 che \u00e8 stata la capitale dell'Irlanda dal 12a secolo\nAustralia.\nSidney.\nSydney venne eliminata dalla caduta di una stazione spaziale originariamente destinata contro la base di Jaburo. L'impatto elimin\u00f2 Sydney e il 16% delle terre emerse dell'Australia.\nBase Torrington.\nBase Torrington \u00e8 una base della Federazione situata in Australia. Il 13 ottobre UC 0083, resti del Principato di Zeon l'attaccarono rubando l'RX-78GP02A Gundam \"Physalis\" che vi si trovava per essere sottoposto a test di uso terrestre.\nNuova Guinea.\nI Titans stabilirono una base temporanea in Nuova Guinea come appoggio per il trasferimento dai quartieri generali di Jaburo ai nuovi quartieri nel Kilimanjaro. Questa base forn\u00ec un supporto limitato al \"Sudori\" nel suo tentativo di ricatturare l'\"Auldhumla\" a Hong Kong.\nColonie spaziali.\nLe colonie spaziali sono situate nei cinque punti di Lagrange del sistema Terra-Luna. Nella maggior parte dei casi ogni punto di Lagrange \u00e8 sede di uno o pi\u00f9 gruppi di colonie. Le colonie individuali sono dette Bunches, mentre un gruppo di colonie che occupa lo stesso punto di Lagrange viene detto collettivamente Side. Poich\u00e9 i Side a volte condividono un singolo punto di Lagrange \u00e8 a volte possibile avere due Side in orbita ravvicinata uno attorno all'altro. Tutte le colonie nell'Universal Century sono colonie spaziali tipo \"Island 3\" di O'Neill, eccetto per le colonie di tipo \"chiuso\" di Side 3\nNei primi 50 anni dell'Universal Century vennero costruite e poste in orbita nei punti di Lagrange le varie colonie spaziali, cos\u00ec come venne colonizzata la Luna. su 11 miliardi di persone nove vivevano nelle colonie spaziali o sulla Luna. Nell'UC 0051 la Federazione congel\u00f2 i piani per lo sviluppo di altre colonie e nell'UC 0084 riorganizz\u00f2 i Side rimanenti nei differenti punti di Lagrange. In seguito alla riorganizzazione dei Side la Federazione annunci\u00f2 che lo status quo sarebbe stato mantenuto. Nella seconda met\u00e0 del secondo secolo dell'Universal Century riprese la costruzione di nuove colonie.\nSide 1.\nSide 1 \u00e8 chiamata Zarn, ed \u00e8 il Side capitale della Federazione Terrestre nello spazio. Questo Side si trova nel punto di Lagrange L5 e fu uno dei primi attaccati da Zeon durante la guerra di un anno\nColonie note:\nSide 2.\nSide 2 \u00e8 chiamato Hatte, ed \u00e8 situato nel punto di Lagrange L4. Questo fu uno dei primi Side a essere attaccati da Zeon durante la guerra di un anno. Secondo alcuni esperti la colonia usata per l'operazione British potrebbe essere appartenuta al Side 2. Successivamente questo side adott\u00f2 il nome di impero Zanscare.\nColonie note:\nSide 3.\nSide 3 \u00e8 situata dietro alla Luna nel punto di Lagrange L2 ed \u00e8 conosciuta come Munzo. Side 3 fu il solo tipo a non usare le colonie del tipo \"aperto\". Vennero invece utilizzate colonie del tipo \"chiuso\" in cui non venivano installati pannelli di vetro del \"cielo\" ed erano composte di un cilindro interamente chiuso senza vista sullo spazio aperto. Questo permetteva a ogni colonia di ospitare una quantit\u00e0 maggiore di persone.\nForse il pi\u00f9 conosciuto di tutti i Side, Side 3 fu la patria di Zeon Zum Deikun, che insipir\u00f2 la popolazione di Side 3 a dichiarare la propria indipendenza dalla Federazione Terrestre. Conosciuta come Repubblica di Zeon, e pi\u00f9 tardi come Principato di Zeon, questo Side inizi\u00f2 una mortale guerra di indipendenza contro la Federazione Terrestre nell'UC 0079. Side 3 ricevette colonie aggiuntive nell'UC 0082 e ancora nell'UC 0083 come parte del Colony Reclamation Project, che cercava di ridurre il sovraffollamento di Side 3. Infine si riunirono alla Federazione nell'UC 0100.\nColonie note:\nSide 4.\nSide 4 \u00e8 conosciuto come \"Mua\", ed \u00e8 situato nel punto di Lagrange L5. Durante la riorganizzazione dei Side nell'UC 0084, il Side 5 venne spostato nel punto di Lagrange L1. Le colonie d Side 4 furono le prime ad essere attaccate da Zeon durante la \"Guerra di un anno\". Il Side venne ricostruito come \"Frontier Side\" in \"Mobile Suit Gundam F91\".\nColonie note:\nSide 5.\nSide 5 \u00e8 conosciuto come \"Loum\" ed \u00e8 situato nel punto di Lagrange L1. Durante la riorganizzazione dei side nell'UC 0084, le colonie del Side 5 furono spostate nel punto di Lagrange L4. Durante la guerra di un anno questo side divenne il campo di battaglia tra Zeon e la Federazione quando Zeon tent\u00f2 di catturare una colonia da far cadere sulla terra. Quando le forze della Federazione, condotte dal generale Revil, intercettarono le forze di Zeon, condotte da Dozle Zabi, scoppi\u00f2 una grande battaglia, vinta infine da Zeon. L'intera battaglia venne successivamente chiamata battaglia di Loum. Alla fine della guerra di un anno la sede della battaglia venne chiamata \"shoal zone\".\nColonie note:\nSide 6.\nSide 6 \u00e8 conosciuto come \"Riah\", ed \u00e8 situato nel punto di Lagrange L4. Side 6 dichiar\u00f2 l'indipendenza dalla Federazione Terrestre nell'aprile UC 0077, riuscendo a ottenerla grazie al sostegno di Zeon e rinominandosi \"Riah Republic\". Allo scoppio della guerra di un anno la Repubblica di Riah dichiar\u00f2 la propria neutralit\u00e0 e riusc\u00ec a evitare la maggior parte delle battaglie della guerra. Come raccontato in \"Mobile Suit Gundam 0080\" venne presa di mira da Zeon negli stadi finali della guerra di un anno dopo che vi venne scoperta un centro di ricerca e sviluppo della Federazione Terrestre (pur dichiarandosi neutrale, Side 6 aveva cominciato a collaborare segretamente con la Federazione). Successivamente venne rioccupata dalla Federazione stessa. Durante la riorganizzazione dei Side dell'UC 0084 venne spostata al punto di Lagrange L5.\nColonie conosciute:\nSide 7.\nSide 7 \u00e8 conosciuto come \"Noah\" ed \u00e8 situata nel punto di Lagrange L3. All'epoca della guerra di un anno Side 7 consisteva di una singola, incompleta colonia spaziale, che ospitava una base di ricerca e sviluppo della Federazione coinvolta con la costruzione del primo prototipo di Gundam. Questo side divenne famoso nel settembre UC 0079 quando la \"Base Bianca\" e i suoi mobile suit respinsero gli attacchi di Zeon, nella prima battaglia tra mobile suit all'interno di una colonia.\nColonie note:\nSide 8.\nIl Side 8 \u00e8 l'ultima aggiunta alla cronologia dell'Universal Century, non compare prima dell'UC 0223. Questo \u00e8 un side agricolo ed \u00e8 situato nel punto di Lagrange L1.\nLuna.\nVon Braun.\nLa prima e pi\u00f9 grande citt\u00e0 della Luna, che prende il nome dallo scienziato tedesco Wernher Von Braun, e che venne costruita sul sito dell'atterraggio dell'Apollo 11. \u00c8 una citt\u00e0 industriale specializzata nella produzione di macchinari pesanti. Durante la guerra di un anno fu controllata dalla Federazione Terrestre, di cui fa parte insieme al resto della Luna\n\u00c8 anche la sede del quartier generale dell'Anaheim Electronics e di molti dei suoi uffici secondari. Fu qui che venne sviluppato il programma di prototipi di mobile suit del Gundam Development Project nell'UC 0083. Si dice che chi controlla Von Braun controlla la Luna. La \"Albion\" attracc\u00f2 a Von Braun durante il suo inseguimento della Delaz Fleet nel novembre UC 0083. Nell'UC 0087 i Titans lanciarono l'operazione Apollo, forzandosi la strada in Von Braun per scacciarne fuori l'AEUG.\nGranada.\nUna fortezza del principato di Zeon durante la \"Guerra di un anno\". La Federazione acconsent\u00ec a incontrarsi con i rappresentanti di Zeon nel gennaio dell'UC 0080 dopo aver sentito voci di una flotta che avrebbe potuto trovarsi qui. Il Cyclops Team di Zeon vi fece base brevemente prima di partire per Side 6 e dare inizio all'Operazione Rubicone. Serv\u00ec anche da quartier generale per l'AEUG durante l'UC 0087.\nAmman.\nSede di un ufficio secondario della Anaheim Electronics. Le forze di AEUG ricevettero supporto da Amman quando i Titans erano in agguato vicino a Granada.\nAsteroidi.\nLuna II.\nUn asteroide minerario, originalmente conosciuto come Juno, utilizzato per la costruzione di colonie spaziali. Nell'UC 0060 divenne il quartier generale delle Forze Spaziali della Federazione Terrestre e serv\u00ec da base navale e punto di raccolta per la Federazione. Nell'UC 0070 la base venne spostata nel punto di Lagrange L3 per aiutare nella costruzione della nuova Side 7. Durante la guerra di un anno l'asteroide divenne l'ultima base nello spazio della Federazione Terrestre.\nSolomon Salomone /Konpei Island.\nUno dei tre asteroidi che il Principato di Zeon us\u00f2 come punto di raccolta. \u00c8 situato nel punto di Lagrange L5, tra le rovine di Side 1. Il 24 dicembre UC 0079 vi venne combattuta una massiccia battaglia in cui perse la vita Dozle Zabi. Inoltre le Forze Spaziali della Federazione Terrestre utilizzarono nel combattimento con Zeon il loro prototipo di arma di distruzione di massa - il Solar System. Poco dopo la Federazione Terrestre lo conquist\u00f2 rinominando la base Konpei Island. Nell'UC 0083, l'asso di Zeon Anavel Gato utilizz\u00f2 il RX-78GP02 Gundam Physalis per attaccare la Rivista Navale a Konpei con una testata nucleare MK-82, distruggendo o mettendo in avaria i due terzi delle forze della Federazione che vi presero parte..\nA Baoa Qu/Gate of Zedan.\nUno dei tre asteroidi che Zeon us\u00f2 come punto di raccolta. Nell'ultimo giorno dell'UC 0079 vi venne combattuta una massiccia battaglia nella quale morirono sia Gihren Zabi che Kycilia Zabi. Le forze del Principato di Zeon si arresero poco dopo. Successivamente la Repubblica di Zeon trasfer\u00ec A Baoa Qu ai Titans, che la rinominarono Gate of Zedan (\"Cancello di Zedan\") e la usarono come quartier generale fino a che non fu speronato e distrutto dal molto pi\u00f9 grosso asteroide Axis.\nAxis.\nUna massiccia colonia mineraria che serviva come punto di transito per la Jupiter Energy Fleet. Nell'UC 0080, in seguito alla conclusione della guerra di un anno, divenne la casa di circa 30,000 rifugiati politici dell'ex Principato di Zeon. Venne spostato verso la Terra nell'UC 0080 e serv\u00ec da quartier generale per il movimento di Axis/Neo-Zeon, prima sotto il comando di Haman Kahn e quindi di Char Aznable.\nIn seguito alla prima guerra di Neo-Zeon, la Federazione Terrestre prese il controllo di Axis, ma nell'UC 0093 lo vendette ai Neo-Zeon di Char Aznable in cambio della resa di Neo-Zeon dopo la . Invece di arrendersi Aznable prese il controllo dell'asteroide in un tentativo di farlo cadere sulla Terra, per scatenare una nuova era glaciale e forzare la migrazione della popolazione terrestre nello spazio. Londo Bell riusc\u00ec a ingaggiare Neo-Zeon nell'orbita terrestre e a dividerlo in due parti mediante cariche esplosive. Sebbene ci\u00f2 divise l'asteroide ebbe l'effetto collaterale di decelerare il pezzo posteriore, che venne intercettato dal RX-93 Nu Gundam di Amuro Ray.\nLuna 5.\nUn asteroide minerario. Le forze di Neo Zeon di Char Aznable se ne impossessarono e lo fecero cadere su Lhasa nel Tibet.\nPezun.\nAsteroide situato tra Side 2 e Side 5, sede di un laboratorio Newtype e della base federale ammutinatasi nell'UC 0088 per opera dei \"New Desides\" in Gundam Sentinel.\nOltre la Sfera Terrestre.\nMarte.\nMarte \u00e8 comparso nella serie di manga \"Gundam F90\". Dopo la guerra di un anno una parte della flotta di Zeon che sfugg\u00ec dalla sfera terrestre stabil\u00ec una base di operazioni su Marte, anzich\u00e9 recarsi ad Axis. Pi\u00f9 tardi avrebbero accettato rifugiati dal secondo movimento Neo-Zeon, ma sarebbero rimasti isolati, senza farsi coinvolgere fino al momento in cui avrebbero iniziato il conflitto con la Federazione dell'UC 0120. Fu a questo punto che il gruppo Mars Zeon, come furono chiamati, aveva trasformato il monte Olimpo in un gigantesco \"mass-driver\".\nGiove.\nGiove \u00e8 la fonte dell'Elio-3, un elemento critico per i reattori a fusione Minovsky. La \"Jupiter Energy Fleet\" viaggia tra la Terra e Giove per raccogliere l'Elio-3, ma si conosce poco della vita su Giove all'epoca della guerra di un anno. Paptimus Scirocco comand\u00f2 l'ammiraglia della Jupiter Energy Fleet, la \"Jupitoris\" e venne considerato dai suoi alleati terrestri dei Titans come pi\u00f9 alieno dei loro nemici spaziali, dato il molto tempo che ha trascorso nell'orbita di Giove.\nNell'UC 0133 l'Impero di Giove, che aveva membri nella Jupiter Energy Fleet, progett\u00f2 di conquistare la Terra, ma i suoi piani vennero fermati dalla Crossbone Vanguard."}
{"id": "547037", "revid": "154893", "url": "https://it.wikipedia.org/wiki?curid=547037", "title": "Aia da respia - Genova canta De Andr\u00e9", "text": ""}
{"id": "547038", "revid": "38120", "url": "https://it.wikipedia.org/wiki?curid=547038", "title": "Aia da respia", "text": ""}
{"id": "547039", "revid": "38120", "url": "https://it.wikipedia.org/wiki?curid=547039", "title": "\u00c4ia da respi\u00e2", "text": ""}
{"id": "547040", "revid": "38120", "url": "https://it.wikipedia.org/wiki?curid=547040", "title": "\u00c4ia da respia", "text": ""}
{"id": "547042", "revid": "38120", "url": "https://it.wikipedia.org/wiki?curid=547042", "title": "Aia da respi\u00e2", "text": ""}
{"id": "547044", "revid": "158913", "url": "https://it.wikipedia.org/wiki?curid=547044", "title": "The fury", "text": ""}
{"id": "547052", "revid": "17351", "url": "https://it.wikipedia.org/wiki?curid=547052", "title": "SAAB 2000", "text": ""}
{"id": "547054", "revid": "44939", "url": "https://it.wikipedia.org/wiki?curid=547054", "title": "Succinato - coenzima Q riduttasi", "text": ""}
{"id": "547058", "revid": "287204", "url": "https://it.wikipedia.org/wiki?curid=547058", "title": "Gstaad", "text": "Gstaad (toponimo tedesco) \u00e8 una frazione del comune svizzero di Saanen, nel Canton Berna (regione dell'Oberland, circondario di Obersimmental-Saanen).\nCultura.\nL'Istituto Le Rosey, prestigioso collegio privato, ha la propria sede invernale a Gstaad.\nEconomia.\nStazione sciistica sviluppatasi a partire dagli anni 1900, \u00e8 una nota meta di turismo invernale di lusso grazie alle numerose piste da sci e rifugi montani, ma \u00e8 frequentata anche negli altri periodi dell'anno (nel mese di settembre anche grazie al Gstaad Country Night, festival di musica country).\nInfrastrutture e trasporti.\nGstaad \u00e8 servito dall'omonima stazione sulla ferrovia Montreux-Oberland Bernese.\nSport.\nGstaad ha ospitato numerose competizioni sportive internazionali. Per il beach volley, ha ospitato la tappa del World tour di beach volley e i Campionati mondiali del 2007; per lo sci alpino, varie tappe della Coppa del Mondo; per lo sci nordico, il trampolino Mattenschanze, prima di essere smantellato nel 1992, varie tappe della Coppa del Mondo di salto con gli sci; per il tennis, Gstaad \u00e8 sede dal 1915 un torneo di tennis internazionale, dal 2009 parte delle ATP World Tour 250 series, che nel corso del tempo ha assunto varie denominazioni (dal 2011 Cr\u00e9dit Agricole Suisse Open Gstaad)."}
{"id": "547060", "revid": "1543377", "url": "https://it.wikipedia.org/wiki?curid=547060", "title": "Tristezza", "text": "La tristezza \u00e8 un'emozione contraria alla gioia e alla felicit\u00e0. Essa pu\u00f2 essere provata in condizioni normali, durante la vita di tutti i giorni, oppure a causa di un evento particolarmente drammatico, come una perdita, un lutto o una scomparsa. \u00c8 una delle \"sei emozioni fondamentali\" descritte da Paul Ekman, insieme a felicit\u00e0, rabbia, sorpresa, paura e disgusto.\nIl momento della tristezza rappresenta l'incontro tra il desiderio e i suoi limiti propri. Non \u00e8 l'esterno che in qualche modo delimita il desiderio, bens\u00ec questi limiti sono costitutivi del desiderio stesso. Accettare la propria limitatezza aiuta in qualche modo a superare la tristezza.\nQuesto sentimento \u00e8 proprio soprattutto degli artisti, che cercano continuamente di superare s\u00e9 stessi. Molti pittori, poeti, musicisti hanno prodotto le loro migliori opere in momenti di grande tristezza e malinconia.\nLa tristezza \u00e8 un sentimento fisiologico se limitato ad occasioni circoscritte. Se questa situazione perdura per lunghi periodi si parla di depressione.\nLa tristezza non \u00e8 direttamente collegabile alla depressione, pu\u00f2 essere intesa come l'inizio di un male fisico e mentale quale la depressione, per questo non \u00e8 da sottovalutare. La tristezza pu\u00f2 essere anche portata dall'insoddisfazione o dal non aver effettuato o portato avanti nella propria vita scelte e decisioni significative.\nNel Vangelo di Luca (Luca 22:45) alcuni discepoli dormivano per la tristezza; questo esempio pu\u00f2 far soffermare sul potere in un certo senso invalidante di questo sentimento/emozione, che da semplice conseguenza pu\u00f2 diventare causa di impotenza operativa e innestare un circolo vizioso.\nNeuroanatomia.\nSecondo l\"'American Journal of Psychiatry\", la tristezza \u00e8 stata trovata associata ad \"aumenti dell'attivit\u00e0 bilaterale nelle vicinanze della corteccia temporale mediale e posteriore, del cervelletto laterale, del verme cerebellare, del mesencefalo, del putamen e del nucleo caudato\". Usando la tomografia ad emissione di positroni (PET), Pardo ed i suoi colleghi sono stati in grado di provocare tristezza tra sette uomini e donne normali chiedendo loro di pensare a cose tristi. Hanno osservato un aumento dell'attivit\u00e0 cerebrale nella corteccia inferiore e orbitofrontale bilaterale. In uno studio che induceva tristezza nei soggetti mostrando clip di filmati emotivi, la sensazione era correlata a significativi aumenti dell'attivit\u00e0 cerebrale regionale, specialmente nella corteccia prefrontale, nella regione chiamata area 9 di Brodmann e nel talamo. Un significativo aumento dell'attivit\u00e0 \u00e8 stato osservato anche nelle strutture temporali anteriori bilaterali.\nSegni fisiologici.\nPupille.\nLa dimensione della pupilla pu\u00f2 essere un indicatore di tristezza. Un'espressione facciale triste \u00e8 giudicata pi\u00f9 intensamente triste quando diminuisce la dimensione della pupilla. La dimensione della pupilla di una persona diventa pi\u00f9 piccola quando si guardano facce tristi con piccole pupille. Nessun effetto parallelo esiste quando le persone guardano espressioni neutre, felici o arrabbiate. Il grado maggiore in cui le pupille di una persona rispecchiano quelle di un'altra preannuncia il maggior punteggio di una persona sull'empatia.\nTono vocale.\nSecondo Swati Johar, la tristezza \u00e8 un'emozione \"identificata dagli attuali sistemi di elaborazione di dialoghi vocali\". L'energia quadratica media, il silenzio inter-parola e la frequenza di parole sono stati rilevati come misure utili nel distinguere la tristezza dalle altre emozioni. La tristezza \u00e8 comunicata principalmente riducendo la media e la variabilit\u00e0 della frequenza fondamentale (f0), oltre ad essere associata ad un'intensit\u00e0 vocale pi\u00f9 bassa e con diminuzioni di f0 nel tempo. Johar sostiene che \"quando qualcuno \u00e8 triste, viene prodotto un discorso lento e basso con una debole energia ad alta frequenza audio\". Allo stesso modo, \"lo stato di tristezza \u00e8 attribuibile al tempo lento, alla velocit\u00e0 del parlato e al tono medio pi\u00f9 bassi\".\nLa tristezza \u00e8, come affermato da Klaus Scherer, una delle \"emozioni pi\u00f9 riconosciute nella voce [umana]\", sebbene il tasso di riconoscimento sia \"generalmente un po' inferiore a quella dell'espressione facciale\". In uno studio di Scherer, \u00e8 emerso che nei paesi occidentali la tristezza aveva il 79% di accuratezza per il riconoscimento facciale e il 71% per la voce, mentre nei paesi non occidentali i risultati erano rispettivamente del 74% e del 58%.\nMuscolatura facciale.\nTutta la muscolatura facciale \u00e8 coinvolta durante un'espressione di tristezza: i muscoli perdono di rigidit\u00e0, talvolta manifestando inespressivit\u00e0, la fronte tende a corrugarsi, gli angoli della bocca sono rivolti verso il basso.\nNell'infanzia.\nLa tristezza \u00e8 un'esperienza comune nell'infanzia. Alcune famiglie possono avere una regola (conscia o inconscia) secondo cui la tristezza \u00e8 \"non permessa\", ma Robin Skynner ha suggerito che ci\u00f2 potrebbe causare problemi, sostenendo che con la tristezza \"cancellata\", le persone possono diventare superficiali e maniacali. Il pediatra T. Berry Brazelton suggerisce che riconoscere la tristezza pu\u00f2 rendere pi\u00f9 facile per le famiglie affrontare problemi emotivi pi\u00f9 gravi.\nLa tristezza fa parte del normale processo del bambino che si separa da una prima simbiosi con la madre e diventa pi\u00f9 indipendente. Ogni volta che un bambino si separa un po' di pi\u00f9, lui o lei dovr\u00e0 far fronte a una piccola perdita. Se la madre non pu\u00f2 permettere che l'angoscia minore sia coinvolta, il bambino non pu\u00f2 mai imparare come affrontare la tristezza da solo. Brazelton sostiene che troppo buon umore per un bambino, svaluta l'emozione della tristezza; e Selma Fraiberg suggerisce che \u00e8 importante rispettare il diritto di un bambino di sperimentare una perdita in modo completo e profondo.\nMargaret Mahler ha visto la capacit\u00e0 di provare tristezza come un risultato emotivo, in contrasto, ad esempio, con l'iperattivit\u00e0 irrequieta. Donald Winnicott ha visto similmente nel triste pianto la radice psicologica di preziose esperienze musicali nella vita successiva.\nStrategie di coping.\nLe persone affrontano la tristezza in modi diversi, ed essa \u00e8 un'emozione importante perch\u00e9 aiuta a motivare le persone ad affrontare la loro situazione. Alcuni meccanismi di coping includono: ottenere supporto sociale e/o passare il tempo con un animale domestico, creare una lista, o impegnarsi in qualche attivit\u00e0 per esprimere la tristezza. Alcuni individui, quando si sentono tristi, possono escludersi da un ambiente sociale, in modo da prendersi il tempo per riprendersi dal sentimento.\nPur essendo uno degli stati d'animo che le persone vogliono maggiormente scacciare, la tristezza a volte pu\u00f2 essere perpetuata dalle stesse strategie di coping scelte, come ruminare, \"affogare le proprie pene\", o isolarsi permanentemente. Come modi alternativi di affrontare la tristezza di cui sopra, la terapia cognitivo-comportamentale suggerisce invece di sfidare i propri pensieri negativi, o di programmare qualche evento positivo come una distrazione.\nEssere attenti e pazienti con la propria tristezza pu\u00f2 anche essere un modo per le persone di imparare attraverso la solitudine, mentre il supporto emotivo per aiutare le persone a stare con la loro tristezza pu\u00f2 essere di ulteriore aiuto. Tale approccio \u00e8 alimentato dalla convinzione di fondo che la perdita (quando sentita con tutto il cuore) pu\u00f2 portare a un nuovo senso di vitalit\u00e0 e ad un nuovo impegno con il mondo esterno."}
{"id": "547061", "revid": "110157", "url": "https://it.wikipedia.org/wiki?curid=547061", "title": "Rio Senales", "text": "Il Rio Senales (\"Schnalser Bach\" in tedesco) \u00e8 un fiume dell'Alto Adige, lungo 25,7\u00a0km. Nasce nelle Alpi Venoste, forma la Val Senales bagnando Maso Corto, Certosa e Santa Caterina, frazioni di Senales, e confluisce da sinistra nell'Adige, presso Naturno. Forma il lago di Vernago, sfruttato a fini idroelettrici. Principali suoi affluenti sono il Rio di Valle Lagaun, il Rio di Mastaun ed il Rio di Fosse. Il corso del fiume \u00e8 compreso nei comuni di Senales, Castelbello-Ciardes e Naturno."}
{"id": "547065", "revid": "729019", "url": "https://it.wikipedia.org/wiki?curid=547065", "title": "Northrop YF-17 Cobra", "text": "Il Northrop YF-17A Cobra era un prototipo di aereo da caccia realizzato per partecipare al concorso indetto dall'USAF per la specifica \"Lightweight Fighter\" (caccia leggero), vinto poi dall'YF-16 durante la \"Fly-off Competition\". Nonostante le buone qualit\u00e0, la Northrop non riusc\u00ec a dimostrare che un bimotore, certamente pi\u00f9 costoso, fosse nettamente pi\u00f9 affidabile di un monomotore, e cos\u00ec alla fine vinse l'F-16. Quando il concorso per il LWF fu vinto dall'F-16, la Marina degli Stati Uniti d'America prefer\u00ec prendere in considerazione il perdente Northrop YF-17. Tuttavia questa scelta comport\u00f2 dei problemi: il prototipo era troppo piccolo pur essendo bimotore (infatti, all'epoca si riteneva che gli aerei imbarcati dovessero avere due motori per maggiore sicurezza) e la Northrop non aveva abbastanza esperienza nella costruzione di aerei imbarcati. La Northrop quindi si alle\u00f2 con la McDonnell Douglas, che aveva maggiore esperienza e godeva di maggiore prestigio nella costruzione di aerei per la US Navy (come l'F-4 Phantom II), e svilupp\u00f2 due prototipi diversi: l'F-18 da caccia e l'A-18 da attacco. In seguito a problemi logistici i due progetti furono fusi in un unico aeroplano che prese la denominazione di F/A-18. Il progetto dell'YF-17 pass\u00f2 cos\u00ec di mano alla McDonnell Douglas, che prese il 60% del programma, da cui svilupp\u00f2 l'F/A-18 Hornet: a quel punto la Northrop era ridotta a poco pi\u00f9 che una subcontraente.\nStoria.\nOrigine.\nL'aeronautica e la marina statunitense all'inizio degli anni '60 conclusero che il futuro del combattimento aereo sarebbe stato determinato da missili sempre pi\u00f9 sofisticati. Il \"Project Forecast\", un tentativo dell'aeronautica per identificare i futuri sviluppi delle armi, sostenne fortemente lo sviluppo di aerei da combattimento progettati in modo da essere a lungo raggio e possedere delle elevate velocit\u00e0, oltre ad essere equipaggiati con sistemi radar in grado di rilevare e attaccare aerei nemici oltre il raggio visivo. Queste caratteristiche avrebbero reso i futuri aerei da combattimento molto simili ad aerei intercettori, ad essere pi\u00f9 pesanti, con progetti tecnologicamente sofisticati e maggiormente costosi. All'inizio degli anni '60, sia l'aeronautica che la marina impiegavano il General Dynamics F-111 (all'epoca ancora in sviluppo) e l'F-4 Phantom II come aerei a lungo e medio raggio. La diminuita importanza nelle capacit\u00e0 di combattimento a breve distanza (\"dog-fight\") port\u00f2 alla decisione di non installare i cannoni interni nel \"Phantom\" (dalla versione F-4B, vennero poi reintrodotti nell'F-4E e nelle sue versioni derivate).\nNella Guerra del Vietnam rivel\u00f2 alcune mancanze nelle capacit\u00e0 di combattimento negli aerei statunitensi, poich\u00e9 le prime generazioni di aerei sovietici si dimostrarono pi\u00f9 ostici del previsto per i piloti statunitensi. Anche se questi ultimi raggiunsero un tasso abbattimenti/perdite migliore, i combattimenti mostrarono che i missili aria-aria erano decisamente meno affidabili del previsto. Inoltre, le regole di ingaggio impedivano nella maggior parte dei casi l'impiego di missili a lungo raggio poich\u00e9 normalmente era richiesta l'identificazione visiva. In queste condizioni i combattimenti si svolgevano a brevi distanze e la manovrabilit\u00e0 degli aerei, assieme ai missili aria-aria a corto raggio, divenne un fattore critico anche per velivoli intercettori come gli F-102 Delta Dagger.\nLa necessit\u00e0 di una nuova generazione di aerei per la superiorit\u00e0 aerea costrinse l'aeronautica statunitense ad avviare due studi di sviluppo nel 1965: il progetto \"Fighter Experimental\" (FX), che prevedeva un velivolo a doppio propulsore con ali a geometria variabile e con un peso di circa , e il progetto \"Advanced Day Fighter\" (ADF), un velivolo leggero con peso di che avrebbe dovuto superare le performance del MiG-21 del 25%. Tuttavia, l'introduzione nel luglio 1967 del MiG-25 'Foxbat', in grado di raggiungere velocit\u00e0 di Mach 3, port\u00f2 l'aeronautica a scartare il progetto ADF per sviluppare il \"Fighter Experimental\", che produsse l'F-15 Eagle, un velivolo da di peso.\nIn base alle esperienze maturate nella guerra di Corea ed essendo un istruttore di volo, all'inizio degli anni '60 il Colonnello John Boyd e il matematico Thomas Christie svilupparono la teoria della \"Manovra di energia\". Quest'ultima considera il mantenimento del valore dell'energia specifica dell'aereo come un vantaggio nel combattimento. La manovrabilit\u00e0 era un mezzo per poter inserirsi nel ciclo decisionale dell'avversario, un processo chiamato da Boyd \"ciclo OODA\" (acronimo per \"Osservazione-Orientamento-Decisione-Azione\"). Questo approccio enfatizzava lo sviluppo di un velivolo in grado di permettere rapide manovre, con repentine modifiche alla velocit\u00e0, all'altezza e alla direzione. Questi parametri richiedevano un aereo leggero, in modo da minimizzare la resistenza e aumentare il rapporto spinta-peso, e delle ali pi\u00f9 grandi e con maggiore portanza, per minimizzare la loro resistenza, che tende a ridurre la velocit\u00e0 massima, e un raggio d'azione inferiore (che poteva essere compensato con dei serbatoi aggiuntivi sotto le ali.\nLe teorie di Boyd aiutarono a contenere la crescita dell'F-15 in un progetto di velivolo molto grande, che rischiava di diventare una seconda versione dell'F-111, e venne ipotizzato che l'F-15 doveva essere complementato da un grande numero di aerei pi\u00f9 piccoli. Al termine degli anni '60 Boyd raccolse attorno a s\u00e9 un gruppo di progettisti, che formarono la cosiddetta \"Mafia del caccia leggero\". Nel 1969 fu possibile assicurarsi dei fondi per uno studio di convalida dell'integrazione della teoria avanzata dell'energia-manovrabilit\u00e0 con analisi rischi-benefici. La General Dynamics ricevette 149\u00a0000 $ e la Northrop 100\u00a0000 $ per sviluppare progetti che implementavano la teoria di Boyd: un aereo da combattimento piccolo, leggero, a basso drag e senza bombe. I progetti delle due aziende furono il YF-16 e il YF-17, rispettivamente.\nProgramma caccia leggero.\nAnche se i proponenti del progetto \"FX\" rimasero ostili al programma poich\u00e9 era considerato una minaccia al progetto F-15, il concetto ADF (Advanced Day Fighter), rinominato in \"F-XX\", guadagn\u00f2 il supporto politico del Segretario della Difesa David Packard, che era favorevole all'idea di sviluppare dei prototipi concorrenti. Di conseguenza, nel maggio 1971 venne formato il gruppo di studio per il prototipo, con a capo Boyd, e due delle sei proposte vennero finanziate. Una di esse era il prototipo Lightweight Fighter (\"LWF\" - \"Caccia leggero\"). Le specifiche, inviate il 6 gennaio 1972, richiedevano un velivolo da , per il combattimento aria-aria, ottimizzato per il combattimento a velocit\u00e0 di Mach 0,6 - 1,6 e altitudini di 9150 \u2013 12200\u00a0m, con elevata accelerazione. Infatti i futuri combattimenti, secondo le previsioni dell'aeronautica, sarebbero dovuti svolgersi in questi parametri. Le previsioni erano basate sullo studio della guerra del Vietnam, la Guerra dei sei giorni e delle guerre Indo-Pakistane. Il costo previsto di una versione di produzione del velivolo era 3 milioni di $. Questo piano di produzione era solo indicativo, e l'aeronautica non era vincolata all'acquisto dell'aereo. Il vincitore della sfida venne annunciato nel maggio 1975.\nCinque compagnie risposero alle richieste e nel marzo 1972 vennero annunciati i vincitori per lo sviluppo di un prototipo: il modello 908-909 della Boeing e il modello 401 della General Dynamics. Dopo ulteriori analisi, venne declassata la proposta della Boeing, ponendo come secondo prototipo il modello P-600 della Northrop. La General Dynamics e la Northrop vinsero dei contratti di 37,9 e 39,8 milioni di $ per produrre i prototipi YF-16 e YF-17, con i primi voli di prova pianificati per l'inizio del 1974. Per superare le resistenze nelle gerarchie dell'aeronautica, la 'Mafia del caccia leggero' e gli altri proponenti del programma LWF appoggiarono con successo l'idea di impiegare questi velivoli come complemento ad aerei pi\u00f9 pesanti e costosi, creando delle forze aeree miste. Il concetto di gruppo \"alto-costo/basso-costo\" fu accettato ampiamente quando i prototipi iniziarono i voli e tale teoria avrebbe definito la relazione tra i futuri F-15 e F-16, ed in seguito, tra l'F-22 Raptor e l'F-35 Lighting II.\nPrototipo.\nIl primo volo dell'YF-16 fu compiuto il 2 febbraio 1974, della durata di 90 minuti presso l'Air Force Flight Test Center della base di Edwards in California. Il primo volo supersonico venne compiuto tre giorni dopo, e il secondo prototipo fece il primo volo il 9 maggio. Successivamente iniziarono i voli dei prototipi YF-17, il 9 giugno e il 21 agosto. In totale, i prototipi YF-16 effettuarono 330 voli e 417 ore di volo, mentre gli YF-17 effettuarono 268 voli.\nAir Combat Fighter competition.\nIl progetto LWF divent\u00f2 un serio progetto di acquisizione da parte dell'aeronautica grazie alla convergenza di tre fattori. Innanzitutto, quattro alleati NATO degli Stati Uniti (Belgio, Danimarca, Paesi Bassi e Norvegia) stavano cercando un sostituto dell'intercettore F-104 Starfighter. Tale aereo doveva poter essere prodotto dalle proprie industrie aeronautiche sotto licenza, in modo simile all'F-104G. All'inizio del 1974, raggiunsero un accordo con gli Stati Uniti tramite il quale, se l'aeronautica statunitense avesse ordinato l'aereo vincitore della competizione LWF, avrebbero anche loro considerato l'acquisto di esemplari. Secondariamente, mentre la USAF non era particolarmente interessata in un aereo da combattimento complementare, era necessario iniziare la sostituzione dei cacciabombardieri F-105 Thunderchief. In terzo luogo, il congresso stava cercando di raggiungere una maggiore convergenza negli approvvigionamenti dell'aeronautica e della marina; nell'agosto 1974 il congresso reimpieg\u00f2 dei fondi diretti al programma VFAX della marina verso un nuovo programma chiamato \"Navy Air Combat Fighter\", che aveva lo scopo di sviluppare una variante cacciabombardiere del progetto LWF per la marina. La tempistica degli approvvigionamenti venne guidata dalle necessit\u00e0 dei quattro paesi alleati, che formarono il \"Multinational Fighter Program Group\" e fecero pressioni sugli Stati Uniti per prendere una decisione entro dicembre 1974. L'aeronautica aveva pianificato di annunciare il vincitore della competizione LWF nel maggio 1975, ma fu anticipata all'inizio dell'anno e venne velocizzata la fase di test. Per riflettere questo nuovo e maggiore impegno per completare un nuovo aereo, assieme alla decisione di sviluppare un progetto cacciabombardiere, il programma LWF venne trasformato in una nuova competizione, annunciata dal segretario della difesa James R. Schlesinger ad aprile 1974. Schlesinger chiar\u00ec il ruolo di supporto all'F-15 del nuovo aereo, e in questo modo fu posta fine all'opposizione al progetto.\nL'ACF aument\u00f2 gli interessi della General Dynamics e della Northrop, poich\u00e9 entrarono in gioco altri concorrenti con la seria intenzione di assicurarsi il redditizio ordine. Questi erano il Dassault Dassault Mirage F1 (nella variante rimotorizzata con l'M53), lo SEPECAT Jaguar e una variante del Saab 37 Viggen chiamato \"Saab 37E Eurofighter\" (aereo che non deve suscitare confusioni con il cacciabombardiere Eurofighter Typhoon dell'XXI secolo.). Northrop affianc\u00f2 un altro progetto chiamato \"P-350 Cobra\", molto simile all'YF-17. Il Jaguar e il Cobra vennero scartati, lasciando come candidati i due aerei europei e i due progetti statunitensi. L'11 settembre 1974, l'aeronautica statunitense conferm\u00f2 i piani per compiere un ordine in grado di equipaggiare cinque squadriglie \"tactical fighter wings\". Il 13 gennaio 1975, il segretario dell'aeronautica John L. McLucas annunci\u00f2 la vincita del YF-16. Il concorso europeo vide invece la vittoria di misura del F-16 sul Mirage F1M.\nLe ragioni principali furono i costi operativi inferiori, la portata maggiore e le performance di manovra, significativamente migliori di quelle dell'YF-17, specialmente a velocit\u00e0 transoniche e supersoniche. I test di volo rivelarono che l'YF-16 possedeva maggiore accelerazione, velocit\u00e0 variometrica, resistenza e (tranne attorno alla velocit\u00e0 Mach 0,7) velocit\u00e0 di imbardata. Un altro vantaggio era costituito dall'impiego del propulsore Pratt &amp; Whitney F100, lo stesso dell'F-15, e questo diminuiva i costi unitari del propulsore per entrambi i programmi.\nPoco dopo la selezione dell'YF-16, il segretario McLucas rivel\u00f2 che l'aeronautica pianificava l'acquisto di un numero di esemplari di produzione compreso tra 650 e 1400 unit\u00e0. Inizialmente vennero ordinati 15 aerei \"Full-Scale Development\" (11 a posto singolo e 4 a doppio posto) per i programmi di test, ma successivamente il numero venne ridotto a 8. La marina annunci\u00f2 tuttavia il 2 maggio 1975 che aveva deciso di non acquistare la versione navale dell'F-16. Al suo posto, avrebbe sviluppato un aereo derivato dell'YF-17, che divent\u00f2 il McDonnell Douglas F/A-18 Hornet.\nTecnica.\nL'YF-17 \u00e8 una riprogettazione dell'F-5 per rispondere alle esigenza della Specifica LWF (Lightweight Fighter). Le principali modifiche rispetto all'F-5 sono:"}
{"id": "547066", "revid": "770813", "url": "https://it.wikipedia.org/wiki?curid=547066", "title": "A\u00e9rospatiale AS 350 \u00c9cureuil", "text": "LA\u00e9rospatiale AS 350 \u00c9cureuil (\"scoiattolo\"), ora Airbus H125 \u00c9cureuil, \u00e8 un elicottero leggero utility monomotore, progettato dalla societ\u00e0 francese A\u00e9rospatiale divenuta parte del gruppo Eurocopter dal gennaio 1992 (oggi Airbus Helicopters). Ne esiste una versione per il mercato USA, motorizzata con una turbina Lycoming e commercializzata con il nome AStar. \u00c8 stata anche sviluppata una versione bi-turbina rinominata AS355 Ecureuil 2 (Twin Squirrel nel Regno Unito, Twin Star negli USA) e una militare che prende il nome di Fennec. \nLe versioni mono e bi-turbina dell'\u00c9cureuil sono state anche costruite su licenza in Brasile dalla Helibras con il nome Helibras HB.350 Esquilo e hanno fornito il modello al Changhe Z-11 cinese.\nStoria.\nLo sviluppo dell'\u00c9cureuil inizi\u00f2 nei primi anni settanta con lo scopo di rimpiazzare l'Alouette II. Il sostituto dell'Alouette sul mercato militare fu l'A\u00e9rospatiale SA 341 Gazelle, ma gli uffici tecnici pensarono ad un successore diverso per il mercato civile, ponendo l'accento su tre punti: diminuzione del costo di esercizio, rumore e vibrazioni. In base a questi concetti, il nuovo elicottero fu progettato per affrontare la concorrenza rappresentata dal Bell 206. Il risultato fu un prodotto molto semplice, ma molto affidabile, realizzato con largo uso di materiali compositi come per la testa del rotore in Starflex, il rotore di coda in fibra di vetro ed elementi della fusoliera e della trave di coda.\nConsiderato come appartenente alla quarta generazione di elicotteri costruiti in Francia, dopo l'Alouette II, l'SA 330 Puma e l'SA 365 Dauphin, la produzione fa ricorso a tecniche di produzione di grande serie derivate da quelle dell'industria automobilistica.\nL'architettura \u00e8 di tipo classico, con cabina di pilotaggio dimensionata per ospitare due piloti su seggiolini individuali e 3 o 4 passeggeri su un sedile posteriore, sebbene sono possibili numerosi diversi altri allestimenti.\nIl primo volo ebbe luogo il 27 giugno 1974 con il prototipo AS.350-001 [F-WVKH] con ai comandi i collaudatori Daniel Bauchart e Bernard Certain. Il prototipo era equipaggiato con una turbina Avco-Lycoming LTS 101 da 592 shp ed utilizzava per la prima volta il rotore di nuova progettazione Starflex. Segu\u00ec il 14 febbraio 1975 il volo dellAS.350-002 [F-WVKI] con motore Turbom\u00e9ca Arriel 1B da 641 shp, sviluppato appositamente per gli elicotteri leggeri. La versione con l'Arriel fu certificata il 27 ottobre 1977.\nIl 28 novembre 2005, la Eurocopter ha consegnato alla polizia sudafricana il 3000\u00b0 \u00c9cureuil monomotore costruito, un AS.350B3. Nell'occasione l'azienda ha annunciato di aver venduto \u00c9cureuil tra le varie versioni, che hanno totalizzato 15 milioni di ore di volo venendo utilizzati da 1531 operatori in 91 paesi.\nNel 2005, un elicottero di produzione nella variante AS 350 B3 ha battuto una serie di record di velocit\u00e0 ascensionali (3000 m in 2 minuti e 21 secondi, 6000 m in 5 min 6 s e 9000 m in 9 min 26 s), prima di effettuare il 14 maggio 2005 il record per il pi\u00f9 alto atterraggio e decollo del mondo, affermando di essere atterrato sulla vetta del monte Everest a 8848 m con ai comandi il pilota collaudatore della Eurocopter, Didier Delsalle. L'atterraggio \u00e8 stato ripetuto il giorno dopo; la prestazione \u00e8 stata per\u00f2 contestata e nel 2007 risultava non convalidata dalla Federazione Aeronautica Internazionale.\nNel 2013 sempre con un AS 350 B3, nell'ambito di un'operazione di soccorso alpino lungo la via di salita del monte Everest condotta da Simone Moro, Maurizio Folini e Armin Senoner, \u00e8 stato realizzato il pi\u00f9 alto recupero in long line mai effettuato ( ft, circa ), battendo il precedente record di realizzato l'anno precedente negli stessi luoghi e con la stessa macchina da Simone Moro e Piergiorgio Rosati. Nella stessa operazione \u00e8 stato realizzato anche il pi\u00f9 alto avviamento, presso il campo base dell'Everest a quota .\nUtilizzatori.\nMilitari.\nGli operatori militari dell'\u00c9cureuil comprendono:"}
{"id": "547068", "revid": "1543377", "url": "https://it.wikipedia.org/wiki?curid=547068", "title": "FMA IA-63 Pampa", "text": "L'FMA IA 63 Pampa \u00e8 un addestratore avanzato con capacit\u00e0 di combattimento, sviluppato e costruito dall'azienda argentina F\u00e1brica Militar de Aviones (FMA) in collaborazione con la tedesca Dornier-Werke GmbH.\nProgetto e sviluppo.\nDal punto di vista progettuale, il Pampa fu influenzato dal Dassault-Dornier Alpha Jet. Tuttavia, l'aereo sudamericano differisce per il fatto di essere di dimensioni inferiori, ad ala dritta e monoreattore. Il suo sistema avionico \u00e8 pi\u00f9 semplice dell'aereo franco-tedesco, che ha anche una spiccata vocazione per il combattimento.\nIl prototipo del Pampa vol\u00f2 la prima volta il 6 ottobre 1984.\nVarianti.\nIl Pampa \u00e8 stato realizzato in tre varianti. Tuttavia, non \u00e8 mai stato esportato fuori dai confini argentini.\nIA 63.\nLo IA 63 \u00e8 il modello base, la cui produzione iniziale fu enormemente ostacolata dalle critiche condizioni dell'economia argentina. Quindi, furono costruiti solo 20 aerei per la Fuerza A\u00e9rea Argentina. Questi sono in servizio con la IV Brigata Aerea a Mendoza, nel ruolo di addestratori avanzati per i piloti del Paese sudamericano.\nVought Pampa 2000.\nNegli anni novanta, la Vought selezion\u00f2 lo IA 63 come base per il Pampa 2000, con il quale l'azienda americana entr\u00f2 nella gara per il JPATS, riguardante un aereo da addestramento basico per US Navy ed US Air Force (gara poi vinta da una versione apposita del Pilatus PC-9)\nAT-63 Pampa.\nIn seguito all'acquisizione da parte della Lockheed-Martin della FMA, il Pampa fu sottoposto ad un aggiornamento di mezza vita. Questo ha riguardato un nuovo motore, un'avionica pi\u00f9 avanzata, compatibile con quella dell'A-4AR Fightinghawk ed un carico bellico superiore. Il nuovo aereo, commercializzato dalla Lockheed-Martin, \u00e8 stato chiamato AT-63 Pampa (addestramento all'attacco), ed ha volato la prima volta alla fine del 2001. L'unico cliente \u00e8 l'Argentina, che ne ha ordinati venti esemplari di nuova costruzione (12 per le forze aeree ed i restanti per l'aviazione navale), in un'ottica di modernizzazione della flotta aerea. L'AT-63 \u00e8 stato anche offerto, senza successo, a Colombia, Grecia e Venezuela al prezzo di 6 milioni di dollari l'uno.\nAT-63 Pampa III.\n3 esemplari in ordine, con il primo aereo che ha volato il 21 settembre 2018, con consegne completate al dicembre 2018. A questo standard saranno aggiornati i precedenti 18 Pampa II in servizio con l'aeronautica argentina. Ulteriori 3 aerei sono stati ordinati il 7 marzo 2019."}
{"id": "547071", "revid": "729019", "url": "https://it.wikipedia.org/wiki?curid=547071", "title": "FMA IA-58 Pucar\u00e1", "text": "L'FMA IA-58 Pucar\u00e1, in lingua quechua \"Fortezza\", \u00e8 un bimotore ad ala bassa da attacco al suolo leggero e con compiti controguerriglia prodotto dall'azienda argentina F\u00e1brica Militar de Aviones (FMA) negli anni settanta e ottanta, impiegato principalmente dalla Fuerza A\u00e9rea Argentina che lo utilizz\u00f2 durante la Guerra delle Falkland.\nSviluppo.\nIl Pucar\u00e1 venne progettato con il contributo di Kurt Tank, padre tra gli altri del caccia Fw 190, del suo derivato Ta 152 e del caccia notturno Ta 154, nel periodo in cui era forte il dibattito se fosse necessario un velivolo d'attacco e controguerriglia specializzato, e non adattato da qualcuno dei soliti addestratori o cacciabombardieri di seconda linea. Era in un certo senso un ritorno al concetto di aereo d'appoggio prebellico.\nNel caso del Pucar\u00e1 e dell'OV-10 Bronco, suo equivalente statunitense, si arriv\u00f2 a decidere che tale tipologia di macchine avesse effettivamente ragione di esistere, e passando alle vie di fatto entrambi vennero realizzati in un buon numero di esemplari.\nLa differenza principale tra le due macchine era la predisposizione per il lancio di alcuni paracadutisti incursori nel caso del velivolo americano, il che si sarebbe dimostrato di utilit\u00e0 dubbia, mentre di contro il compromesso costruttivo con una fusoliera tanto piccola e leggera non fu trascurabile, riducendo tra l'altro la velocit\u00e0 a circa 450\u00a0km/h.\nNel caso del Pucar\u00e1 non venne richiesta una combinazione tra aereo da trasporto ed attacco, per cui il disegno si rivel\u00f2 molto pi\u00f9 convenzionale.\nLa F\u00e0brica Militare de Aviones, meglio conosciuta come FMA, ha una lunga tradizione di produzione aeronautica, essendo stata fondata nel 1927. Gli stabilimenti hanno impegnato migliaia di operai su di una estensione di 250\u00a0000 m\u00b2 dove negli anni vennero studiati vari tipi di progetti, anche di concezione originale. Il Pucar\u00e1 non apparve dunque all'improvviso, ma venne realizzato nell'ambito di una specifica che contemplava la sostituzione degli FMA IA-35 Huanquero, aerei da appoggio terrestre rimasti in servizio fino al 1975.\nLa progettazione inizi\u00f2 nel 1966 e in appena tre anni l'argentina FMA aveva portato il progetto al livello di prototipo. Per la produzione in serie, per\u00f2, occorsero altri 6 anni, fino all'8 novembre 1974, quando il primo aereo di serie ebbe il battesimo dell'aria.\nTecnica.\nLe tecnologie impiegate per la realizzazione del nuovo aereo non sono sofisticate, ma comunque all'altezza delle necessit\u00e0, comprendendo apporti americani, inglesi e francesi.\nIl Pucar\u00e1 \u00e8 un aereo snello ed armonioso: con 500\u00a0km/h di velocit\u00e0, due uomini di equipaggio, due motori a turboelica ed un armamento di quattro mitragliatrici e due cannoni, sembra a tutti gli effetti simile agli aerei da caccia pesante della seconda guerra mondiale, anche se rinuncia alle missioni di scorta e intercettazione per dedicarsi all'attacco al suolo, con oltre 1.600\u00a0kg di carichi trasportabili sotto le ali e la fusoliera.\nLa fusoliera del Pucar\u00e1 \u00e8 di tipo tradizionale, con una struttura monoguscio, ovvero in cui il rivestimento esterno, metallico, contribuisce alla rigidit\u00e0 dell'insieme, alleggerendo lo scheletro interno fatto, nella sola sezione di coda, di 17 centine e numerose ordinate.\nLe parti, costruttivamente parlando, sono ripartite in sezione di coda, fusoliera posteriore, fusoliera centrale, abitacolo. La parte posteriore della fusoliera \u00e8 sostanzialmente vuota, tranne che per le apparecchiature radio sistemate a circa due metri avanti alla coda, sulla destra. Per motivi di baricentro non vi sono serbatoi o altre attrezzature pesanti.\nLe riserve di carburante sono invece concentrate attorno al baricentro, nella parte tra le ali, con due serbatoi per un totale di 800 L. Questo, assieme alla presenza di un serbatoio autosigillante da 230 litri per ala e alla predisposizione dei tre punti d'aggancio per serbatoi (uno sotto le ali, uno sotto la fusoliera), offre una quantit\u00e0 di cherosene molto consistente, che i due motori turboelica francesi della categoria 1\u00a0000 hp, equipaggiati con eliche tripala Hamilton Standard 23LF metalliche, trasformano nella capacit\u00e0 di restare in volo per oltre 3\u00a0000\u00a0km a 5\u00a0000 m di quota, ovvero quasi 10 ore di volo a velocit\u00e0 di crociera.\nGli abitacoli sono due in tandem, con una disposizione simile a quella di un aviogetto da addestramento e con il posto posteriore leggermente rialzato rispetto all'anteriore. I piloti hanno un pannello strumenti con strumentazione basica per il volo a vista, diurno o notturno. Il radar (meteorologico) esiste solo come opzione.\nPer il resto, l'avionica comprende quanto un aereo privato di lusso dell'epoca aveva disponibili: radio VHF, VOR/ILS, radio a lungo raggio HF con antenna filare da met\u00e0 fusoliera alla coda, che contiene le antenne laminari del VOR. La mira viene presa con un reticolo a riflessione della francese Matra, e un calcolatore americano Bendix stabilisce i parametri di sgancio nelle azioni di attacco usuale, leggermente in picchiata. I comandi di volo sono manuali.\nI seggiolini sono stati progettati per proteggere i piloti, ma per tale funzione, anzich\u00e9 essere corazzati sono eiettabili. I progressi della tecnica e la necessit\u00e0 di operare a bassa quota hanno fatto s\u00ec che si accettasse un tipo di sedile a razzo leggero, l'inglese Martin Baker Mk 6A. I\nIl muso \u00e8 piccolo e la vetratura abbondante, per consentire eccellente visibilit\u00e0. \u00c8 disponibile anche un tergicristallo, specialmente utile per operazioni a terra.\nLe doti STOL sono molto curate, grazie all'esigenza di operare da piste corte e semipreparate. Il carrello d'atterraggio \u00e8 triciclo anteriore, con i ruotino sterzabile che rientra nel muso, davanti al pilota; gli elementi principali invece, chiaramente per ridurre la pressione sul terreno, hanno l'insolita caratteristica di essere con doppia ruota, con molle di acciaio e lunga escursione, come ad esempio nei Junkers Ju 88 tedeschi. Essi rientrano nella gondola motore dell'ala.\nL'ala ha un'ampia superficie, struttura diritta ma con angolo in avanti della parte esterna, sul bordo d'uscita. Gli elementi interni sono costituiti da una struttura bilongherone e le centine in metallo stampato con fori di alleggerimento di grande diametro. Le estremit\u00e0 sono tronche. Le superfici di controllo sono estese su tutto il bordo d'uscita, con ipersostentatori in due sezioni nell'ala interna e quella media, alettoni con alette di compensazione nella parte esterna.\nQuanto alla coda, essa ha struttura a \"T\" come nel caso dell'F-104, ma essendo ben distanziata dalla fusoliera, il suo pregio di aiutare la rapidit\u00e0 di decollo non viene pagato con il superstallo (quando cio\u00e8 la macchina stalla e le ali \"coprono\" le superfici di coda impedendo loro di essere utilizzabili).\nGrazie a tutte queste tecnologie, il Pucar\u00e1, che pure ha una massa notevole, riesce effettivamente ad operare in campi di volo improvvisati e senza pavimentazione. In caso esso abbia un carico normale, le distanze sono di circa 1\u00a0km, ma con carico leggero e 3 razzi RATO attaccati al pilone centrale, \u00e8 possibile decollare in appena 80 metri.\nArmamento.\nPer quanto riguarda l'armamento, i cannoni Hispano-Suiza e le mitragliatrici FN-Browning sono effettivamente basati sul miglioramento di sistemi nati durante il periodo bellico o addirittura prima. L'armamento di caduta ha un rinnovo notevole soprattutto per l'applicazione dei MER (agganci multipli) e la presenza di efficaci razzi aria-terra francesi o americani.\nUn carico tipico comprende 4 lanciarazzi con 72-76 razzi classe 70\u00a0mm, 6 bombe da 50/100/110/125\u00a0kg e le munizioni interne, 3\u00a0000 colpi per mitragliatrice da 7,62\u00a0mm e 560 per i cannoni da 20\u00a0mm, o talvolta 280 colpi per cannoni da 30\u00a0mm, quando sono presenti 2 DEFA 553 francesi. Le armi sono sistemate nel muso, con le bocche da fuoco nella parte anteriore-inferiore, e le munizioni sotto l'abitacolo, appena avanti ai serbatoi. Il volume di fuoco complessivo raggiunge i 5000-6000 proiettili al minuto.\nImpiego.\nLa produzione di questi velivoli non \u00e8 stata enorme. A tutto il 1983 vennero prodotti circa 100 velivoli, 6 dei quali esportati in Uruguay.\nIl battesimo del fuoco del Pucar\u00e1 ebbe luogo nel 1982, quando venne impiegato al tempo della Guerra delle Falkland; grazie alla sua capacit\u00e0 STOL, era stanziato direttamente sulle isole; tra i velivoli argentini, i soli apparecchi a reazione utilizzabili erano in tali piccoli aeroporti gli Aermacchi MB-339, ma quasi tutti i 24 velivoli vennero distrutti al suolo con azioni di bombardamento aereo (il primo dei quali ebbe luogo il 1\u00ba maggio a Port Stanley), navale e azioni di commando (una di queste, a Pebble Island, distrusse 11 aerei). I Pucar\u00e1 rimanenti ebbero a quel punto pi\u00f9 un ruolo di disturbo alle truppe inglesi che di minaccia vera e propria.\nUno di questi ebbe il dubbio onore di essere il primo aereo abbattuto in guerra da un missile SAM FIM-92 Stinger allorch\u00e9 gli inglesi ne portarono alcuni a terra, ceduti dagli americani, per appoggiare i missili Blowpipe di dotazione standard. Il primo missile lanciato fece centro, ma alcuni altri vennero lanciati senza l'esperienza utile e fallirono. Uno o due aerei vennero abbattuti dalle difese aeree inglesi e dai caccia il primo giorno, un altro paio venne abbattuto durante la battaglia di Goose Green, la pi\u00f9 importante della campagna terrestre.\nIl Pucar\u00e1, molto maneggevole, venne impiegato soprattutto contro bersagli a terra, riuscendo ad operare anche con cattive condizioni di tempo, ma venne mandato anche all'attacco di bersagli navali e soprattutto si assicur\u00f2 l'unica vittoria argentina in combattimento aereo, contro un elicottero Westland Scout. Alcune macchine vennero messe fuori uso, ma non distrutte, e assieme alle superstiti vennero catturate dagli inglesi.\nNel dopoguerra, la forza dei Pucar\u00e1, circa 60 macchine, venne ripianata riequipaggiando un totale di 4 Gruppi dell'Aeronautica. Essi vennero prodotti in un totale di 3 versioni: A basico biposto, B biposto ma con cannoni da 30\u00a0mm, C monoposto (in quanto, sostanzialmente, il secondo pilota era abbastanza inutile, visto che non esistevano complessi apparati elettronici da manovrare). La versione IA-58B Pucar\u00e1 \"Bravo\" \u00e8 riconoscibile per il muso pi\u00f9 profondo e allungato. La versione C \u00e8 ricavata invece dalla A per conversione. Essa, come anche la B, ha miglioramenti in termini di elettronica di bordo (nonostante sia ora monoposto) e di carico di armamenti, a cominciare dai cannoni DEFA 553 da 30 mm.\nLa versione IA-66, con motori americani Garrett, non ebbe seguito.\nAl 1991 i reparti, ridotti a 3, erano inquadrati nella III Brigata Aerea, base aerea di Reconquista, provincia di Santa Fe. Erano presenti circa 50 aerei.\nI Pucar\u00e1, oltre ai lavori di riallestimento per i modelli C (che sostanzialmente non hanno cambiato il fatto che l'aereo sia \"monoversione\"), hanno ricevuto da molti anni una mimetica a due toni di grigio-azzurro, a bassa visibilit\u00e0, scelta non univoca per aeroplani che sono destinati al volo a bassa quota, che aveva originariamente consigliato l'adozione di una aggressiva livrea a due toni in marrone e verde chiari, superfici inferiori bianche.\nLa sperimentazione per l'impiego di due missili AIM-9 Sidewinder su di un esemplare non ha fornito risultati soddisfacenti e l'idea non venne pi\u00f9 sviluppata.\nAl 2003, gli esemplari esistenti erano 39 su due reparti, il che lascia supporre che le 23 unit\u00e0 prodotte ma non consegnate siano rimaste senza clienti, mentre un altro tentativo di ammodernarle con nuove turbine \u00e8 stato a sua volta lasciato cadere per problemi finanziari pi\u00f9 che tecnici.\nIl Pucar\u00e1 \u00e8 stato un valido progetto, che si \u00e8 visto l'ingrato compito di contrastare forze regolari nemiche in un conflitto ad alta intensit\u00e0, per il quale esso non era adatto. Un problema ulteriore \u00e8 stato che esso non ha avuto sostanziali ammodernamenti, come quelli che hanno prodotto l'OV-1D, dotato di FLIR e armato persino di missili laser Hellfire.\nCon la sua lunga autonomia e la potenza di fuoco, il Pucar\u00e1 (che probabilmente ha anche una certa corazza protettiva per l'equipaggio) potrebbe essere una valida scelta per molte contingenze pratiche di attacco e sorveglianza, anche se l'avvento dei missili superficie-aria portatili ha reso troppo pericoloso per tali apparecchi gli attacchi radenti di mitragliamento, una delle sue pi\u00f9 spiccate caratteristiche progettuali. La stessa cosa potrebbe essere detta anche per l'A-10 che, impiegato in maniera saggia, ha avuto una carriera bellica di tutto rispetto negli ultimi sanguinosi anni di conflitti locali."}
{"id": "547075", "revid": "339392", "url": "https://it.wikipedia.org/wiki?curid=547075", "title": "Rai Nettuno", "text": ""}
{"id": "547076", "revid": "84184", "url": "https://it.wikipedia.org/wiki?curid=547076", "title": "FIROS", "text": "Il sistema FIROS (FIeld ROcket System) \u00e8 una famiglia di lanciarazzi multipli italiani sviluppata negli anni 1970 dall'azienda BPD, all'epoca leader nazionale nel campo della propulsione a razzo. Il sistema venne sviluppato per l'esportazione, con alcune decine di lanciatori per la versione FIROS 25 venduti ad alcuni paesi arabi, e una batteria di FIROS 30, presentato negli anni 1980 allo Stato Maggiore dell'Esercito Italiano, acquistata per impiego sperimentale.\nStoria del progetto.\nIl programma multinazionale anglo-italo-tedesco RS 80 MARS, relativo ad un lanciarazzi in calibro 300\u00a0mm montato sullo scafo di un carro armato Leopard 1 and\u00f2 abortito nel 1977. Sull'onda del successo di esportazione dei razzi sovietici della serie Grad, la societ\u00e0 italiana SNIA-BPD progett\u00f2 due modelli di nuovi razzi, uno leggero e uno medio, della serie FIROS (FIeld ROcket System) destinati principalmente al mercato dell'esportazione.\nFIROS 6.\nIl primo sistema, designato FIROS 6, era relativo ad una razziera leggera a 48 canne in calibro 51\u00a0mm che poteva essere installata sul pianale di una autovettura da ricognizione Fiat AR-76, Nuova Campagnola o Land Rover, o sulla parte superiore dello scafo di un veicolo da trasporto truppe blindato Fiat 6614. Inoltre tale razziera poteva essere sistemata su un apposito rimorchio trainabile. Il prototipo fu presentato all'esercito italiano installato su una Land Rover, ma non fu emesso alcun ordine di acquisto, mentre sei sistemi furono acquistati dal Messico per essere assegnati alla fanteria di marina.\nFIROS 25.\nIl secondo tipo, denominato FIROS 25, era un lanciarazzi semovente a saturazione d'area dotato di 40 tubi di lancio calibro 122\u00a0mm installato su un autocarro 6x6 Magirus Deutz o Mercedes-Benz. Il sistema d'arma poteva essere pronto al fuoco in cinque minuti, e disponeva di un doppio sistema di brandeggio manuale o ad asservimento elettro-idraulico. Il caricamento poteva avvenire manualmente, o meccanicamente tramite la sostituzione di uno dei due moduli, ognuno dotato di 20 tubi di lancio, di cui era composta la razziera. Detti moduli venivano trasportati da un apposito veicolo di rifornimento. Sviluppato a partire dal 1976, il FIROS 25 venne testato nell'aprile 1978, e la sperimentazione termin\u00f2 nel 1981. Primo cliente fu l'esercito degli Emirati Arabi Uniti che acquist\u00f2 48 lanciarazzi, mentre razzi da 122\u00a0mm FIROS vennero acquistati e riprodotti in Iraq, dove furono adattati all'utilizzo di una testata chimica.\nNel corso del 1995 negli EAU si verificarono alcuni casi di incendio e detonazione dei razzi FIROS 25 immagazzinati. Secondo i rappresentanti della societ\u00e0 questi incidenti erano collegati alla violazione del regime di temperatura durante lo stoccaggio in climi caldi. Alla fine del 1996 circa 24 sistemi FIROS 25 vennero disattivati e, a partire dalla met\u00e0 del 2002, tutti e 48 erano stati posti in posizione di riserva.\nFIROS 30.\nDopo il fallimento del programma multinazionale RS-80 MARS, relativo ad un lanciarazzi pesante semovente, e l'abbandono di quelli nazionali Breda BR-51GS, RC-12 e IA-100R, l'esercito italiano lasci\u00f2 momentaneamente l'idea di acquisire i lanciarazzi multipli, ritornando ad interessarsene verso l'inizio degli anni ottanta. In quella occasione la SNIA propose una versione modificata del sistema FIROS 25, dotata di maggiore gittata e installata su di un autocarro FIAT-Iveco con cabina di guida corazzata, che fu denominata FIROS 30. Nel 1986 l'esercito avvi\u00f2 la fase di valutazione, quando gi\u00e0 nel 1982 aveva aderito al programma multinazionale MLRS in calibro 227\u00a0mm, mantenendo l'interesse anche negli anni successivi come sistema complementare al precedente. Le prove, condotte su due sistemi costruiti a spese delle societ\u00e0 costruttrici, si conclusero nel 1991, e in quello stesso anno furono fatti sfilare durante la parata militare del 2 giugno in via dei Fori Imperiali a Roma. Per l'anno successivo fu prevista l'acquisizione di una batteria costituita da un autocarro posto comando, 4 veicoli lanciatori e 4 da rifornimento, primi di un totale di 60 sistemi d'arma considerati necessari. Con essi era previsto di armare un gruppo di supporto generale da assegnare a ogni corpo d'armata, oltre a quelli necessari all'addestramento. La fine della guerra fredda, e l'elevatissimo costo di acquisto, pari a 270 miliardi di lire dell'epoca, per i 4 gruppi lanciarazzi, port\u00f2 all'annullamento del programma di acquisto.\nCaratteristiche tecniche.\nLa versione FIROS 30 destinata all'Esercito Italiano, doveva andare ad equipaggiare 3 gruppi lanciarazzi con 10 batterie di 6 lanciatori l'una, verteva sull'uso di un autocarro 6x6 ad alta mobilit\u00e0 IVECO APC-90, con cabina blindata dotata di protezione NBC e sistemi automatizzati per la navigazione e il brandeggio dei lanciatore. Il peso del sistema, circa 17,3 tonnellate, non lo rendeva idoneo al trasporto sui Lockheed C-130H Hercules.\nIl razzo, a propellente composito posizionato per colata che consentiva una maggiore gittata nonostante il peso del booster, era lungo 2,8 m, pesava a seconda del tipo da 65,5 a 72\u00a0kg e raggiungeva una gittata massima variabile da 30 a 34\u00a0km.\nLe testate belliche, del peso di 26\u00a0kg, potevano essere di vario tipo, ad HE da 26\u00a0kg, con gittate di 34\u00a0km, a submunizioni (ben 77 bombette antiamateriale o 6 mine anticarro) con gittata di 30\u00a0km.\nLa salva pu\u00f2 essere sparata in 16 secondi e il veicolo in circa 3 minuti pu\u00f2 fermarsi, sparare, e ripartire. I veicoli per il rifornimento trasportano 4 moduli da 20 canne, con cui sostituire, invece che ricaricare, quelli usati."}
{"id": "547077", "revid": "122653348", "url": "https://it.wikipedia.org/wiki?curid=547077", "title": "Rio Sesto", "text": "Il rio Sesto (\"Sextner Bach\" in tedesco) \u00e8 un fiume dell'Alto Adige. Nasce come Rio Bianco dalla Croda Rossa di Sesto presso il passo di Monte Croce di Comelico, percorre la prima parte della val di Sesto fino alla confluenza col Rio Fiscalino poco prima dell'abitato da cui prende il nome e si immette da destra nella Drava a San Candido. Pertanto le sue acque, attraverso di essa, passano nel Danubio e raggiungono il mar Nero dopo circa 2.230\u00a0km.\nPrincipali affluenti sono il rio Fiscalino ed il rio Ixen. Il corso del fiume \u00e8 compreso nei comuni di Sesto e San Candido.\nDopo l'abitato di Sesto \u00e8 stata costruita una piccola diga che forma un lago artificiale. Le acque sono convogliate in una tubazione che alimenta una centrale idroelettrica a Versciaco, da cui poi confluiscono nella Drava, ancora per un brevissimo tratto in territorio italiano.\nIl rio Sesto, in epoca geologicamente recente (fine dell'era glaciale), confluiva nella Rienza e, attraverso l'Isarco e l'Adige, le sue acque giungevano nel mare Adriatico. In seguito, per effetto di frane, ha mutato percorso diventando tributario della Drava, a sua volta affluente del Danubio, che sfocia nel mar Nero."}
{"id": "547078", "revid": "599013", "url": "https://it.wikipedia.org/wiki?curid=547078", "title": "MGR-1 &quot;Honest John&quot;", "text": "L\u2019MGR-1 \"Honest John\", letteralmente \"Giovanni l'Onesto\", fu il primo razzo d'artiglieria tattico nucleare o convenzionale statunitense. Fino agli inizi degli anni '90 poteva capitare di trovarlo in servizio in paesi che non avevano ricevuto il MGM-52 Lance come designato successore, come nel caso della Corea del Sud.\nStoria.\nL'Honest John, designato MGR-1 nella prima versione, comp\u00ec i primi test nel 1951 nel poligono di White Sands, ed entr\u00f2 in linea gi\u00e0 nel 1953, ma il successivo MGR-1B giunse in linea solo 7 anni dopo.\nEsso ha una massa complessiva di 2.136 kg nel modello B, con una testata nucleare W31 da 2,2 o da 40 Kiloton (kT), ma possono essere montate anche testate convenzionali. La lunghezza era di 7,75 m, con un diametro di 0,76 m.\nLa sua funzione era quella di vettore tattico per armi nucleari da 5-25 ktm, al servizio dell'esercito, su gittate tra i 7 e i 48 km. Non si trattava certo di un'arma particolarmente potente, a parte le sue capacit\u00e0 nucleari, ed il CEP (raggio dal centro del bersaglio designato entro cui almeno la met\u00e0 delle armi va a segno) era di ben 830 m. Per l'arma erano disponibili anche testate HE da 680 kg, praticamente solo da esercitazione, e chimiche da 564 kg. Una testata a submunizioni \u00e8 stata pure realizzata e venduta nel 1977 alla Corea del Sud.\nIl vettore dell'Honest John era un autocarro TEL 6x6 con una robusta rampa elevabile.\nL'Honest John \u00e8 stato fornito a diversi eserciti della NATO: Italia, Belgio, Canada, Danimarca, Francia, Grecia, Norvegia, Paesi Bassi e Turchia e al Giappone, Corea del Sud e infine Taiwan.\nL'impiego in Italia.\nIn Italia fu in servizio presso la III Brigata missili di Portogruaro. Difatti il 10 gennaio 1959 quarantaquattro artiglieri del 3\u00ba Reggimento artiglieria pesante furono selezionati ed ospitati presso la Southern European Task Force (S.E.T.A.F.) nella Caserma \"Carlo Ederle\" di Vicenza per familiarizzare col nuovo sistema d'arma, il missile nucleare tattico MGR-1 \"Honest John\".\nL'addestramento dei militari italiani fu condotto con il supporto del 77th F.A.Bn. - Field Artillery Battalion - e dur\u00f2 55 giorni. Il 25 febbraio 1959, alle ore 10:21, avvenne il primo lancio di un missile tattico MGR-1 \"Honest John\" da parte dei quarantaquattro militari italiani addestrati, dal litorale adriatico di Bibione, ripetuti poi nelle campagne di lancio annuali effettuate sull'altopiano di Asiago."}
{"id": "547079", "revid": "124527006", "url": "https://it.wikipedia.org/wiki?curid=547079", "title": "Strada statale 45 bis Gardesana Occidentale", "text": "La strada statale 45 bis Gardesana Occidentale (SS 45 bis) \u00e8 una strada provinciale e statale italiana.\nStoria.\nLa strada statale 45 bis \"Gardesana Occidentale\" venne istituita nel 1932, scorporando la tratta da Cremona a Trento della vecchia SS 45.\nDescrizione.\nHa origine a Cremona dalla strada statale 10 Padana Inferiore e termina a Trento innestandosi nella strada statale 12 dell'Abetone e del Brennero. Con una lunghezza complessiva di 154,160\u00a0km, il tracciato interessa le province di Cremona, Brescia e Trento.\nIl tratto da Cremona a Brescia \u00e8 pianeggiante e attraversa (direttamente o con varianti di recente realizzazione) i comuni di Persico Dosimo, Pozzaglio ed Uniti, Robecco d'Oglio, Pontevico, Bassano Bresciano, Manerbio, Bagnolo Mella, Poncarale e San Zeno Naviglio. La strada entra nella citt\u00e0 di Brescia al km 46 dove confluisce nella ex strada statale 11 Padana Superiore (tangenziale Sud di Brescia). In questo tratto la strada corre nella pianura lombarda parallela all'Autostrada A21 e alla Ferrovia Brescia-Cremona.\nNei pressi di Rezzato si distacca dalla SS 11 con caratteristiche di superstrada sino a Ro\u00e8 Volciano offrendo un rapido collegamento tra la citt\u00e0 lombarda e il Lago di Garda.\nQuesto tratto, terminato negli anni novanta come variante al vecchio tracciato (odierna SP 116), evita l'attraversamento degli abitati di Mazzano, Nuvolera, Nuvolento, Paitone, Gavardo, Villanuova sul Clisi e Ro\u00e8 Volciano. I due tracciati si riuniscono poco prima di Sal\u00f2. Nel tratto tra Sal\u00f2 e Riva del Garda la strada costeggia la sponda occidentale del Lago di Garda (da cui il nome) attraversando i comuni di Gardone Riviera, Toscolano Maderno, Gargnano, Tignale, Tremosine sul Garda ed entrando in Trentino dopo il comune di Limone sul Garda (km 106,848).\nTra Gargnano e Riva, a causa delle numerose gallerie scavate nella roccia, esistono particolari limitazioni di sagoma. Giunti a Riva la strada prosegue in direzione nord nella valle del Sarca passando per i comuni di Arco, Dro, Calavino (innesto strada statale 237 del Caffaro in localit\u00e0 Sarche), Vezzano per poi entrare a Trento dove ha termine.\nIn seguito al decreto legislativo 2 settembre 1997, n\u00ba 320, dal 1\u00ba luglio 1998, la gestione del tratto Riva del Garda - Trento \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, in quanto essa rimane di propriet\u00e0 statale. In seguito invece al decreto legislativo n. 112 del 1998, dal 2001, la gestione del tratto Cremona - Brescia \u00e8 passata dall'ANAS alla Regione Lombardia, che ha ulteriormente devoluto le competenze alla Provincia di Cremona e alla Provincia di Brescia; queste hanno denominato la strada come provinciale, perch\u00e9 in Lombardia non esiste la classificazione di strada regionale. Il rimanente tratto, da Rezzato a Limone sul Garda, \u00e8 invece rimasto all'ANAS.\nCuriosit\u00e0.\nIl tratto Cremona-Brescia era un'antica Strada Postale, gi\u00e0 \"via publica\" romana facente anche funzione di \"cardo maximus\" nella centuriazione della zona.\nIl tratto tra Sal\u00f2 e Gargnano \u00e8 stato terminato intorno al 1914, mentre quello tra Gargnano e Riva del Garda \u00e8 stato progettato nel 1926, finanziato con Regio recante \"Provvedimenti per la costruzione della strada da Gargnano a Riva di Trento\" e realizzato tra il 1929 ed 1931 da un consorzio formato tra le province e comuni interessati. Quest'ultimo tratto, costato la cifra di L. 31.100.000 finanziati dallo Stato per il 60%, \u00e8 stato fortemente voluto da Gabriele d'Annunzio, appoggiato da Benito Mussolini, progettato dall'ingegner Riccardo Cozzaglio. Prima del settembre 1931, mese in cui fu ultimata la strada, i paesi di Tremosine, di Tignale e di Limone erano raggiungibili solo tramite sentieri o via lago. La strada, inaugurata ufficialmente il 18 ottobre 1931, venne battezzata da Gabriele D'Annunzio con il nome di \"meandro\" per via della sua tortuosit\u00e0 e dell'alternarsi delle buie gallerie e del lago azzurro.\nNegli ultimi anni della Seconda guerra mondiale nelle gallerie della Gardesana furono trasferite alcune fabbriche d'armi con lo scopo di preservarle da un eventuale bombardamento alleato.\nNegli anni sessanta le gallerie furono allargate, per sostenere meglio il volume del traffico crescente. Successivamente, a causa del ripetersi di eventi franosi, alcuni tratti sono stati abbandonati e sostituiti da nuove varianti in galleria (fra le quali quelle di Tremosine nel 1966, di Campione nel 1967, del Monte Sperone nel 2002 e di Punta Forbisicle nel 2009).\nIl numero complessivo dei tunnel esistenti oggi sul tratto da Gargnano a Riva del Garda \u00e8 inferiore rispetto a quello del tracciato originario (settanta, per complessivi 7\u00a0km. e 182 metri). Tuttavia, la loro maggiore lunghezza, in confronto a quelli costruiti inizialmente, fa s\u00ec che gli automobilisti percorrano buona parte di questo tratto a cielo chiuso.\nLe gallerie abbandonate e i tratti dismessi, ormai privi di segnaletica, continuano ad essere visibili nelle vicinanze di quelli nuovi. Grazie alle sollecitazioni di alcuni comitati locali, \u00e8 allo studio l'ipotesi di metterli in sicurezza e utilizzarli come percorsi ciclabili e pedonali.\nLe gallerie abbandonate nel 1967 in localit\u00e0 Largo dei Minatori, nei pressi del porto di Tremosine, sono diventate la sede del nuovo depuratore consortile di Tremosine e Limone.\nNel 2008 su alcuni tratti della strada tra Tremosine e Limone sono state girate alcune scene dell'inseguimento iniziale del film \"Quantum of Solace\".\nStrada statale 45 bis/dir del Vittoriale.\nL'ex strada statale 45 bis/dir del Vittoriale (SS 45 bis/dir), ora strada provinciale BS 45 bis/dir del Vittoriale (SP BS 45 bis/dir), \u00e8 una strada provinciale che collega il Vittoriale degli Italiani, residenza museo di Gabriele D'Annunzio, alla strada statale 45 bis Gardesana Occidentale. La strada interessa l'abitato di Gardone Riviera di cui collega il centro del paese alla frazione Gardone di Sopra.\nIn seguito invece al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia, che ha ulteriormente devoluto le competenze alla Provincia di Brescia; quest'ultima ha denominato la strada come provinciale (SP BS 45bis dir), perch\u00e9 in Lombardia non esiste la classificazione di strada regionale."}
{"id": "547082", "revid": "33689", "url": "https://it.wikipedia.org/wiki?curid=547082", "title": "Primi MRL sovietici", "text": ""}
{"id": "547083", "revid": "765341", "url": "https://it.wikipedia.org/wiki?curid=547083", "title": "Ubichinolo-citocromo c reduttasi", "text": "La ubichinolo-citocromo c reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nTale enzima \u00e8 noto anche come complesso III nel contesto della catena di trasporto degli elettroni. Si tratta infatti della seconda delle tre pompe protoniche presenti sulla membrana interna mitocondriale che fanno parte del processo. Il complesso III riceve elettroni dal coenzima Q e li cede al citocromo c, una proteina periferica di membrana che trasferisce elettroni dal complesso III al IV. Contestualmente, l'enzima trasferisce quattro protoni nello spazio intermembrana, contribuendo a generare il potenziale di membrana necessario alla fosforilazione ossidativa dell'ATP.\nL'enzima contiene anche il citocromo b, che possiede due gruppi eme (b562 e b566) legati ad un'unica catena proteica, un \"centro ferro-zolfo\" ed il citocromo c1."}
