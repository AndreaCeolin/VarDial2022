{"id": "558320", "revid": "1543377", "url": "https://it.wikipedia.org/wiki?curid=558320", "title": "WrestleMania 21", "text": "WrestleMania 21 \u00e8 stata la ventunesima edizione dell'annuale evento in pay-per-view di wrestling WrestleMania, prodotto dalla World Wrestling Entertainment. L'evento si \u00e8 svolto il 3 aprile 2005 allo Staples Center di Los Angeles. La \"tagline\" dell'evento fu \"WrestleMania goes Hollywood\" (\"WrestleMania va ad Hollywood\"), mentre le colonne sonore sono state \"Bigtime\" dei Soundtrack of Our Lives e \"Behind Those Eyes\" dei 3 Doors Down.\nIl match principale dell'evento, per quanto riguarda il roster di \"Raw\", fu quello per il World Heavyweight Championship tra il campione Triple H e lo sfidante Batista, vinto da Batista per schienamento dopo l'esecuzione della \"Batista Bomb\". Il match principale per quanto riguarda il roster di \"SmackDown!\", fu quello per il WWE Championship tra il campione John \"Bradshaw\" Layfield e lo sfidante John Cena, vinto da Cena dopo aver eseguito un \"FU\". Un altro incontro predominante della \"card\" fu il match interpromozionale tra The Undertaker e Randy Orton, vinto da The Undertaker con l'esecuzione del \"Tombstone Piledriver\". Gli altri match importanti dell\"'undercard\" furono Kurt Angle contro Shawn Michaels e il primo Money in the Bank Ladder match. L'evento ha visto anche il ritorno di Stone Cold Steve Austin, che inizi\u00f2 a fare apparenze part-time.\nWrestleMania 21 \u00e8 stata la prima WrestleMania a svolgersi nello Staples Center, ma fu la quinta ad essersi svolta nell'area metropolitana della California del Sud (dopo WrestleMania 2, WrestleMania VII, WrestleMania XII e WrestleMania 2000). I biglietti per l'evento fecero il tutto esaurito in meno di un minuto, rendendolo la vendita del biglietto pi\u00f9 veloce nella storia della compagn\u00eca e dello Staples Center. L'evento registr\u00f2 un record di 20.193 spettatori provenienti da 14 paesi e 48 stati, incassando pi\u00f9 di 2,1 milioni di dollari nella vendita dei biglietti, che lo rese l'incasso pi\u00f9 alto di un evento WWE nello Staples Center. L'evento venne visto da milioni di fan in pi\u00f9 di 90 paesi.\nStoryline.\nLa rivalit\u00e0 principale del roster di \"Raw\" fu quella per il World Heavyweight Championship tra il campione Triple H e lo sfidante Batista. A New Year's Revolution, Triple H vinse l'Elimination Chamber match conquistando il World Heavyweight Championship dopo aver eliminato per ultimo Randy Orton in seguito a un'interferenza esterna da parte dei membri dell'Evolution, Batista e Ric Flair. Tre settimane pi\u00f9 tardi alla Royal Rumble, Triple H difese con successo il titolo contro Orton mentre Batista vinse il Royal Rumble match, ottenendo il diritto di lottare nel \"main event\" di WrestleMania 21 contro il campione di sua scelta. Nella puntata di \"Raw\" dell'8 febbraio, Triple H sconfisse Edge mantenendo il World Heavyweight Championship a causa dell'interferenza di Batista. Dopo il match, Batista alz\u00f2 il braccio di Triple H che deteneva il World Heavyweight Championship, Batista diede un'occhiata al titolo, per poi confrontarsi con Triple H come se stesse pensando di sfidare quest'ultimo per il titolo. Nel tentativo di convincere Batista a sfidare il campione WWE John \"Bradshaw\" Layfield a WrestleMania 21, Triple H architett\u00f2 un piano per investire Batista con una limousine usata da Layfield. Inizialmente, Batista non volle l'aiuto dall'Evolution, volendosi confrontare da solo con JBL. Triple H insistette che l'Evolution avrebbe accompagnato Batista ovunque, salvandolo dall'investimento con la limousine. Batista scopr\u00ec il complotto nei suoi confronti dai suoi compagni dell'Evolution e durante la firma del contratto, Batista scelse inizialmente di firmare il contratto di \"SmackDown!\" facendo a Triple H e Ric Flair il gesto del pollice all'insu, per poi fare il gesto del pollice verso per poi attaccarli e in seguito esegu\u00ec una \"Batista Bomb\" ai danni di Triple H sul tavolo nel quale avvenne la firma del contratto, diventando un beniamino del pubblico. \nLa rivalit\u00e0 principale del roster di \"SmackDown!\" fu quella per il WWE Championship tra il campione John \"Bradshaw\" Layfield e lo sfidante John Cena. A No Way Out, John Cena sconfisse Kurt Angle ottenendo un'opportunit\u00e0 per il WWE Championship a WrestleMania. Nello stesso evento, JBL difese il titolo contro Big Show in uno Barbed Wire Steel Cage match. Come da risultato della vittoria di Cena, quest'ultimo inizi\u00f2 una rivalit\u00e0 con John \"Bradshaw\" Layfield e il suo Cabinet. Nella puntata di \"SmackDown!\" del 24 febbraio, Cena e Big Show sconfissero JBL e Orlando Jordan. La settimana successiva, JBL esegu\u00ec un promo nei confronti di Cena insultandolo, mentre Cena stava difendendo lo United States Championship contro Jordan. Jordan vinse il match dopo che i Basham Brother avevano distratto l'arbitro, e JBL aveva colpito Cena con il titolo. Il Cabinet fece esplodere il titolo personalizzato di Cena, sostituendolo con quello originale. Pi\u00f9 tardi quella stessa sera, Cena port\u00f2 con s\u00e9 nel ring un tubo d'acciaio e ordin\u00f2 a JBL di combattere contro di lui. Il general manager Theodore Long, si present\u00f2 sul ring e inform\u00f2 Cena che avrebbe dovuto aspettare fino a WrestleMania per mettere le mani addosso a JBL. Cena diede un ultimatum a Long per la soluzione del problema. Cena disse \"Dato che non porterai JBL qui fuori, sei parte del problema\", colpendo poco dopo Long con la \"FU\" per poi essere scortato fuori dall'arena. Quella sera durante il match di JBL, Cena torn\u00f2 attaccando il Cabinet. La settimana successiva, Long annunci\u00f2 che se Cena avesse messo le addosso su JBL, all'infuori dei match, avrebbe perso il suo match di WrestleMania. Nel six-man tag team match di quella sera, John Cena e i campioni di coppia WWE, Eddie Guerrero e Rey Mysterio, sconfissero JBL e i Basham Brothers. Nella puntata di \"SmackDown!\" del 24 marzo, Long precis\u00f2 che se JBL avesse profovcato fisicamente Cena, quest'ultimo avrebbe potuto reagire. Cena provoc\u00f2 JBL, vandalizzando la sua limousine e spruzzando la scritta \"FU\" sulla camicia di JBL. Nell'ultima puntata di \"SmackDown!\" prima di WrestleMania, JBL interruppe il match di Cena contro Carlito facendolo arrestare per vandalismo per poi colpirlo con un colpo basso.\nLa rivalit\u00e0 predominante dell'evento fu quella tra Kurt Angle (appartenente al roster di \"SmackDown!\") e Shawn Michaels (appartenente al roster di \"Raw\"). Alla Royal Rumble, Kurt Angle attacc\u00f2 Shawn Michaels dopo che quest'ultimo l'aveva eliminato dal Royal Rumble match. Il mese successivo a No Way Out, Angle perse contro John Cena in un match che avrebbe decretato il primo sfidante al WWE Championship a WrestleMania. La sera seguente a \"Raw\", Michaels disse al general manager di \"SmackDown!\" Theodore Long di informare Angle che lo avrebbe sfidato a un match per WrestleMania. Nella puntata di \"Raw\" del 28 febbraio, dopo aver sconfitto Edge in uno Street Fight match, Michaels venne attaccato da Angle che accett\u00f2 la sua sfida.&lt;ref name=\"411mania.com - 2/28 Raw\"&gt;&lt;/ref&gt; Nella puntata di \"SmackDown!\" del 3 marzo, Michaels tenne un'imboscata ad Angle che ne scatur\u00ec una rissa fino all'arrivo della sicurezza. Angle disse di essere meglio di Michaels, e che l'avrebbe provato raggiungendo tutti i riconoscimenti conseguiti da Michaels, ma pi\u00f9 veloce. Angle vinse un ladder match imitando Michaels nel suo match di WrestleMania X. Successivamente, Angle sconfisse Marty Jannetty per sottomissione. Nella puntata di \"SmackDown!\" del 24 marzo, Angle e Sensational Sherri fecero una parodia della musica d'ingresso di Michaels \"Sexy Boy\" chiamata \"Sexy Kurt\". Tuttavia, Michaels interruppe l'esibizione e mostr\u00f2 un video che riassumeva tutti i suoi riconoscimenti. Dopo aver guardato il filmato, Sherri si emozion\u00f2 e Angle la sottomise nell\"'Ankle Lock\". Angle interfer\u00ec nel match di Michaels contro Muhammad Hassan nell'ultima puntata di \"Raw\" prima di WrestleMania, concludendo il match con la vittoria di Michaels per squalifica.\nL'altra rivalit\u00e0 predominante dell'evento fu quella tra Randy Orton (appartenente al roster di \"Raw\") e The Undertaker (appartenente al roster di \"SmackDown!\"). Nella puntata di \"Raw\" del 7 marzo, Orton sfid\u00f2 The Undertaker a un match per WrestleMania annunciato come \"Legend vs. Legend Killer\". Orton fu ispiritato da \"Superstar\" Billy Graham, incoraggiandolo \"dove nessun altro wrestler era stato prima\". Nella puntata di \"SmackDown!\" del 10 marzo, The Undertaker accett\u00f2 la sfida di Orton. Nella puntata di \"Raw\" del 14 marzo durante l'Highlight Reel di Chris Jericho, Jake \"The Snake\" Roberts cerc\u00f2 di avvertire Orton riguardo al suo match contro The Undertaker a WrestleMania, il quale venne colpito da una \"RKO\" di Orton. Nella puntata di \"SmackDown!\" del 17 marzo, ebbe luogo la firma del contratto con la presenza dei general manager di \"Raw\" e \"SmackDown!\", Eric Bischoff e Theodore Long.&lt;ref name=\"PWWEW.net - 3/17 SmackDown!\"&gt;&lt;/ref&gt;&lt;ref name=\"411mania.com - 3/17 SmackDown!\"&gt;&lt;/ref&gt; Dopo la firma del contratto di The Undertaker, Orton fece un promo nei suoi confronti dicendo di rispettarlo e che la sua leggenda diventer\u00e0 un mito quando la sua striscia d'imbattibilit\u00e0, 12-0, sarebbe diventata presto 12-1. Successivamente, Orton diede uno schiaffo a The Undertaker. Orton abbandon\u00f2 il ring dopo che The Undertaker aveva iniziato a riempire l'arena con del fumo, senza firmare il contratto. La settimana successiva a \"Raw\", Orton afferm\u00f2 come la sua confidenza abbia avuto un'impennata, nonostante quello che era successo la settimana precedente a \"SmackDown!\". Poco dopo, Orton divenne un \"heel\" eseguendo una \"RKO\" ai danni di Stacy Keibler, sua fidanzata all'epoca. Nell'ultima puntata di \"SmackDown!\" prima di WrestleMania, il padre di Orton, \"Cowboyw\" Bob Orton preg\u00f2 The Undertaker di aver piet\u00e0 nei confronti del figlio. Ci\u00f2 si rivel\u00f2 essere un piano, in quanto Orton colp\u00ec Undertaker con l\"'RKO\" per mostrare un esempio di quello che sarebbe successo a WrestleMania.\nUn altro match presente nella card di WrestleMania fu il Money in the Bank Ladder match tra Chris Jericho, Christian, Chris Benoit, Edge, Shelton Benjamin e Kane. L'idea del Money in the Bank ladder match fu introdotta da Jericho, che propose un ladder match a sei uomini, per l'evento nel quale il vincitore avrebbe vinto un contratto per una futura opportunit\u00e0 titolata, la quale sarebbe potuta avvenire in qualsiasi luogo e in qualsiasi momento. Poco dopo, il general manager di \"Raw\", Eric Bischoff, annunci\u00f2 il match per WrestleMania. Secondo quanto detto da Jericho, la prima idea fu un submission match tra Edge, Jericho e Benoit e un ladder match tra gli altri tre wrestler.\nEvento.\nMatch preliminari.\nPrima della messa in onda dell'evento, ebbe luogo una battle royal interpromozionale a 30 uomini, che incluse: Booker T, Paul London, Heidenreich, Spike Dudley, Nunzio, Funaki, Doug Basham, Orlando Jordan, Mark Jindrak, Luther Reigns, Scotty 2 Hotty, Hardcore Holly, Charlie Haas, Billy Kidman e James Yun (appartenenti al roster di \"SmackDown!\") Simon Dean, William Regal, Tajiri, Rob Conway, Sylvain Grenier, Snitsky, The Hurricane, Rosey, Chris Masters, Viscera, Rhyno, Val Venis, Tyson Tomko e Maven (appartenenti al roster di \"Raw\"). Booker T vinse il match eliminando per ultimo Chris Masters.\nL'evento fu introdotto dall'esibizione di Lilian Garcia, che si esib\u00ec cantando \"America the Beautiful\".\nIl primo match ad andare in onda fu quello tra i WWE Tag Team Champions, Eddie Guerrero e Rey Mysterio. All'inizio del match, Mysterio salt\u00f2 sopra la terza corda colpendo Guerrero. Mysterio tent\u00f2 poi un altro attacco aereo, ma Guerrero lo contrattacc\u00f2 con una powerbomb. Guerrero esegu\u00ec i Three Amigos ai danni di Mysterio per poi tentare una Frog splash, senza successo. In seguito a una hurricanrana su Guerrero, Mysterio lo schien\u00f2 vincendo il match. Dopo il match, i due di strinsero la mano.\nIl match successivo fu il primo Money in the Bank Ladder match tra Chris Jericho, Chris Benoit, Shelton Benjamin, Edge, Kane e Christian, accompagnato da Tyson Tomko. L'incontro contenne molti momenti memorabili, inclusi diversi punti del match in cui Jericho, Christian, Benjamin e Kane saltarono tutti dalla terza corda del ring verso l'esterno per colpire i rispettivi avversari. Un altro momento incluso fu quello nel quale Benjamin esegu\u00ec \"T-Bone Suplex\" dalla cima della scala ai danni di Edge e pi\u00f9 tardi, usando una scala inclinata, corse colpendo Jericho con una clothesline. Benoit esegu\u00ec un diving headbutt su Kane dalla cima della scala. Verso le fasi finali dell'incontro, Benoit scal\u00f2 la scala nel tentativo di staccare la valigetta, ma venne fermato da Kane. Benoit colp\u00ec ripetutamente Kane con delle testate facendolo cadere e tent\u00f2 ancora una volta di recuperare la valigetta, ma fu colpito Edge con una sedia d'acciaio. Edge sal\u00ec sulla scala e stacc\u00f2 con successo la valigetta per vincere il match.\nIl terzo match fu quello tra The Undertaker e Randy Orton. Durante il match, \"Cowboy\" Bob Orton, padre di Randy Orton interfer\u00ec attaccando The Undertaker con il suo braccio ingessato, aiutando Orton a prendere il controllo della contesa. Undertaker tent\u00f2 di eseguire una \"Chokeslam\" nei confronti di Orton, che la contrattacc\u00f2 con una \"RKO\", che le valse un conto di due. Orton tent\u00f2 poi di effettuare il \"Tombstone Piledriver\" su Undertaker, il quale venne ribaltato a sua volta nella medesima mossa da Undertaker che lo schien\u00f2 ottenendo la vittoria e continuare la sua striscia d'imbattiblit\u00e0 sul 13-0.\nIl match che segu\u00ec fu quello valevole per il Women's Championship tra la campionessa Trish Stratus e la sfidante Christy Hemme, con Lita a bordo ring. La Status domin\u00f2 gran parte della contesa, anche se la Hemme prov\u00f2 ad effettuare diversi schienamenti senza successo. Christy esegu\u00ec una \"Twist of Fate\" sulla Stratus, ottenendo un conto di due. Dopo che entrambe tentarono un roll-up, la Stratus colp\u00ec la Hemme con il \"Chick Kick\" per vincere il match e mantenere il titolo.\nMatch principali.\nIl quinto match fu tra Kurt Angle e Shawn Michaels. La fase iniziale della contesa vide continui attacchi e contrattacchi da parte di entrambi. A met\u00e0 match, Michaels colp\u00ec Angle con un colpo basso dopo aver contrattaccato un suplex di Angle. In seguito, Michaels colp\u00ec Angle con un salto dal ring sul tavolo dei commentatori. Angle prese poi il controllo del match, il quale cstrinse Michaels a cedere all\"'Ankle Lock\" vincendo il match. Dopo il match, Michaels ricevette la una standing ovation dal pubblico.\nIl match successivo fu il Sumo match tra Akebono e Big Show. L'incontro dur\u00f2 poco pi\u00f9 di un minuto e si concluse con la vittoria di Akebono dopo aver gettato Big Show fuori dal ring.\nIl settimo match fu quello valevole per il WWE Championship tra il campione John \"Bradshaw\" Layfield e lo sfidante John Cena. JBL controll\u00f2 gran parte dell'incontro. Dopo aver schivato un tentativo di \"Clothesline from Hell\", Cena esegu\u00ec la \"F-U\" su Layfield per vincere il titolo.\nIl \"main event\" fu il match valevole per il World Heavyweight Championship tra il campione Triple H e lo sfidante Batista. Triple H fece la sua entrata con la sua musica d'ingresso \"The Game\" cantata dal vivo dai Mot\u00f6rhead. L'azione del match fu piena di attacchi e contrattacchi, dove nessuno dei due fu in controllo del match per lunghi periodi. Verso la fase finale della contesa, Batista esegu\u00ec la \"Batista Bomb\" ai danni di Triple H per vincere il match e titolo.\nConseguenze.\nLa rivalit\u00e0 tra Batista e Triple H continu\u00f2 a Backlash, dove si affrontarono in un match per il World Heavyweight Championship, vinto da Batista. I due conclusero la loro rivalit\u00e0 a Vengeance in un Hell in a Cell match, che Batista vinse. Poco tempo dopo, Batista venne trasferito nel roster di \"SmackDown!\" a causa della draft lottery portando con s\u00e9 il titolo concludendo la rivalit\u00e0, mentre Triple H si prese un periodo di pausa.\nJohn Cena e John \"Bradshaw\" Layfield continuarono la loro rivalit\u00e0 per il WWE Championship che si concluse a Judgment Day in un \"I Quit\" match, vinto da Cena. Poco dopo, Cena venne trasferito a \"Raw\" per merito della draft lottery portando con s\u00e9 il titolo.\nEdge detenne il Money in the Bank fino a New Year's Revolution, quando lo incass\u00f2 contro John Cena conquistando il WWE Championship.\nShawn Michaels e Kurt Angle continuarono la loro rivalit\u00e0 che ebbe fine a Vengeance con la vittoria di Michaels.\nCritica.\nWrestleMania 21 ricevette universalmente recensioni positive dai critici e fan. Tuttavia, molti critici sottolinearono che i due main event furono deludenti. John Powell del Canadian Online Explorer diede all'evento un voto di 7 stelle su 10, voto pi\u00f9 alto rispetto all'edizione dell'anno precedente. Il main event tra Batista e Triple H per il World Heavyweight Championship ricevette 6 stelle su 10, il match tra John \"Bradshaw\" Layfield e John Cena 5 stelle su 10, il match tra Kurt Angle e Shawn Michaels ricevette il voto pi\u00f9 alto con 9 stelle su 10, il match tra The Undertaker e Randy Orton e il Money in the Bank ladder match ottennero entrambi 8 stelle su 10. Robert Leighty Jr di 411 Mania diede all'evento un voto di 7 stelle su 10 e disse \"Se i match per i titoli fossero stati pi\u00f9 sviluppati, sarebbe stata una delle WrestleMania pi\u00f9 grandi di sempre, che invece ha lasciato un finale stonato allo show. Questo rimane uno storico show che vede l'ascesa di Batista e John Cena come main eventer. Ha avuto anche due grandi match, Shawn Michaels contro Kurt Angle e il Money in the Bank. Sicuramente una buona WrestleMania, che avrebbe potuto avere molto di pi\u00f9.\nNel decimo anniversario dello Staples Center del 2009, WrestleMania 21 venne classificata settima nella lista dei pi\u00f9 grandi momenti nella storia del palazzetto."}
{"id": "558322", "revid": "1305772", "url": "https://it.wikipedia.org/wiki?curid=558322", "title": "In silenzio", "text": ""}
{"id": "558325", "revid": "767487", "url": "https://it.wikipedia.org/wiki?curid=558325", "title": "Rosa Chiarina Scolari", "text": "Fu protagonista di un episodio della Resistenza milanese.\nNata da Lodovico Scolari e Regina Crespi, fu suora cattolica e per tredici anni fu superiora dell'Istituto della Riparazione in corso Magenta a Milano, comunemente conosciuto come \u201cCasa delle ragazze traviate\u201d.\nNelle ultime fasi della guerra partigiana, le fu chiesta ospitalit\u00e0 da parte del comando generale militare del Corpo volontari della libert\u00e0 (CVL). Nonostante l'obiezione che si trattava di un monastero femminile, questo divent\u00f2 il quartier generale del CVL. Da tale postazione partirono le direttive per la guerra partigiana fino all'ordine di insurrezione generale.\nSubito dopo la Liberazione, nel maggio del 1945, il generale Raffaele Cadorna, che comandava allora il CVL, invi\u00f2 alla religiosa una lettera di ringraziamento. Di questa lettera parlava diffusamente Enrico Mattei in una sua relazione al 1\u00ba Congresso nazionale della DC del 24-28 aprile 1946. Una copia della lettera \u00e8 stata recentemente rinvenuta dalla figlia di Giovanni Battista Stucchi, uno dei membri del Comando generale del CVL, fra le carte del padre.\nRosa Chiarina Scolari \u00e8 sepolta nella cappella Aliprandi nel Cimitero Monumentale di Milano."}
{"id": "558347", "revid": "13648", "url": "https://it.wikipedia.org/wiki?curid=558347", "title": "Omotetia inversa", "text": ""}
{"id": "558356", "revid": "79968", "url": "https://it.wikipedia.org/wiki?curid=558356", "title": "Chromakey", "text": ""}
{"id": "558359", "revid": "287204", "url": "https://it.wikipedia.org/wiki?curid=558359", "title": "Roserade", "text": ""}
{"id": "558365", "revid": "536103", "url": "https://it.wikipedia.org/wiki?curid=558365", "title": "Tanta voglia di lei/Tutto alle tre", "text": "Tanta voglia di lei/Tutto alle tre \u00e8 un singolo dei Pooh pubblicato nel 1971; fu il loro primo singolo inciso per la CBS, dopo la fine del contratto con la Vedette.\nIl disco.\nIl singolo esce il 28 aprile del 1971, e riporta nuovamente i Pooh nelle classifiche, da cui mancavano dal 1968, dopo il discreto successo di In silenzio/Piccola Katy. \nIl singolo per la prima volta raggiunge i vertici dell'hitparade, rimanendovi per 10 settimane.\nI brani.\nEntrambe le canzoni sono scritte da Valerio Negrini per quel che riguarda i testi e da Roby Facchinetti per le musiche; gli arrangiamenti sono curati da Gianfranco Monaldi.\nEntrambi i brani sono contenuti nell'album Opera prima, pubblicato qualche mese dopo, sempre nel 1971.\n\"Tanta voglia di lei\".\nComincia con questi versi una delle pi\u00f9 popolari canzoni del panorama musicale italiano, \"Tanta voglia di lei\".\nAffidata alla voce di un giovane Dodi Battaglia, diventa una delle canzoni pi\u00f9 popolari e rappresentative del quartetto.\n\"Tanta voglia di lei\" \u00e8 la storia di un tradimento, il cui protagonista per\u00f2, pentitosi della scappatella con un'altra donna, decide di tornare dalla sua amata.\nIl brano \u00e8 impreziosito da un'introduzione strumentale, affidata ad una sontuosa orchestra di 22 archi, suggerita ai Pooh dall'arrangiatore del disco, Franco Monaldi.\nLa genesi della canzone \u00e8 molto tormentata: dopo aver scritto la melodia nella sua casa di Bergamo, Roby affida il brano a Valerio. Ne nascono testi che non soddisfano il produttore Giancarlo Lucariello, e vengono scartati man mano i titoli pi\u00f9 improbabili come \"Meno male\", \"Tutto il tempo che vorrai\" e \"La mia croce \u00e8 lei\". La casa discografica infine affida le liriche al paroliere Daniele Pace, che ne esce con un testo che si rif\u00e0 a \"My Sweet Lord\", pubblicata l'anno prima dall'ex Beatle George Harrison.\nDodi Battaglia si ritrova ogni volta a dover cantare la canzone su un testo diverso, finch\u00e9 Valerio non porta la versione definitiva del brano, intitolato \"Nel mondo tanta voglia di lei\", quindi successivamente accorciato in \"Tanta voglia di lei\".\nLa scelta dell'interprete \u00e8 dovuta a Giancarlo Lucariello, che decide di non lasciare al solo Riccardo Fogli l'interpretazione dei brani del gruppo.\nSulla stessa base musicale vengono registrate anche le versioni destinate al mercato estero. \"Tanta voglia di lei\" diventa cos\u00ec \"I'll close the door behind me\" per il mercato anglofono (retro: \"The suitcase\"), e con diversi titoli viene presentata nei paesi di lingua spagnola: \"Tantos deseos de ti\", \"Tantos deseos de ella\", \"El verdarero amor\" e \"Debes comprenderme\" (retro: \"Todo a las tres\").\nUna versione in spagnolo intitolata \"Dos amantes\" \u00e8 stata incisa, a totale insaputa dei Pooh, da Jos\u00e9 Luis Rodr\u00edguez noto col soprannome di El Puma, che per anni ha saccheggiato il repertorio della band senza pagare i diritti d'autore delle canzoni. Una cover in portoghese, \"O Mais Importante \u00e9 O Verdaeiro Amor\", \u00e8 stata invece realizzata da M\u00e1rcio Greyck, per poi essere rieseguita da Gilliard.\nNel 2016 Daniel Sax ha presentato una versione strumentale nel suo album \"International sax, Vol. 1\".\nNel 2017 Felix Manuell incide la versione salsa del brano dal titolo \"Dos amantes\" inserita nell'album \"Estoy confundido shuu mama!\" (Musica Latina Records).\nNel 2020 i Pooh pubblicano il cofanetto \"Le canzoni della nostra storia\", nel quale viene incluso il brano \"Meno male\", prima versione del brano, mai pubblicata prima di allora.\n\"Tutto alle tre\".\nCantato da Negrini, \u00e8 un pezzo musicalmente rock, con uno stacco orchestrale al termine della prima strofa e nel finale.\nIl testo racconta della separazione di una coppia con la partenza di lei (che prepara una valigia), e si conclude con il tentativo di riappacificazione di lui, che le chiede scusa scrivendole un biglietto.\nLa versione inglese, \"The suitcase\" (\"La valigia\"), \u00e8 stata inserita nella raccolta \"I Pooh 1971-1974\".\nPoich\u00e9 quando venne pubblicato l'album Opera prima era gia avvenuto l'avvicendamento alla batteria da Valerio Negrini a Stefano D'Orazio, fu quest'ultimo che interpret\u00f2 la canzone durante la tourn\u00e9e ed ha continuato ad interpretarla nei live.\nFormazione.\nCon i Pooh, l'orchestra di Gianfranco Monaldi."}
{"id": "558366", "revid": "767487", "url": "https://it.wikipedia.org/wiki?curid=558366", "title": "Rete bayesiana", "text": "Una rete bayesiana (BN, \"Bayesian network\") \u00e8 un modello grafico probabilistico che rappresenta un insieme di variabili stocastiche con le loro dipendenze condizionali attraverso l'uso di un grafo aciclico diretto (DAG). Per esempio una rete Bayesiana potrebbe rappresentare la relazione probabilistica esistente tra i sintomi e le malattie. Dati i sintomi, la rete pu\u00f2 essere usata per calcolare la probabilit\u00e0 della presenza di diverse malattie.\nIl termine \"modello gerarchico\" \u00e8 talvolta considerato un particolare tipo di rete Bayesiana, ma non ha nessuna definizione formale. Qualche volta viene usato per modelli con tre o pi\u00f9 livelli di variabili stocastiche; in altri casi viene usato per modelli con variabili latenti. Comunque in generale qualsiasi rete Bayesiana moderatamente complessa viene usualmente detta \"gerarchica\".\nFormalmente le reti Bayesiane sono grafi diretti aciclici i cui nodi rappresentano variabili casuali in senso Bayesiano: possono essere quantit\u00e0 osservabili, variabili latenti, parametri sconosciuti o ipotesi. Gli archi rappresentano condizioni di dipendenza; i nodi che non sono connessi rappresentano variabili che sono condizionalmente indipendenti tra di loro. Ad ogni nodo \u00e8 associata una funzione di probabilit\u00e0 che prende in input un particolare insieme di valori per le variabili del nodo genitore e restituisce la probabilit\u00e0 della variabile rappresentata dal nodo. Per esempio, se i genitori del nodo sono variabili booleane allora la funzione di probabilit\u00e0 pu\u00f2 essere rappresentata da una tabella in cui ogni entry rappresenta una possibile combinazione di valori vero o falso che i suoi genitori possono assumere.\nEsistono algoritmi efficienti che effettuano inferenza e apprendimento a partire dalle reti Bayesiane. Le reti Bayesiane che modellano sequenze di variabili che variano nel tempo sono chiamate reti Bayesiane dinamiche.\nDefinizione.\nMatematicamente, una rete bayesiana \u00e8 un grafo aciclico orientato in cui:\nUna rete bayesiana rappresenta la distribuzione della probabilit\u00e0 congiunta di un insieme di variabili."}
{"id": "558372", "revid": "30610", "url": "https://it.wikipedia.org/wiki?curid=558372", "title": "La signora Dalloway", "text": "La signora Dalloway (\"Mrs Dalloway\") \u00e8 un romanzo di Virginia Woolf pubblicato nel 1925.\nTrama.\nIl romanzo narra la giornata della signora Dalloway e di altri personaggi che, a turno, si trovano sia sullo sfondo che in primo piano.\nLa storia inizia alle 10 del mattino del mercoled\u00ec del giugno 1923, quando Clarissa Dalloway, una ricca signora cinquantenne, si dirige a Bond Street per comprare dei fiori per la festa elegante che sta organizzando per la sera stessa. Passeggiando per le strade di Londra \u00e8 presa da ricordi della sua vecchia vita a Bourton, quando, in compagnia della vecchia zia e di tanti suoi amici, trascorreva le giornate in perfetta armonia.\nMentre entra in un negozio di fiori, una macchina passa rumorosamente per la strada di fronte al negozio. Incuriosita, Clarissa guarda verso la strada e intravede Septimus Smith, un reduce della prima guerra mondiale, e sua moglie Lucrezia mentre stanno camminando. Septimus soffre di disturbi mentali poich\u00e9 durante la guerra ha visto il suo migliore amico Evans morire di fronte a lui; per questo motivo \u00e8 costretto dalla moglie alle sedute con lo psichiatra William Bradshaw.\nClarissa torna a casa dopo aver comprato i fiori, e riceve la visita inaspettata di Peter Walsh (trasferitosi da diversi anni in India), suo corteggiatore, che aveva rifiutato per Richard Dalloway (pi\u00f9 ricco e di buone maniere). Dopo questa visita, Walsh si dirige verso Regent's Park, dove vede Septimus e Lucrezia mentre vanno dallo psichiatra per una seduta che condurr\u00e0 Septimus ad essere rinchiuso in una clinica. Perci\u00f2 Septimus, alle sei di sera, si getta dalla finestra di fronte agli occhi della moglie.\nQualche ora dopo inizia la festa di Clarissa. La famiglia dello psicologo William Bradshaw arriva in ritardo, portando a Clarissa la notizia della morte di Septimus. Nonostante Clarissa non conoscesse Septimus, prova un forte senso di inquietudine, una forte connessione con il suicida.\nIl romanzo.\nWoolf fa uso della tecnica del monologo interiore, i \"moments of being\", per descrivere lo scenario. Un determinato oggetto contiene in s\u00e9 il mistero di un qualsivoglia ricordo disperso nei meandri dell'inconscio. In questo modo la teoria di Marcel Proust riguardo al potenziale magico che contengono in s\u00e9 oggetti e situazioni, trova un nobile specchio nelle intenzioni di Woolf di esplicare al meglio la pratica dell'asserzione.\nCos\u00ec il movimento ondeggiante di una foglia in uno dei tanti parchi londinesi pu\u00f2 ricordare a Clarissa la passione per la danza o le lunghe cavalcate a Bourton, e l'incontro mattutino con Hugh Withbread porta a bussare alla mente di Clarissa diversi ricordi riguardanti la sua giovinezza come quello della figura di Peter Walsh. Il pensiero di Peter l'accompagna quasi ogni giorno: per le strade mentre passeggia, a una delle tante feste che organizza la sera in casa (e pensa quanto Peter la giudicherebbe ridicola se solo la vedesse).\nQuesto sottile gioco della Woolf - un flusso eterno di ricordi e realt\u00e0, passeggiata, ricordi e considerazioni, se, possibilit\u00e0, domande, risposte, impossibilit\u00e0 della risposta - porta il romanzo a sfornare un flusso continuo di informazioni gi\u00e0 dall'inizio.\nWoolf presenta tutta la sua societ\u00e0, quella borghese spicciola, la parte viscida di Londra, e quella nobile e reale a cui tende tutta la civilt\u00e0, i sobborghi poveri - quasi tralasciati, sullo sfondo - la gente infima, i colti, i belli e quelli brutti, orrendi e emarginati dalla societ\u00e0.\nPerch\u00e9 l'Inghilterra in fondo \u00e8 snob, come Clarissa. Perch\u00e9 Clarissa incarna in tutto e per tutto la societ\u00e0 britannica d'inizio Novecento, tutti i difetti e pregi, e sono i suoi stessi amici e ammiratori ad accorgersi e a mal sopportare l'atteggiamento snob della stessa. Peter sa perfettamente che Clarissa \u00e8 snob, ma ci\u00f2 nonostante non riesce a smettere di amarla. E cos\u00ec pure Sally Seton sopporta le bizze dell'amica. Quello che provano i due \u00e8 una sorta di amore patriottico inconscio verso l'Inghilterra, i suoi vizi e le sue creature.\nClarissa \u00e8 il perfetto prodotto dell'alta societ\u00e0 inglese d'altrosecolo e Peter \u00e8 costretto a fuggirne, a tentare la fortuna nell'altrettanto britannica India (se l'Inghilterra \u00e8 nobile e accoglie i nobili, l'India \u00e8 la colonia povera che accoglie i \"mercanti\" in cerca di fortuna). Ma egli sa, in cuor suo, che fuggire dalla patria e dai prodotti sociali che tanto afferma di odiare della sua Inghilterra, \u00e8 perfettamente inutile.\nD'altro canto, la stessa Clarissa porta in s\u00e9 una venatura di mistero. La malattia dalla quale \u00e8 da poco uscita non viene mai affrontata in modo diretto dalla Woolf, anzi pare quasi celata, con ostinazione e vergogna. Sembra quasi che Virginia voglia trasferire in Clarissa tutta la frustrazione che pu\u00f2 sentire una donna bella e intelligente - tanto pi\u00f9 d'alta societ\u00e0 - in modo sottile, quasi nascosto. Eppure si sente tutto il dolore di quel \"mostro, quell'odio come un formicolio lungo la schiena\"; tutto il dolore della stessa Virginia Woolf - che nella realt\u00e0 ha davvero tentato diverse volte il suicidio prima di riuscirci - e tutta la sua emancipata natura di donna. Si percepisce la frustrante abnegazione di Clarissa in quel ruolo al di sotto delle proprie possibilit\u00e0.\nE qui nasce l'alter-ego fantastico - o reale, che dir si voglia - di Septimus. La Woolf fa trovare sfogo di s\u00e9 stessa, del proprio mostro, del proprio lato maschile, nella figura di Septimus.\nMentre Clarissa nasce da un continuo tendere alla perfezione dell'autrice - un personaggio che non poteva andare sgualcito, un personaggio che doveva rimanere immacolato, pur con tutta la frustrazione che si portava dentro - Septimus nasce dal diavolo interiore della Woolf.\nIl libro si rompe - senza mai spezzarsi - in due parti, che hanno due figure centrali. I lunghi monologhi di Septimus, solo con s\u00e9 stesso, e i lunghi discorsi interiori, frastagliati di ricordi, della perfetta donna di mondo, Clarissa Dalloway.\nSeptimus Warren Smith \u00e8 un ex soldato scampato alla guerra, amante delle arti, della letteratura, dell'Inghilterra di Shakespeare: \u00e8 sposato con Lucrezia, una donna italiana.\nSmith, un cognome qualunque, lo dice la stessa Woolf. E quel Septimus, nome che cerca di ridare originalit\u00e0 al personaggio. Retaggi di tragedie shakespeariane dominano il contesto di Septimus: la follia amletiana pervade Septimus, e quasi a un punto tocca anche Lucrezia, quasi pervasa - come Ofelia - dalla solitudine del marito, quasi complice di quella solitudine che diventa finalmente dualit\u00e0 - prima dell'estremo gesto suicida di Septimus.\nNel romanzo si trova spesso anche l'amore per le donne che contraddistingueva tanto la Woolf.\nClarissa, la donna insospettabile di macchie, la donna di mondo, d'alta classe e societ\u00e0, non nasconde a s\u00e9 stessa di provare spesso attrazione per esponenti del proprio sesso.\nIl rapporto ambiguo con Sally Seton pervade tutto il romanzo. Clarissa sembra eternamente affascinata da Sally, dal suo carattere ribelle, libertino, privo di regole; dal suo sangue francese, dai sigari che fumava a Bourton (cose che non si confacevano certo alle signore). Clarissa \u00e8 affascinata da quel sentimento, come lo \u00e8 la stessa Virginia, quel puro disinteressato amore. Ed \u00e8 certa di aver provato l'ebbrezza di un amore puro insieme a Sally. E, tuttavia, perch\u00e9 oggi la rifiuta? Perch\u00e9 a quarant'anni non trova neanche pi\u00f9 il tempo di andare a trovare Sally a Manchester? Solo perch\u00e9 ha sposato un uomo di basso rango?\nAttenta a non sfigurare di quel poco il ruolo aristocratico di Clarissa - ma senza mai farla apparire antipatica - la Woolf rende la giusta coerenza al personaggio, troppo snob e pieno di s\u00e9 per cedere a un vecchio amore con una donna - cosa che, in cuor suo, non avrebbe mai ammesso - per una gita a Manchester in casa di gente meno nobile.\nIn fondo Clarissa sposa Richard Dalloway e non Peter Walsh! Richard \u00e8 un uomo ricco, nobile, con una buona posizione, ed \u00e8 anche affascinante e di buon spirito e carattere. Mentre Peter \u00e8 un uomo alla mano, pieno di spirito, intelligente, ma amante del vizio, dei viaggi e delle donne, privo di ogni interesse per l'alta societ\u00e0 londinese. Potrebbe passargli accanto il Primo Ministro e neanche se ne accorgerebbe! E Clarissa provava un odio irrefrenabile verso quel Peter! Non si capacita di Peter, del suo modo di fare e del suo atteggiamento critico. Come non si capacita della signora Kilman, la brutta insegnante di storia della figlia Elizabeth.\nLa Kilman incarna in pieno la figura della societ\u00e0 ecclesiastica-religiosa in voga a Londra. La credenza, il mistico sentimento, la fiducia in Dio e nella Provvidenza, che tanto trovano inattuale e irreale sia la Woolf che il suo naturale contro-altare Clarissa. Ed Elizabeth \u00e8 la sua figliola, quella che tanto avrebbe voluto libera dalle catene della religione, e che si trova invischiata nelle grinfie della Kilman. La Kilman \u00e8 tutto ci\u00f2 che di brutto rappresenta la natura umana, cos\u00ec come il dottor Holmes, quello che Septimus usa definire la natura umana in senso dispregiativo. Quello da cui la sua lucida follia vuole fuggire, il dottore dell'umanit\u00e0, il primo nemico dell'uomo, quello che vuole salvarlo, ma che lo insegue. E cos\u00ec pure il pessimo dottor Bradshaw, il colto, amato e rispettato medico che consiglia a Lucrezia di internare Septimus. Tutti quei dottori che vogliono fare di lui un dolente umano rinchiuso in un manicomio rappresentano la castrazione della specie umana. Quella sorta di tarpatura delle ali della libert\u00e0 che tanto ci insegue dalla nascita, la limitazione del raggio d'azione, la legge che insegue il ribelle, e l'artista.\n\u00abSiamo tutti in carcere\u00bb mormorano Sally e Peter alla fine. Ed \u00e8 proprio quello che vuol dare a intendere la Woolf.\nIl carcere che Clarissa si \u00e8 costruita, con la mascherata baldoria delle sue feste con l'alta societ\u00e0. Il cognome, la perdita d'identit\u00e0, lei \u00e8 diventata - o forse \u00e8 sempre stata - la signora Dalloway. Come la stessa autrice che, perso il proprio cognome di Stephen col matrimonio, prende quello di Woolf. E proprio nel mezzo di questo grande carcere, nel mezzo della spietata festa che \u00e8 costretta - ma nello stesso tempo \u00e8 felice - di fare, la moglie del dottor Bradshaw annuncia a Clarissa la morte di un uomo. Un uomo, uno sconosciuto, forse un folle, \u00e8 morto gettandosi dalla finestra. E Clarissa prova una specie di empatia, nessun tipo di dolore, n\u00e9 compassione, ma solo riconoscimento di s\u00e9 stessa. \u00c8 quello il giusto culmine del romanzo, il punto di connessione tra la natura di Clarissa e la follia di Septimus. Il punto che li unisce in un orgasmo di felicit\u00e0. Ed \u00e8 anche il punto di pi\u00f9 intensa gioia per Clarissa il sapere della morte del misterioso sconosciuto. \nSeptimus muore per sfuggire il passato, la morte di Evans - l'amico caduto in guerra - e la natura umana, nelle vesti dei due medici. Muore proprio nel momento in cui aveva ristabilito quel minimo di contatto che lo legava a Lucrezia. E porta con s\u00e9 il suo dolore, e l'eterno patire della morte.\nForse verr\u00e0 ricordato da qualcuno - e certamente durante la festa il suo nome assume le sembianze di una presenza inquietante - forse verr\u00e0 dimenticato poco dopo i funerali."}
{"id": "558374", "revid": "119275968", "url": "https://it.wikipedia.org/wiki?curid=558374", "title": "Pykrete", "text": "Il pykrete \u00e8 un materiale composito costituito per il 14 per cento in peso da segatura di legno (o da altri materiali fibrosi, come la carta di giornale) e per il restante 86 percento da ghiaccio. \nIl nome \u00e8 una parola macedonia dal suo inventore Geoffrey Pyke e \"concrete\" che in lingua inglese significa cemento.\nPropriet\u00e0.\nIl pykrete ha alcune propriet\u00e0 interessanti rispetto al ghiaccio cristallino, tra cui una spiccata lentezza a sciogliersi (dovuta alla bassa conducibilit\u00e0 termica) e le migliorate resistenza e tenacit\u00e0, che sono simili a quelle tipiche del calcestruzzo. Rispetto a questo, il pykrete risulta pi\u00f9 difficile da modellare, dal momento che si espande durante il congelamento, ma \u00e8 facilmente riparabile con semplice acqua.\nStoria.\nDurante la seconda guerra mondiale, l'uso del pykrete fu proposto da Geoffrey Pyke alla Royal Navy come possibile materiale adatto alla costruzione di una enorme e inaffondabile portaerei. L'idea (mai realizzata) diede origine al progetto Habakkuk e prevedeva la costruzione di una sorta di isola galleggiante, pi\u00f9 che di una imbarcazione, da usarsi in luoghi dal clima molto freddo.\nIntorno al 1942 Pyke cerc\u00f2 di convincere Lord Mountbatten, ammiraglio della flotta britannica, della grande utilit\u00e0 del progetto Habakkuk (in realt\u00e0 precedente all'invenzione del pykrete), e furono condotti degli esperimenti in due localit\u00e0 dell'Alberta, in Canada. Blocchi di pykrete furono testati con vari esplosivi: si giunse alla conclusione che una carica corrispondente alla testata di un siluro avrebbe solo scalfito l'ipotetica portaerei Habakkuk.\nNel Patricia Lake in Alberta, Stati Uniti e Canada costruirono un modello in ghiaccio, lungo 18.2 metri (60 piedi) e pesante 1.000 tonnellate: impieg\u00f2 un po' pi\u00f9 di una calda estate a sciogliersi. Anche se fu dato il nullaosta a piccoli progetti preliminari, il Progetto Habakkuk non fu mai portato a termine perch\u00e9 in realt\u00e0 la guerra antisommergibili fu vinta con lo sviluppo del sonar e di tattiche avanzate per contrastare i sommergibili.\nAneddoti.\nUna improbabile leggenda vuole che Lord Mountbatten, al fine di convincere Winston Churchill della sua utilit\u00e0, si fosse introdotto in casa sua e avesse buttato un blocco di pykrete nella vasca dove lo statista stava facendo il bagno.\nUn'altra storia racconta che alla Conferenza del Qu\u00e9bec del 1943 Mountbatten port\u00f2 un blocco di pykrete con s\u00e9, per mostrarne il potenziale agli ammiragli e ai generali che erano arrivati insieme a Winston Churchill e Franklin D. Roosevelt. Mountbatten si present\u00f2 alla riunione sul progetto con due blocchi, uno del materiale, l'altro di semplice ghiaccio. Posati a terra, spar\u00f2 un proiettile prima al ghiaccio, che si frantum\u00f2 all'istante, e poi al pykrete. Il proiettile rimbalz\u00f2 e sfior\u00f2 i pantaloni dell'ammiraglio Ernest King per poi conficcarsi nella parete della stanza. Secondo Max Perutz, tuttavia, l'incidente appena descritto non avvenne nel 1943, tanto meno nel Qu\u00e9bec, ma parecchio tempo prima a Londra, e a sparare sarebbe stato un altro partecipante al progetto, e non Mountbatten.\nVita utile.\nLa vita utile di un blocco di pykrete \u00e8 ancora oggetto di discussione, essendo possibili molte proporzioni e infinite variet\u00e0 delle materie prime. Si presume normalmente che il pykrete abbia un carico di rottura di 21\u00a0MPa, ossia pi\u00f9 di 200\u00a0kg per cm2. Ha una resistenza 8 volte superiore a quella del ghiaccio che corrisponde a circa 3,5 MPa. Una pallottola di calibro 7.7 millimetri (.303 British) lo penetra di appena 16,5 centimetri. Ovviamente il ghiaccio si deforma a causa della pressione, ma questo non \u00e8 influenzato dalla presenza del legno. Nello speciale \"Alaska 2\" di \"MythBusters\" (stagione 7, episodio 2) \u00e8 stato utilizzato per costruire una barca.\nPreparazione.\nIl pykrete si pu\u00f2 ottenere facilmente in casa usando come polpa il legno, ad esempio, carta di giornale o carta igienica. \u00c8 sufficiente poi congelare il miscuglio per sperimentarne le qualit\u00e0, almeno finch\u00e9 rimane sufficientemente freddo."}
{"id": "558376", "revid": "95049", "url": "https://it.wikipedia.org/wiki?curid=558376", "title": "Santa Luisa de Marillac", "text": ""}
{"id": "558377", "revid": "6923", "url": "https://it.wikipedia.org/wiki?curid=558377", "title": "Mattia (apostolo)", "text": "L'apostolo Mattia (...-...) secondo il libro degli Atti degli Apostoli fu uno dei settanta discepoli di Ges\u00f9 e rimase con lui dal Battesimo ad opera di Giovanni Battista fino all'Ascensione.\nIl greco \"Matthias\" (o, in alcuni manoscritti, \"Maththias\") \u00e8 un nome derivato da \"Mattathias\", in ebraico \u05de\u05ea\u05d9\u05d0\u05e1 \u05d4\u05e7\u05d3\u05d5\u05e9 \u2019\u2019Mathi\u0101s\u2019\u2019, che significa \"Dono di Dio\"; non va confuso con Matteo, anch'egli apostolo (e il cui nome ha lo stesso significato).\nMattia nel Nuovo Testamento.\nNel libro degli Atti si narra che, nei giorni seguenti l'Ascensione, l'apostolo Pietro propose all'assemblea dei fratelli, il cui numero era di centoventi, di scegliere uno tra loro per prendere il posto del traditore Giuda Iscariota nel collegio apostolico. \nFurono proposti due discepoli: Giuseppe, chiamato Barsaba, e Mattia. Fu eseguito un sorteggio che indic\u00f2 Mattia e che pertanto venne associato agli undici apostoli.\nMattia negli scritti cristiani antichi.\nTutte le ulteriori informazioni concernenti la vita e la morte di Mattia sono vaghe e contraddittorie.\nSecondo Niceforo, egli predic\u00f2 prima in Giudea e poi in Etiopia e quindi fu crocifisso.\nLa sinossi di Doroteo contiene questa tradizione:\nUna tradizione di dubbio valore storico ci tramanda che Mattia avrebbe subito il martirio a Gerusalemme mediante lapidazione dai giudei, e poi decapitato, secondo la tradizione con un'alabarda, che \u00e8 divenuto suo attributo iconografico.\nCulto.\nLe reliquie di Mattia sono contenute in un'arca marmorea nel transetto dalla basilica di Santa Giustina a Padova, a poca distanza dall'arca dell'evangelista san Luca.\n\u00c8 stato detto che sant'Elena imperatrice port\u00f2 le reliquie di san Mattia a Roma, e che una parte di esse furono presso Treviri. Bollandus ritiene che le reliquie che si trovavano in Roma fossero piuttosto quelle di san Mattia o Matteo, che fu vescovo di Gerusalemme circa nell'anno 120, che sembra si siano poi confuse con quelle dell'apostolo.\nLa Chiesa cattolica celebra la festa di san Mattia il 14 maggio; il calendario della Messa tridentina lo ricorda il 7 febbraio nel Rito Ambrosiano e il 24 febbraio nel Rito Romano, come pure la Chiesa luterana e la Chiesa anglicana; la Chiesa ortodossa e le altre Chiese di tradizione greca il 9 agosto.\nIl vangelo di Mattia.\nClemente Alessandrino ricorda una sentenza che i Nicolaiti ascrivono a Mattia: \nQuesto insegnamento fu probabilmente trovato nel Vangelo di Mattia che fu ricordato da Origene; \nda Eusebio di Cesarea, che lo attribuisce agli eretici; da san Girolamo, \ne nel decreto di Gelasio (VI,8) che lo dichiara apocrifo. \nQuesto \u00e8 al termine della lista del \"Codice Barrocianus\" (206).\nQuesto vangelo \u00e8 probabilmente il documento con il quale Clemente d'Alessandria cit\u00f2 parecchi passaggi, sapendo che essi furono presi in prestito dalle tradizioni di Mattia, Paradoesis, la cui testimonianza fu rivendicata dagli eretici Valentino, Marcione e Basilide.\nSecondo i Philosophoumena, VII, 20, Basilide riporta discorsi apocrifi, che egli attribuisce a Mattia. \nQuesti tre scritti: il vangelo, le tradizioni, e i discorsi apocrifi furono identificati da Zahn, ma Harnack rifiuta questa identit\u00e0. \nTischendorf pubblic\u00f2 dopo Thilo, 1846, \"Acta Andreae et Matthiae in urbe anthropophagarum\", che secondo Lipsius appartengono alla met\u00e0 del II secolo.\nQuesti apocrifi riferiscono che Mattia and\u00f2 tra i cannibali e, essendo stato buttato in prigione, fu consegnato da Andrea; l'intera narrazione \u00e8 senza valore storico, e negli scritti apocrifi Matteo e Mattia furono qualche volta confusi.\nAscendenza di Mattia.\nSecondo la \"Leggenda Aurea\" e secondo i pi\u00f9 antichi Atti Apocrifi, san Mattia apostolo sarebbe nato a Betlemme (di Giudea) da una nobile famiglia della Trib\u00f9 di Giuda, la stessa dell'apostolo traditore.\nTale informazione non \u00e8 confermata dai quattro Vangeli canonici n\u00e9 dagli Atti degli Apostoli, ma assume un importante rilievo perch\u00e9 assimilerebbe i Dodici Apostoli, chiamati semplicemente Dodici, al Consiglio degli Anziani delle Dodici trib\u00f9 che governavano insieme ai re-patriarchi di Israele. Al suo interno ognuna delle Dodici Trib\u00f9 d'Israele aveva diritto ad un proprio rappresentante eletto direttamente da Dio, cos\u00ec come negli altri organismi di governo: i dodici scribi che sovrintendono al primo censimento di Israele e poi dei beni materiali del nemico ( e ), i dodici sommi sacerdoti del Tempio di Gerusalemme, i dodici Giudici d'Israele, la successione dei Dodici profeti unti dal Signore insieme ai re Dodici Patriarchi figli di Giacobbe (cos\u00ec chiamati in ) e ai patriarchi precedenti, dal re-patriarca Davide () a quelli antidiuviani.\nIn , la successione patriarcale delle Dodici Trib\u00f9 di Israele fu riconfermata come perennemente valida:\nTale passo risulta coerente col pieno rilancio dell'intera Legge mosaica in .\nAnche le sedi patriarcali o apostoliche della chiesa primitiva furono censite in numero di dodici."}
{"id": "558383", "revid": "47767", "url": "https://it.wikipedia.org/wiki?curid=558383", "title": "San Mattia apostolo", "text": ""}
{"id": "558389", "revid": "465169", "url": "https://it.wikipedia.org/wiki?curid=558389", "title": "Super Trouper", "text": "Super Trouper \u00e8 il settimo album in studio del gruppo musicale svedese ABBA, pubblicato nel novembre 1980.\nDescrizione.\nIl \"Super Trouper\" citato dal titolo si riferisce al pi\u00f9 famoso seguipersona (\"occhio di bue\") utilizzato in quegli anni, apparecchio che infatti si vede all'inizio del video che accompagna la canzone omonima all'album.\nIl brano, in stile discomusic, \"Lay all your love on me\" \u00e8 stato pubblicato solo su 12\" (con il lato B anch'esso di matrice disco \"On and on and on\"). Il suo piazzamento al 6\u00ba posto della Top Ten britannica, pur essendo lontano dagli standard a cui erano abituati gli ABBA, rappresenta il migliore piazzamento per un singolo in questo formato.\nA chiusura dell'album il brano \"The way old friends do\" \u00e8 la canzone di chiusura di molti loro concerti dal vivo, quale dedica al loro pubblico. Anche in questo album la versione (l'unica mai edita) \u00e8 dal vivo, presa da uno dei concerti nello stadio di Wembley a Londra.\nTrascinato dal successo dei due singoli estratti \"The Winner Takes It All\" e l'omonima \"Super Trouper\", l'album fu il sesto consecutivo a saldarsi alla prima posizione della classifica in Regno Unito, dove resse per nove settimane.\nClassifiche.\nAlbum - Classifica album in Regno Unito\nAlbum - Billboard (Nord America)\nSingoli - Classifica singoli in Regno Unito\nSingoli - Billboard (Nord America)"}
{"id": "558393", "revid": "36426", "url": "https://it.wikipedia.org/wiki?curid=558393", "title": "Soldo", "text": "Soldo \u00e8 la denominazione di una moneta d'argento italiana emessa per la prima volta alla fine del XII secolo a Milano dall'imperatore Enrico VI (argento, 1,25 g).\nIl nome deriva dal latino \"solidus\", una moneta tardoromana e bizantina.\nUna moneta omonima esisteva gi\u00e0 nella monetazione carolingia, che si basava sull'argento e aveva come unit\u00e0 il denaro e il soldo, ma in quel caso il soldo non era una moneta tangibile, realmente coniata, bens\u00ec una moneta di conto, e corrispondeva a 12 denari e a 1/20 di lira.\nDopo il XII secolo il soldo si diffuse rapidamente da Milano al resto d'Italia, dove era coniato accanto al denaro e al grosso.\nSoldi furono coniati nella monetazione genovese, a Milano, a Bologna e in altre citt\u00e0.\nA Venezia il soldo fu coniato a partire dal dogato di Francesco Dandolo (1328-1339) e battuto sino al tramonto della Repubblica di Venezia. Fu coniato anche sotto la dominazione austriaca fino al 1862; era una monetina di rame dal peso poco superiore ai 3 grammi.\nAnche nella Firenze del Trecento il soldo valeva la ventesima parte della lira e occorrevano dodici denari per fare un soldo.\nCon il passare del tempo si svalut\u00f2 e venne coniata prima in biglione e dal XVIII secolo in rame. Nel Granducato di Toscana di Leopoldo II nel XIX secolo il soldo era la moneta che valeva 3 quattrini.\nCon la riforma monetaria diffusa da Napoleone il soldo divenne pari a 5 \"centesimi\" e 20 \"soldi\" formavano una lira. Con la formazione dello stato nazionale non furono pi\u00f9 coniate monete con questa denominazione, ma il termine rimase in uso per indicare la moneta da 5 Centesimi. Questa abitudine era ancora ampiamente diffusa fino alla seconda guerra mondiale.\nCollegati al \"soldo\" sono le monete francesi dal nome di sou (o sol), lo scellino (e lo Schilling, skilling etc.).\nIl termine fu impiegato per indicare il compenso dato ai militari mercenari (che venivano \"assoldati\") e poi divent\u00f2 sinonimo di paga militare. In tedesco la paga dei militari \u00e8 chiamata \"Sold\"."}
{"id": "558394", "revid": "125875331", "url": "https://it.wikipedia.org/wiki?curid=558394", "title": "Popoli germanici settentrionali", "text": "Ai popoli germanici settentrionali appartennero quelle trib\u00f9 germaniche che non lasciarono la Scandinavia prima della tarda fase delle Invasioni barbariche (tra il 500 e il 900 d.C.) e quelli che ancora oggi vivono in quella regione. Tuttavia, alcune trib\u00f9 dell'est e dell'ovest non migrarono, restando in Scandinavia. E cos\u00ec le loro lingue evolsero nei dialetti delle lingue germaniche settentrionali per il contatto con le trib\u00f9 germaniche del nord e/o con le loro culture.\nDue di queste trib\u00f9 germaniche del nord era i daner (\"dani\"), che diedero il loro nome alla Danimarca, e i suioni (\"svear\"), da cui prese il nome la Svezia. Secondo Jordanes, i dani e i suioni (da lui chiamati anche \"suetidi\") appartenevano allo stesso ceppo.\nUn esempio di assimilazione culturale di una trib\u00f9 germanica dell'ovest da parte di una del nord \u00e8 quello degli juti che non lasciarono lo Jutland e furono inglobati dai dani. Un esempio invece di trib\u00f9 dell'est (Gotland) \u00e8 quello dei goti di Svezia, assimilati dai suioni. Un esempio di odierne popolazioni parlanti lingue germaniche settentrionali sono i norvegesi, i danesi, gli svedesi, gli islandesi e i faroesi."}
{"id": "558396", "revid": "1522738", "url": "https://it.wikipedia.org/wiki?curid=558396", "title": "Paradise Kiss", "text": " \u00e8 un manga \"josei\" scritto e disegnato da Ai Yazawa, pubblicato in Giappone sulla rivista \"Zipper\" di Shodensha dal maggio 1999 al maggio 2003. In Italia \u00e8 stato pubblicato da Planet Manga (Panini Comics) dall'aprile 2001 al febbraio 2004. \u00c8 lo spin-off di \"Cortili del cuore\", ambientato vent'anni dopo e alcuni personaggi fanno delle apparizioni cameo all'interno dell'opera, tra le altre Mikako, Tsutomu e l'alieno scintillante Seiji.\nDal manga \u00e8 stato tratto un anime di 12 episodi, prodotto da Madhouse e andato in onda in Giappone su Fuji TV tra l'ottobre e il dicembre 2005; in Italia, edito da Panini Video, \u00e8 stato trasmesso su Cartoon Network dal giugno al luglio 2008.\nNel 2011 ne \u00e8 stato tratto un film live action dallo stesso titolo.\nTrama.\nMikako Koda e Tsutomu Yamaguchi si sono sposati ed hanno avuto una bambina, mentre - sorella minore di Mikako nonostante il diverso cognome - si \u00e8 iscritta allo Yaza, sperando di seguire le orme di Mikako (divenuta un'affermata disegnatrice di abiti per giovani e giovanissimi). Tuttavia, la storia \u00e8 incentrata principalmente su , una ragazza che frequenta svogliatamente l'ultimo anno di una scuola superiore molto prestigiosa e che \u00e8 segretamente innamorata di un suo compagno di classe, . La sua vita viene sconvolta in maniera radicale quando viene fermata da , un ragazzo che studia all'istituto superiore d'arte Yaza che le chiede di fare da modella per una sfilata scolastica. La ragazza, inizialmente spaventata, cerca di fuggire ma viene fermata da Isabella (), un'elegante ragazza transessuale. Yukari sviene e, quando si risveglia, si ritrova nell'atelier Parakiss dove conosce anche J\u014dji (a volte soprannominato George) e Miwako.\nInizialmente Yukari li tratta con freddezza e diffidenza. La gentilezza e la determinazione dei ragazzi ed il fascino del carismatico leader del gruppo, , la portano ad accettare l'offerta. Yukari stringe cos\u00ec una profonda amicizia con tutti componenti del gruppo: Miwako Sakurada, Arashi Nagase (il fidanzato di Miwako), George ed Isabella; quest'ultima diventa persino la sua confidente.\nLa protagonista si innamora di Joji Koizumi, con il quale vive un'intensa quanto turbolenta storia d'amore. L'incontro con i ragazzi svela a Yukari (soprannominata Caroline da Miwako) un nuovo mondo e la spinge a mettere in discussione il suo modo di vivere, totalmente privo di emozioni. Yukari cerca di rendere partecipe la madre dei suoi progetti per la sfilata scolastica ma, quando la madre oppone un secco rifiuto, decide di scappare di casa. Yukari rientra presto in famiglia, tuttavia, il breve periodo passato fuori casa la spinge ancora di pi\u00f9 tra le braccia di Joji e, al tempo stesso, riesce anche a chiarirle i dubbi sul suo futuro. Yukari non vuole continuare a studiare dopo il diploma e vorrebbe potersi dedicare alla carriera di modella. Nel frattempo Hiroyuki si preoccupa per Yukari e cerca di esserle d'aiuto. Nel finale del manga, i protagonisti son cresciuti ma si capisce anche che nel frattempo Arashi e Miwako si sono sposati e hanno avuto una bambina, Erika; Yukari si \u00e8 fidanzata con Hiroyuki e si stanno per sposare anche loro; Joji insieme a Isabella parte con la nave per raggiungere l'Europa.\nManga.\nIl manga, composto da 48 capitoli chiamati \"stage\", \u00e8 stato pubblicato sulla rivista \"Zipper\" dal maggio 1999 al maggio 2003 e successivamente \u00e8 stato serializzato in 5 tank\u014dbon per conto della Shodensha, pubblicati tra l'aprile 2000 e l'agosto 2003. L'opera ha ricevuto una ristampa agli inizi del 2014 in 4 volumi.\nIn Italia \u00e8 stato pubblicato da Planet Manga (Panini Comics) nella collana \"Top Manga\" in 10 volumetti dall'agosto 2001 al febbraio 2004. Successivamente altre due edizioni italiane, la \"Collection\" nel 2003-2004 e la \"Deluxe\" nel 2008, hanno i cinque volumi uguali ai corrispondenti giapponesi. Negli Stati Uniti \u00e8 stato pubblicato da Tokyopop e da Vertical, Inc. nel 2012, in Francia da Kana, in Polonia da Waneko e in Russia da Comics Factory.\nAnime.\nL'anime, prodotto dalla Madhouse, \u00e8 composto da 12 episodi, andati in onda su Fuji TV dal 13 ottobre al 29 dicembre 2005. \u00c8 stato successivamente raccolto in DVD e Blu-ray. La colonna sonora della serie \u00e8 uscita in un CD il 21 dicembre 2005.\nIn Italia \u00e8 stato acquistato da Panini Video, che ne ha curato anche la distribuzione su DVD, nel 2007 grazie a The Licensing Machine (divisione britannica di Panini Comics), ed \u00e8 stato trasmesso in prima visione sull'emittente Cartoon Network a partire dal 30 giugno 2008. Una versione in giapponese con sottotitoli in italiano o tedesco \u00e8 stata resa visibile in streaming sul canale di YouTube \"Panini On Screen\" a partire dal 2 luglio 2009 fino al 2012.\nSigle.\nIn Italia vengono usate le sigle originali.\nFilm live action.\nDal manga \u00e8 stato tratto un film live action uscito nelle sale giapponesi il 4 giugno 2011. Nel film Yukari Hayasaka \u00e8 interpretata da Keiko Kitagawa, George da Osamu Mukai, Kaori As\u014d da Natsuki Kat\u014d, Miwako Sakurada da Aya \u014cmasa, Arashi Nagase da Kento Kaku, Isabella Yamamoto da Shunji Igarashi e Tokumori Hiroyuki da Y\u016bsuke Yamamoto. Il film dura 116 minuti ed \u00e8 diretto da Takehiko Shinj\u014d."}
{"id": "558398", "revid": "767487", "url": "https://it.wikipedia.org/wiki?curid=558398", "title": "Spriggan (film)", "text": " \u00e8 un film d'animazione del 1998 diretto da Norihiko Sudo.\nTratto dal manga omonimo di Hiroshi Takashige e Ryoji Minagawa, il lungometraggio \u00e8 sostanzialmente un'opera di Hirotsugu Kawasaki, che ne ha curato la realizzazione assieme a Katsuhiro \u014ctomo. In particolare, la trama del film \u00e8 incentrata su uno dei capitoli tratti dal manga: \"L'arca di No\u00e8\".\nCome l'omonimo fumetto, il film si basa sulla ricerca di favolosi reperti archeologici ultratecnologici appartenuti ad alcune popolazioni vissute anticamente sulla Terra, la cui tecnologia e cupidigia ha condotte all'estinzione.\nProtagonista dell'anime \u00e8 un particolare \"spriggan\", Yu Ominae. Attraverso l'evoluzione di questo personaggio vengono trattati temi religiosi, tecnologici e soprattutto sociali.\nTrama.\nUn reperto archeologico \u00e8 stato ritrovato ed i suoi scopritori sono rimasti tutti uccisi da un'esplosione sconosciuta. Un suicidio in una scuola superiore.\nGli \"Spriggan\" sono un gruppo di \"\u00e9lite\" di combattenti dell'Arcam, una multinazionale giapponese che sin dalla fondazione si occupa di ricercare questi reperti e, se necessario, di sigillarli.\nLo Spriggan Yu Ominae, un liceale con doti naturali di combattente fuori dal comune, intraprende un avventuroso viaggio verso il reperto archeologico: l'Arca di No\u00e8 citata nella Bibbia. Ad attenderlo agli scavi si trova il professor Mayzel, capo della sezione scientifica dell'Arcam, e la sua assistente Margaret.\nSuccessivamente si scopre che \u00e8 presente anche un altro Spriggan: Jean Jacquemonde. Le varie peripezie si succedono da un attacco del reparto meccanico dell'esercito americano (nel manga denominato plotone robotico) fino all'attivazione dell'arca che porter\u00e0 il mondo intero ad una situazione critica."}
{"id": "558400", "revid": "104458", "url": "https://it.wikipedia.org/wiki?curid=558400", "title": "Trib\u00f9 germanica del nord", "text": ""}
{"id": "558412", "revid": "36426", "url": "https://it.wikipedia.org/wiki?curid=558412", "title": "Pia dei Tolomei", "text": ""}
{"id": "558414", "revid": "1564499", "url": "https://it.wikipedia.org/wiki?curid=558414", "title": "Eleazario da Sabrano", "text": "Biografia.\nFiglio di Guglielmo da Sabrano e di Francesca dei conti di Celano, nacque da una nobile famiglia di origine francese che era scesa nel regno di Napoli a seguito di Carlo I d'Angi\u00f2 e che aveva ottenuto in feudo la contea di Ariano e altri territori, soprattutto in Abruzzo: un suo zio omonimo fu terziario francescano e venne canonizzato nel 1369 da papa Urbano V.\nIl 5 settembre 1373 venne eletto vescovo di Chieti: sostenitore di papa Urbano VI, nel 1378 venne deposto dalla regina Giovanna I d'Angi\u00f2, che appoggiava l'antipapa avignonese Clemente VII.\nUrbano VI lo innalz\u00f2 alla dignit\u00e0 cardinalizia nel concistoro del 18 settembre 1378, gli assegn\u00f2 il titolo di Santa Balbina e lo scelse come Penitenziere Maggiore. Fece parte della commissione cardinalizia che si occup\u00f2 dell'introduzione della causa di canonizzazione di Brigida di Svezia.\nMor\u00ec l'8 agosto 1381."}
{"id": "558416", "revid": "830939", "url": "https://it.wikipedia.org/wiki?curid=558416", "title": "Coelum non animum mutant qui trans mare currunt", "text": ""}
{"id": "558420", "revid": "767487", "url": "https://it.wikipedia.org/wiki?curid=558420", "title": "Khang", "text": "I khang sono un gruppo etnico che fa parte dei popoli khmuici stanziato in Vietnam, la cui popolazione era stimata in 3.921 individui nel censimento del 1985.\nSono presenti essenzialmente nelle province di Son La e Lai Chau, nel nord del Vietnam. I nomi alternativi per i khang sono: khaang, tayhay, tay hay, xa, x\u00e1 khao, xa xua, xa don, xa dang, xa hoc, xa ai, xa bung, quang lam, hang, bren, ksakautenh, putenh, puteng, teng, theng. L'etnia khang del Vietnam \u00e8 strettamente correlata ai xinh mun e ai phong del Laos.\nLingua.\nParlano il khang, che fa parte della famiglia linguistica mon khmer. Nei diversi villaggi si parlano simili dialetti, tra cui i principali sono il kh\u00e1ng clau e il kh\u00e1ng ai (xa khao, xa cau, sakau)."}
{"id": "558421", "revid": "46931", "url": "https://it.wikipedia.org/wiki?curid=558421", "title": "Kh\u00e1ng", "text": ""}
{"id": "558424", "revid": "363629", "url": "https://it.wikipedia.org/wiki?curid=558424", "title": "Guglielmo da Saliceto", "text": "Biografia.\nNato in un villaggio in provincia di Piacenza, ora frazione del comune di Cadeo, Guglielmo studi\u00f2 a Bologna (forse allievo di Ugo de' Borgognoni) e vi divenne \"Magister in physica\". Era l'epoca in cui il corso di studi medici si identificava con quello della filosofia, in particolare quella naturale, ed il medico, \"physicus\" (da cui \u00e8 derivato il termine inglese \"physician\" per medico) si distingueva nettamente dal chirurgo che era invece \"empiricus\".\nDopo un lungo girovagare dovuto anche alla instabilit\u00e0 politica dell'epoca si ferm\u00f2 definitivamente a Bologna, come \"Magister chirurgiae\". Tra i suoi allievi pi\u00f9 famosi vi \u00e8 da annoverare Lanfranco da Milano, considerato uno dei fondatori della scuola medica francese.\nFu anche maestro a Pavia, dove tra il 1245 e il 1248 incontr\u00f2 Federico II di Svevia con cui discusse di filosofia e medicina.\nNella sua \"Chirurgia\", scritta \"ad petitionem domini Friderici imperatoris\" (\u201csu invito dell'imperatore Federico\u201d), sostiene l'importanza delle conoscenze di anatomia, seguendo la tradizione della scuola bolognese dei Borgognoni e di Mondino dei Liuzzi, fondamentale nell'arte chirurgica, che peraltro descrive in modo mirabile. Guglielmo da Saliceto e la scuola medica bolognese reintrodussero l'uso del coltello chirurgico in Italia, abolito dagli Arabi in favore del cauterio.\nNel suo \"Liber in scientiae medichae\" mostra una buona conoscenza anche della medicina. Fu il primo a sostenere l'importanza della cultura medica anche nell'arte chirurgica tentando, come aveva fatto gi\u00e0 la Scuola medica salernitana, un riavvicinamento delle due professioni dopo quasi un millennio, che tuttavia sarebbero rimaste ancora per alcuni secoli profondamente divise ed in contrasto. "}
{"id": "558425", "revid": "73560", "url": "https://it.wikipedia.org/wiki?curid=558425", "title": "Raffaella Pelloni", "text": ""}
{"id": "558426", "revid": "33689", "url": "https://it.wikipedia.org/wiki?curid=558426", "title": "Riserva Regionale", "text": ""}
{"id": "558428", "revid": "33689", "url": "https://it.wikipedia.org/wiki?curid=558428", "title": "Riserva regionale", "text": ""}
{"id": "558431", "revid": "1305772", "url": "https://it.wikipedia.org/wiki?curid=558431", "title": "Khmu", "text": "I khmu sono un gruppo etnico di origine mon khmer e fanno parte dei popoli khmuici stanziati nelle zone montane del sud-est asiatico settentrionale. Alcuni dei nomi alternativi per i khmu sono: kho mu (in Vietnam), kmhmu, khomu, khamu, mun xen, xa cau, kha cau, cam mu, kho mu.\nHanno un legame etnico molto stretto con i mlabri, una trib\u00f9 estremamente primitiva al confine settentrionale tra la Thailandia e il Laos che conta tra le 500 e le 600 persone.\nStoria.\nLa migrazione dei khmu e delle genti mon kmer avvenne nella preistoria dalla Cina meridionale, quindi furono probabilmente i primi abitanti del sudest asiatico. Si stanziarono prevalentemente nelle fertili pianure del Mekong, gli odierni Laos ed Isan, coltivando il riso. La migrazione successiva, quella dei tai kadai, il cui ramo in questa zona avrebbe preso il sopravvento nelle pianure, dette terre lao loum, \u00e8 avvenuta circa 1000 anni fa, anch'essa dalla Cina meridionale.\nLe popolazioni mon khmer, compresi i khmu, soccombettero ai nuovi arrivati e furono costretti a spostarsi nelle zone basse delle montagne (terre lao theung), dove ancora oggi la maggior parte sono stanziati, o a migrare nei paesi circostanti. In Laos gli abitanti delle zone di bassa montagna sono a loro volta conosciuti come lao theung. In quel periodo i lao loum (bassi Lao o Lao delle pianure, il nome con cui i lao si autodefiniscono), gli assegnarono il soprannome \"khaa\" (in lingua lao: \u0e82\u0ec9\u0eb2) che significa schiavi, venivano infatti impiegati per svolgere i lavori pi\u00f9 umili.\nDistribuzione geografica.\nI khmu sono presenti in Laos, dove rappresentano il pi\u00f9 grande gruppo etnico dopo quello dei lao, Vietnam, Myanmar, Thailandia e Cina (dove non sono inclusi nell'elenco ufficiale delle etnie cinesi, e sono censiti come \"indistinto gruppo etnico\"). Migrazioni del ventesimo secolo hanno visto i khmu spostarsi anche nei paesi occidentaliSecondo una stima del 2010 la popolazione totale \u00e8 di circa 800.000 anime e la distribuzione \u00e8 la seguente:\nEconomia.\nSebbene le loro condizioni di vita siano nel corso dei secoli migliorate, sono ancora ad un livello inferiore rispetto a quelle delle etnie dominanti. I khmu si occupano soprattutto di agricoltura oltrech\u00e9 di caccia e pesca. Le principali colture sono il t\u00e8, la patata dolce, il pepe, il tabacco e lo zenzero.Lavorano nei campi in gruppi e la coltura del riso \u00e8 affidata alle donne. Il riso viene insilato in alte strutture per proteggerlo dai topi. Per dissodare il terreno praticano il debbio, che consiste nel bruciare i residui colturali lasciati dal raccolto precedente.\nAltri prodotti sono quelli dell'artigianato, in particolare articoli di cesteria, ed altri in legno ed argento. Oltre all'uso del denaro si usa molto anche il baratto.\nOrganizzazione sociale.\nGli anziani sono tra le persone pi\u00f9 importanti del villaggio e sono incaricati di risolvere le diatribe ed amministrare la giustizia locale. Il capovillaggio \u00e8 scelto dall'amministrazione statale, altro personaggio influente \u00e8 l\"'uomo della medicina\", un primitivo erborista che svolge la funzione di medico.\nCultura.\nLa cultura viene tramandata attraverso la tradizione orale nelle riunioni serali attorno al fuoco, spesso fumando oppio o tabacco in pipe d'argento da loro stessi prodotte. Le capanne in cui vivono sono fatte di legno col tetto in paglia ed hanno di solito due stanze, una per le ragazze da sposare ed una per il resto della famiglia. I cimiteri si dividono in quattro zone, una per chi \u00e8 morto di cause naturali, una per chi \u00e8 morto di cause accidentali, una per i bambini ed una per chi \u00e8 morto lontano da casa. Alcuni anziani hanno il corpo completamente tatuato.\nLingua.\nI khmu parlano la propria lingua che \u00e8 di origine austroasiatica e Mon-Khmer e fa parte delle lingue khmuiche insieme a quelle khao, mlabri e xinh mun. I villaggi sono sparsi in un territorio molto vasto, e date le difficolt\u00e0 di comunicazione, si sono sviluppati molti dialetti, alcuni dei quali molto diversi dagli altri. Non si \u00e8 quindi potuto codificarla per iscritto, se non in una zona a cavallo della frontiera sino-laotiana in cui questa scrittura viene chiamata \"duota\". Il codice SIL per la lingua khmu \u00e8: KJG, mentre quello ISO \u00e8 639-2: mkh\nReligione.\nAnimismo.\nLa grande maggioranza dei khmu pratica l'Animismo e lo Sciamanesimo, nei villaggi ci sono sciamani e sacerdoti che godono di grande rispetto. Particolare devozione viene riservata alle case degli spiriti protettori, chiamate \"Rroi gang\". Gli abitanti spesso circondano l'intero villaggio con uno steccato in quanto credono che sia sacro ed integrato con gli spiriti della terra, e l'accesso \u00e8 garantito da tre o quattro cancelli. All'esterno vengono innalzati degli altari in onore degli spiriti per proteggere il villaggio dagli incendi e dalle tempeste.\nBuddhismo Theravada.\nMolti khmu si sono integrati con la classe dominante in Laos ed in Thailandia, e si sono convertiti alla religione di Stato, il Buddhismo Theravada. Altri frequentano i wat per imparare la lingua di Stato, ma non hanno rinunciato al loro credo n\u00e9 alla loro identit\u00e0 culturale.\nCristianesimo.\nVi sono circa 65.000 cristiani, l'8% della popolazione khmu, di cui 60.000 nel solo Laos. Con l'occupazione francese dell'Indocina, furono i primi che si convertirono"}
{"id": "558435", "revid": "181699", "url": "https://it.wikipedia.org/wiki?curid=558435", "title": "Processo di esecuzione", "text": "Il processo esecutivo \u00e8 rivolto alla soddisfazione dell'interesse del creditore, che deve ottenere ci\u00f2 che gli \u00e8 dovuto nel quadro e con le garanzie dell'ordinamento giuridico, nei limiti di quanto la legge o il giudice stabilisce. \nSi affianca (in molti casi in rapporto di strumentalit\u00e0) al processo di cognizione, diversamente rivolto all'accertamento del diritto, all'ottenimento di una sentenza di condanna ovvero alla costituzione, modificazione o estinzione di un rapporto giuridico. \nIl processo esecutivo presuppone l'esistenza di un valido titolo esecutivo.\nTra i processi esecutivi occorre primariamente distinguere l'espropriazione forzata, mediante la quale viene soddisfatta una pretesa del creditore avente ad oggetto una somma di danaro, dall'assegnazione forzata, in cui il bene o il credito \u00e8 trasferito al creditore istante, attraverso l'intervento giudiziale, dall'esecuzione in forma specifica, avente ad oggetto la consegna o il rilascio di beni mobili o immobili determinati oppure un obbligo di fare o di non fare.\nL'espropriazione forzata, a sua volta, pu\u00f2 avere ad oggetto beni mobili, beni immobili o crediti del debitore. Il primo atto dell'espropriazione forzata \u00e8 il pignoramento, ossia un atto mediante il quale il creditore, anche per tramite dell'ufficiale giudiziario, imprime un vincolo di indisponibilit\u00e0 sui beni del debitore. Dopodich\u00e9 si procede alla vendita forzata o all'assegnazione dei beni pignorati ed, infine, alla distribuzione della somma ricavata in favore del creditore procedente e dei creditori intervenuti.\nL'esecuzione forzata in forma specifica segue, invece, le specifiche forme procedimentali disciplinate dagli artt. da 608 a 611 c.p.c. nonch\u00e9 2930 c.c. (per l'esecuzione forzata per consegna o rilascio) e dagli artt. da 2931 a 2933 c.c. e da 612 a 614 c.p.c. (per l'esecuzione forzata di obblighi di fare e di non fare).\nInfine, il processo di esecuzione, quale procedura esecutiva individuale, va distinto dalle procedure concorsuali."}
{"id": "558437", "revid": "1652635", "url": "https://it.wikipedia.org/wiki?curid=558437", "title": "MA", "text": ""}
{"id": "558449", "revid": "125895537", "url": "https://it.wikipedia.org/wiki?curid=558449", "title": "Federica Citarella", "text": "Biografia.\nFederica Citarella \u00e8 nata a Vico Equense ma \u00e8 cresciuta a Castellammare di Stabia. Sin dal 1992 studia danza classica e poi danza moderna e recitazione. Nel 2006 consegue la maturit\u00e0 scientifica.\nNel 1999 debutta su Rai 1, partecipando al primo episodio della miniserie TV \"Lui e lei 2\", regia di Elisabetta Lodoli, con Vittoria Belvedere e Enrico Mutti. L'anno seguente ritorna su Rai 1 con la miniserie in due puntate, \"Il rumore dei ricordi\", in cui ha il ruolo di Carlotta, figlia della protagonista, interpretata da Elena Sofia Ricci.\nNelle due stagioni di \"Sei forte maestro\" (2000-2001) ha il ruolo di Sabrina Ricci, figlia del maestro, interpretato da Emilio Solfrizzi. Nel 2001 debutta nel cinema con il film \"CQ\", regia di Roman Coppola, mentre nel 2003 fa parte del cast della miniserie \"Casa famiglia 2\" e gira la miniserie TV in 4 puntate \"La tassista\", trasmessa da Rai 1 nel 2004; nello stesso anno entra con il ruolo di Raffaella Zerbi detta \"Raffa\" nel cast della sit-com di Canale 5, \"Il mammo\".\nDal 2006 al 2008 interpreta il ruolo di Caterina Morri nella serie TV \"Carabinieri\". Nel 2010 ha la sua seconda esperienza in teatro con lo spettacolo \"L'era digitale\", recitando al Teatro Augusteo di Napoli con il trio napoletano I Ditelo voi; nello stesso anno gira \"Fratelli Detective\", la miniserie TV (proseguimento dell'omonimo film TV) trasmessa da Canale 5 l'anno successivo per la regia di Rossella Izzo. Nel 2011 partecipa allo spettacolo teatrale \"L'oro di Napoli\"."}
{"id": "558454", "revid": "1543377", "url": "https://it.wikipedia.org/wiki?curid=558454", "title": "Ma (popolo)", "text": "I Ma (o anche Maa) sono un gruppo etnico del Vietnam la cui popolazione \u00e8 stimata in circa 25.000 individui (1993).\nI Ma sono presenti essenzialmente nelle province di Lam Dong, Dong Nai, and Thuan Hai. I nomi alternativi per i Ma sono: Maaq, Maa, Chauma, Ma Ngan, Che ma, Ma Xop, Ma To, Ma Krung. La religione predominante \u00e8 il Cristianesimo.\nLingua.\nI Ma parlano una propria lingua, la lingua Maa, spesso considerata un dialetto della lingua Koho."}
{"id": "558455", "revid": "1714743", "url": "https://it.wikipedia.org/wiki?curid=558455", "title": "Garc\u00eda S\u00e1nchez", "text": "Origine.\nGarc\u00eda era figlio del conte di Castiglia, Sancho Garc\u00e9s e di Urraca G\u00f3mez (?-1038), figlia di G\u00f3mez Diaz, conte di Salda\u00f1a, della famiglia dei Banu G\u00f3mez, e della zia di Sancho, Muniadomna Fern\u00e1ndez di Castiglia, figlia di Fern\u00e1n Gonz\u00e1lez.\nBiograf\u00eda.\nAlla morte del padre, nel 1017, gli succedette nel titolo di conte di Castiglia e di tutti gli altri titoli, quando era ancora un bambino di circa sette anni.\nDurante la sua minore et\u00e0 la reggenza fu esercitata da diversi nobili castigliani e dalla madre, Urraca G\u00f3mez, che dal 1025, anno in cui Garc\u00eda raggiunse la maggior et\u00e0, si ritir\u00f2 nel monastero di Covarrubias, ma sotto la protezione di suo cognato, il re di Navarra, Sancho III il Grande.\nIl re del Le\u00f3n, Alfonso V, cerc\u00f2 di approfittare del fatto che il conte di Castiglia fosse solo un bambino, occupando alcune terre della contea di Castiglia tra i fiumi Cea e Pisuerga, ma Sancho il Grande, protettore di Garc\u00eda II S\u00e1nchez, reag\u00ec, respingendo i leonesi da tutto il territorio intorno a Palencia. Nello stesso tempo per\u00f2 cerc\u00f2 di trovare un accordo col re del Le\u00f3n; l'accordo fu trovato, nel 1027, con il programmato matrimonio tra il conte di Castiglia e la figlia del re del Le\u00f3n, Sancha.Nel 1029, per\u00f2 quando il conte di Castiglia, Garc\u00eda, si rec\u00f2 a Leon per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha, sembra dai figli dei nobili castigliani che, da tempo, erano stati esiliati con le famiglie. Le cronache posteriori ci riferiscono che i colpevoli di questo assassinio appartenevano alla famiglia Vela, che era stata scacciata dai propri domini da Fernan Gonzalez, ma non esistono dati storici a suffragare questa tesi, in quanto riportati oltre 200 anni dopo l'avvenimento dall'arcivescovo di Toledo, Rodrigo Jimenez de Rada e dal vescovo di Tuy, Lucas.\nAlla sua morte, la contea pass\u00f2 \"de jure\" alla sorella, Munia, la moglie del re di Navarra, Sancho il Grande, che ne prese possesso assieme alla moglie sino al 1032, facendola governare dal figlio, Ferdinando.\nDiscendenza.\nGarcia non arriv\u00f2 al matrimonio per cui non ebbe figli legittimi, ma di lui non si conoscono neppure figli illegittimi."}
{"id": "558459", "revid": "36426", "url": "https://it.wikipedia.org/wiki?curid=558459", "title": "Cimitero Monumentale di Pisa", "text": ""}
{"id": "558466", "revid": "125875319", "url": "https://it.wikipedia.org/wiki?curid=558466", "title": "Popoli germanici orientali", "text": "I popoli germanici orientali erano dei popoli che migrarono dalla Scandinavia nell'area tra i fiumi Oder e Vistola tra il 600 e il 300 a.C. In seguito dilagarono nel sud dell'Europa. \nStoria.\nA differenza delle trib\u00f9 settentrionali e occidentali, pur fondando numerosi regni ed entit\u00e0 statali in tutta l'Europa antica, con l'andare degli anni vennero assimilate dalle altre trib\u00f9 germaniche, o si mescolarono coi preesistenti coloni romani.\nL'unica lingua germanica orientale a sopravvivere fino al tardo XVIII secolo fu il gotico di Crimea, parlato nell'omonima regione.\nLe trib\u00f9 germaniche orientali, affini a quelle settentrionali, erano migrate dalla Scandinavia nelle regioni all'est dell'Elba (Vandali, Burgundi, Goti, Rugi e altri)\nGruppi.\nI gruppi identificati sono:\nLingue.\nLe lingue germaniche orientali erano diverse dalle lingue germaniche settentrionali e da quelle occidentali, anche se le lingue orientali avevano molti tratti in comune con quelle del nord, forse a causa del periodo tardo in cui avvennero le migrazioni. Tutte le lingue germaniche dell'est sono scomparse, anche se oggi si sta cercando di ricostruire una forma di lingua neo-gotica partendo da alcuni studi e pubblicazioni basate sulle rimanenze dei dialetti gotici d'Italia, Spagna e Anatolia."}
{"id": "558468", "revid": "599013", "url": "https://it.wikipedia.org/wiki?curid=558468", "title": "Maa", "text": ""}
{"id": "558470", "revid": "599013", "url": "https://it.wikipedia.org/wiki?curid=558470", "title": "Nicol\u00e1s Amodio", "text": "Biografia.\nAl termine del campionato 2005-2006, culminato con la promozione in Serie B del Napoli, Amodio ha dichiarato di soffrire dall'et\u00e0 di 9 anni di diabete giovanile, malattia che non gli impedisce comunque di giocare a calcio. Il calciatore aveva gi\u00e0 parlato, in precedenza, del suo problema, ai tempi della militanza nella .\nIl 14 ottobre 2006 riceve il premio come \"Atleta diabetico dell'anno\" consegnatogli dall'AIMD (Associazione Italiana Medici Diabetologi).\nNel 2007 diventa testimonial della FDG (Federazione Nazionale Diabete Giovanile), collaborando a diverse iniziative per sostenere il progetto di ricerca denominato \"Nuove strategie terapeutiche sul trattamento del diabete mellito di tipo 1\".\nCarriera.\nEsordi in Uruguay ed arrivo in Italia.\nIncomincia la carriera nel Defensor Sporting, e qui vi rimane fino all'estate 2004.\nNel luglio 2004 arriva in Italia, alla , club di Serie C1 che lo ingaggia con la formula del prestito. Insieme a lui arriva in Italia anche Mariano Bogliacino, che sar\u00e0 suo compagno di squadra per molte stagioni. Nella stagione 2004-2005 colleziona 30 partite e sigla una rete. Col club marchigiano raggiunge i play-off promozione, in cui tuttavia la squadra viene sconfitta in semifinale dal Napoli.\nNapoli e vari prestiti.\nIl 25 luglio 2005 passa proprio al Napoli, che lo acquista per 730.735 euro dal Defensor Sporting, dove nel frattempo era tornato per fine prestito . Con il Napoli vince subito il campionato di Serie C1, collezionando 28 presenze. L'11 gennaio 2006 segna il primo gol con la maglia azzurra nella gara di ritorno degli ottavi di finale di Coppa Italia -Napoli (2-1). Nella stagione 2006-2007 con i partenopei conquista la promozione in massima serie.\nIl 25 luglio 2007 passa in prestito al . Nella stagione in Veneto, anche a causa di un infortunio, trova poco spazio.\nIl 18 gennaio 2008 il giocatore lascia Treviso per trasferirsi al , sempre a titolo temporaneo. Nell'estate del 2008 rientra al Napoli dal prestito e viene reintegrato in rosa.\nNella stagione 2008-2009 gioca i suoi primi minuti stagionali il 5 aprile 2009 nella partita esterna contro la Sampdoria (2-2), valida per la trentesima giornata di campionato, nella quale fa anche il suo esordio in Serie A.\nDopo aver disputato la prima parte della stagione 2009-2010 col Napoli, collezionando una sola presenza in Coppa Italia, il 29 gennaio 2010 passa in prestito al , con cui debutta il giorno successivo contro la . Colleziona 19 presenze in campionato, prima di rientrare al Napoli.\nIl 17 agosto 2010 il club azzurro lo cede, di nuovo in prestito, al Portogruaro, neopromosso in B. Esordisce col Portogruaro il 22 agosto seguente nella partita contro il . La stagione dei veneti termina con la retrocessione in Lega Pro Prima Divisione e Amodio, non riscattato dal club granata, fa nuovamente ritorno al Napoli.\nPe\u00f1arol.\nIl 20 luglio 2011 rescinde il contratto in essere con il club partenopeo e, dopo sette stagioni trascorse in Italia, fa ritorno in Uruguay, firmando per il Pe\u00f1arol. Il 31 dicembre 2012 rimane svincolato.\nLecce e Martina Franca.\nIl 27 agosto 2013 raggiunge l'accordo con il , club di Lega Pro Prima Divisione. Debutta col club salentino il 22 settembre seguente giocando da titolare nella partita Lecce-. Il 19 gennaio 2014 segna il suo primo gol con i giallorossi nel corso della partita di campionato Lecce-Benevento (2-0).\nDopo una sola stagione, viene ceduto in prestito al , partecipante al neonato campionato di Lega Pro. Nella formazione pugliese disputa solamente 10 partite, dovendo rientrare in Uruguay a novembre per problemi familiari.\nIl 29 agosto 2015 rescinde il contratto che lo legava al Lecce e chiude la sua carriera da calciatore ritornando in Uruguay.\nStatistiche.\nPresenze e reti nei club.\n\"Statistiche aggiornate al 9 luglio 2015.\""}
{"id": "558473", "revid": "1632387", "url": "https://it.wikipedia.org/wiki?curid=558473", "title": "Respirazione cellulare", "text": "La respirazione cellulare \u00e8 un processo di combustione nel quale i nutrienti, ridotti dalla digestione a componenti elementari come zuccheri semplici, amminoacidi e acidi grassi, vengono demoliti in molecole ancora pi\u00f9 semplici ottenendo energia disponibile alla cellula sotto forma di ATP. \u00c8 rappresentata dalla seguente reazione generale: C6H12O6 +6 O2 \u2192 6 H2O + 6 CO2 + 38 ATP (valore teorico).\nSi tratta di un processo esotermico di ossidoriduzione formato da una catena di reazioni in cui i prodotti di un passaggio sono utilizzati come reagenti per il passo successivo e in cui l'ossigeno \u00e8 utilizzato come accettore di elettroni. Negli organismi superiori l'ossigeno \u00e8 ottenuto dal processo della respirazione polmonare, che ha anche la funzione di eliminare l'anidride carbonica prodotta come scarto assieme all'acqua.\nComunemente per respirazione cellulare si intende la \"respirazione cellulare aerobica\", che avviene in presenza di ossigeno. Esiste poi una respirazione cellulare anaerobica di cui la forma pi\u00f9 importante, comune a procarioti ed eucarioti, \u00e8 la via metabolica antichissima della glicolisi.\nIl ruolo dell'ATP.\nL'ATP \u00e8 la molecola con cui viene temporaneamente immagazzinata l'energia ottenuta dalla respirazione cellulare. Pu\u00f2 essere considerata la \"moneta energetica di scambio\" dell'organismo, per la sua posizione intermedia tra i composti donatori/accettori di gruppi fosfato. La reazione ADP-&gt;ATP e la reazione opposta ATP-&gt;ADP avvengono continuamente nei diversi ambienti cellulari; la seconda libera 30 kJ per mole. Per lo pi\u00f9 l'ATP, altamente instabile, agisce da coenzima cedendo un gruppo fosfato.\nI mitocondri.\nOrganulo fondamentale, sede di buona parte del processo \u00e8 il mitocondrio. Tra le sue diverse funzioni, la pi\u00f9 importante \u00e8 infatti la produzione di energia, ottenuta a partire dai coenzimi prodotti dalla glicolisi e dal ciclo di Krebs. La creazione di un gradiente protonico permette la fosforilazione ossidativa tramite l'ATP sintasi.\nI tipi di substrato che permettono la maggior resa energetica sono gli acidi grassi, che attraverso vie come la beta ossidazione, in gran parte sempre nei mitocondri, vengono trasformati in molecole di acetil-coenzima A che entra nella fase successiva comune del ciclo di Krebs. Il substrato fondamentale della respirazione cellulare resta comunque il glucosio, che in alcuni tessuti, come quello nervoso, \u00e8 l'unico substrato energetico utilizzabile.\nFasi della respirazione cellulare.\nLa glicolisi.\nSi tratta di una via metabolica citoplasmatica che vede la riduzione di NAD+ a NADH (coenzima che funge da trasportatore di elettroni) e la produzione di piruvato e ATP, partendo da una molecola di glucosio, secondo l'equazione:\nCome si nota, vengono usate 2 molecole di ATP (nella prima fase) e prodotte 4 molecole di ATP (nella seconda fase).\nIl coenzima NAD+ viene ridotto formando NADH + H+, il tutto moltiplicato per due.\nIl glucosio (composto a 6 atomi di C) viene diviso in due molecole di acido piruvico (da 3 atomi di C ciascuna).\nNegli organismi anaerobici, quali i lieviti fermentanti, la glicolisi \u00e8 la sola via metabolica per produrre ATP. Negli organismi superiori pu\u00f2 diventare temporaneamente la sorgente pi\u00f9 importante di energia in tessuti in grado di funzionare in condizioni di anaerobia, come quello muscolare. Il rendimento ottenuto \u00e8 basso e il piruvato viene smaltito trasformandolo in altri composti, come l'etanolo nella fermentazione alcolica o il lattato, senza ulteriori guadagni energetici. Tramite reazioni che richiedono l'apporto di energia pu\u00f2 anche venire ritrasformato in glucosio (gluconeogenesi) o utilizzato dall'alanina transaminasi per produrre alanina.\nDecarbossilazione ossidativa del piruvato.\n\u00c8 un passaggio intermedio nel quale la molecola di piruvato, a 3 atomi di carbonio, viene trasportata all'interno del mitocondrio, utilizzando un trasportatore specifico, il carrier del piruvato, una proteina integrale della membrana mitocondriale interna. Questo passaggio avviene tramite scambiatori antiporto Piruvato/OH- o piruvato/H+, senza consumo di energia. Grazie alla piruvato deidrogenasi viene decarbossilato, trasformato in \"gruppo acetile\" (molecola con soli 2 atomi di carbonio), e legato al co-enzima A (CoA) a formare l'acetil-coenzima A, punto d'ingresso nel ciclo di Krebs. Questa reazione rilascia come scarto CO2 e produce NADH.\nCiclo di Krebs.\nNel ciclo di Krebs (detto anche \"ciclo dell'acido citrico\" o \"degli acidi tricarbossilici\") l'acetil-CoA subisce una serie di reazioni di ossidazione fino alla formazione di molecole di CO2 ed alla riduzione dei composti NAD+/p e FAD rispettivamente in NADH + H+ e FADH2. Tale processo di fondamentale importanza, che oltre a produrre energia fornisce anche composti intermedi importanti per l'anabolismo, avviene all'interno dei mitocondri negli eucarioti e nel citosol nei procarioti.\nIl nome stesso chiarisce la natura ciclica di questa catena di reazioni: il prodotto del primo passaggio, il citrato, viene ottenuto a partire da quello dell'ultima reazione del ciclo, l'ossalacetato.\nFosforilazione ossidativa.\nLa fosforilazione ossidativa \u00e8 l'ultimo passaggio della respirazione cellulare. Avviene sempre grazie a complessi enzimatici intramembrana (Citocromi): talvolta su quella plasmatica (nel caso dei procarioti), talvolta sulle \"creste mitocondriali (introflessioni della membrana mitocondriale interna).\n\u00c8 composta da due parti:\nRendimento e produzione di ATP.\nLa produzione teorica totale dell'intera catena di reazioni sarebbe di 38 molecole di ATP per ciascuna molecola di glucosio ossidata. Tuttavia vanno considerate delle perdite inevitabili. La resa effettiva del processo \u00e8 quindi di 30-32 molecole di ATP per molecola di glucosio, in condizioni ottimali.\nUn importante contributo negativo \u00e8 quello del trasporto attivo di piruvato, fosfato e ADP nei mitocondri, che avviene a spese del gradiente protonico elettrochimico transmembrana.\nTutti questi processi di trasporto richiedono pi\u00f9 di 3 H+ per ogni molecola di ATP prodotta. Inoltre l'impermeabilit\u00e0 della membrana mitocondriale interna ai protoni non \u00e8 comunque totale. Ci sono anche altri fattori che possono dissipare il gradiente di protoni, ad esempio in alcuni tipi di cellula viene espressa la termogenina, che genera calore a spese del potenziale energetico del gradiente.\nLa tabella seguente descrive le reazioni coinvolte quando una molecola di glucosio \u00e8 completamente ossidata ad anidride carbonica. Si assume che tutti i coenzimi ridotti vengano ossidati dalla catena di trasporto degli elettroni ed usati nella fosforilazione ossidativa.\nBisogna in ogni caso ricordare che il guadagno totale teorico massimo \u00e8 di 38ATP (ogni NADH produce 3ATP, ogni FADH2 produce 2ATP), ma il guadagno netto reale \u00e8 di 32ATP (ogni NADH produce 2,5 ATP e ogni FADH2 produce 1,5 ATP). Inoltre il guadagno netto pu\u00f2 anche essere di 30 molecole di ATP perch\u00e9, in alcune cellule, il prezzo da pagare per l'accezione degli elettroni e ioni H+ da parte del NADH e FADH2 \u00e8 di 2 molecole di ATP."}
{"id": "558477", "revid": "287204", "url": "https://it.wikipedia.org/wiki?curid=558477", "title": "19 Aquarii", "text": "19 Aquarii (19 Aqr) \u00e8 una stella della costellazione dell'Aquario. La sua magnitudine apparente dalla Terra \u00e8 pari a 5,71 e dista circa 300 anni luce dal sistema solare.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 5,7 la pone al limite della visibilit\u00e0 ad occhio nudo, pertanto per essere osservata senza l'ausilio di strumenti occorre un cielo limpido e possibilmente senza Luna.\nCaratteristiche.\n19 Aquarii \u00e8 una stella bianca di sequenza principale di tipo spettrale A8V. Ha un raggio 3,3 quello del Sole, una massa di circa e una temperatura superficiale di 7800 K."}
{"id": "558481", "revid": "287204", "url": "https://it.wikipedia.org/wiki?curid=558481", "title": "18 Aquarii", "text": "18 Aquarii (18 Aqr) \u00e8 una stella della costellazione dell'Aquario.\nLa sua magnitudine apparente da Terra \u00e8 pari a 5,48 e dista 154 anni luce dal sistema solare..\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 5,5 le consente di essere osservata senza l'ausilio di strumenti solamente sotto a un cielo limpido e possibilmente senza Luna.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\n18 Aquarii \u00e8 una stella bianco-gialla di sequenza principale, con un raggio circa 2 volte quello del Sole e una massa del 54% superiore. L'et\u00e0 della stella \u00e8 di circa 480 milioni di anni."}
{"id": "558482", "revid": "3732", "url": "https://it.wikipedia.org/wiki?curid=558482", "title": "Traduzioni della Bibbia in italiano", "text": "Le traduzioni in italiano pi\u00f9 antiche, manoscritte e parziali, risalgono al XIII secolo. Di seguito sono riportate solo alcune delle numerosissime edizioni a stampa.\nTraduzioni cristiane pre-CEI (1471-1971).\nCaratteristica comune di quasi tutte le versioni cattoliche della Bibbia precedenti il Concilio Vaticano II (1963-1965), italiane come straniere, \u00e8 quella di basarsi sulla Vulgata in latino, codificata da San Gerolamo, piuttosto che sui testi pi\u00f9 antichi ebraico-aramaici e greci.\nPapa Pio XII con l'enciclica \"Divino Afflante Spiritu\" del 1943 caldeggi\u00f2 la stesura di traduzioni bibliche dai testi originali. L'invito fu accolto da diversi studiosi cattolici italiani e dette il via a numerose traduzioni moderne.\nTraduzione CEI (1971 e 2008).\nLa traduzione ufficiale della CEI (Conferenza Episcopale Italiana) fu iniziata nel 1965 con lo scopo di fornire una traduzione adatta alla liturgia cattolica italiana, secondo le indicazioni del Concilio Vaticano II. Data l'urgenza della richiesta non venne eseguita una nuova traduzione dai testi originali, ma fu deciso di operare una revisione della versione di Galbiati, Penna e Rossano (v. supra), abbastanza omogenea in quanto eseguita da tre soli traduttori. La bozza del testo fu visionata da poeti e letterati per migliorarne la leggibilit\u00e0 e la facilit\u00e0 di proclamazione.\nNel 1971 fu pubblicata la prima edizione, , che mise subito in luce alcune sviste e piccoli difetti di stile pi\u00f9 che veri e propri errori di traduzione, inevitabili in lavori di tale tipo. L'edizione del 1974 (\"editio minor\") suppl\u00ec a tali sporadiche mancanze e venne adottata nei lezionari e nel breviario della liturgia italiana.\nNel 1997 \u00e8 stata presentata una revisione del solo Nuovo Testamento, che privilegia le lezioni dei testi originali greci, anche sulla base dei vari manoscritti ritrovati, e che ne migliora la coerenza interna, mirando a una maggiore uniformit\u00e0 nella resa dei singoli termini originali: inevitabilmente, soprattutto nei lavori a pi\u00f9 mani, si hanno piccole discrepanze nelle traduzioni dei vari termini.\nNel giugno 2008 \u00e8 stata pubblicata dalla Libreria editrice Vaticana la nuova edizione dell'intero testo biblico tradotto, mentre il 10 ottobre \u00e8 stata messa in commercio l'edizione economica, con brevi note, coedita da CEI e Uelci. \"La nuova versione contiene circa centomila differenze rispetto al vecchio testo\".\nNel 2009 esce la Bibbia San Paolo, con lo stesso testo tradotto della Bibbia CEI 2008, in vari volumi.\nTraduzioni commerciali contemporanee.\nTra le traduzioni recenti, che a differenza di molte delle precedenti sono fatte quasi sempre sui \"testi originali\" vanno segnalate:\nTraduzioni interlineari.\nLe traduzioni interlineari non costituiscono propriamente traduzioni, bens\u00ec \"aiuti alla traduzione\". Di quasi nessuna utilit\u00e0 per il grande pubblico, sono particolarmente vantaggiose in fase di studio delle lingue bibliche e per l'approfondimento o ricerche particolari di coloro che non hanno una padronanza completa di quelle lingue.\nConfronto.\nLa tabella fornisce un esempio del linguaggio usato da tre diverse traduzioni della Bibbia in tre periodi diversi (1607, 1771 e 2008) per tradurre lo stesso passo evangelico (), e la traduzione dello stesso passo fatto da quattro traduzioni \"moderne\":"}
{"id": "558489", "revid": "287204", "url": "https://it.wikipedia.org/wiki?curid=558489", "title": "Giulia Occhini", "text": "Tale vicenda, data infatti la notoriet\u00e0 del personaggio coinvolto, port\u00f2 prepotentemente alla ribalta in Italia sia gli aspetti morali che legali dell'adulterio, che, all'epoca, era un reato (il divorzio non era ancora permesso in Italia). Giulia Occhini dovette affrontare un processo in tribunale con l'accusa di abbandono del tetto coniugale. La vicenda, giudiziaria e giornalistica, di Giulia Occhini divenne emblematica per la critica del lamentato clima conformista e repressivo di quel periodo.\nIl soprannome la rese celebre presso il grande pubblico dopo la tappa di Sankt Moritz del Giro d'Italia del 1954, quando Pierre Chany, giornalista dell\"\u00c9quipe\", scrisse: \u00abVorremmo sapere di pi\u00f9 di quella signora in bianco che abbiamo visto vicino a Coppi\u00bb (\"la dame en blanc\") per via del \"montgomery\" color neve che indossava.\nBiografia.\nMoglie di Enrico Locatelli, medico condotto di Varano Borghi (VA) e appassionato tifoso coppiano, Giulia Occhini conobbe Fausto Coppi durante il Giro del 1948, al termine della tappa dello Stelvio, e apparve pubblicamente insieme al \"Campionissimo\" alla premiazione del Campionato mondiale del 1953 a Lugano. Tutto ebbe inizio nel 1948, quando il marito chiese alla moglie un autografo del \"Campionissimo\" al termine della Tre Valli Varesine; in seguito la Occhini entr\u00f2 in rapporti epistolari con Coppi, che, sollecitato dal Locatelli, conobbe personalmente la sua famiglia in una breve visita a Varese. Inizi\u00f2 fra la Occhini e Coppi una storia d'amore. Fausto Coppi e Giulia Occhini passarono la prima estate insieme come amanti nel 1953, in vacanza a Capri.\nEssendo entrambi gi\u00e0 sposati, la relazione suscit\u00f2 grande scandalo e fu fortemente avversata dall'opinione pubblica, in particolare dai tifosi di Fausto Coppi; la Occhini fu persino destinataria di una pubblica reprimenda di papa Pio XII. Coppi e la moglie Bruna Ciampolini si separarono consensualmente nel 1954, mentre Locatelli denunci\u00f2 la Occhini per adulterio. In conseguenza di ci\u00f2, in base alla legge italiana del tempo, essendo stati colti gli amanti in flagrante, la donna dovette scontare un mese di carcere ad Alessandria e successivamente un periodo di domicilio coatto ad Ancona, mentre a Coppi venne ritirato il passaporto. Tra molte difficolt\u00e0, Coppi e la Occhini si sposarono in Messico (matrimonio mai riconosciuto in Italia) e la Occhini diede alla luce un figlio, Angelo Fausto Coppi detto Faustino, nato il 13 maggio 1955 a Buenos Aires, Argentina, per poter portare il cognome Coppi.\nGiulia Occhini \u00e8 morta il 6 gennaio 1993. Dopo quasi un anno e mezzo di coma, spir\u00f2 all'Ospedale San Giacomo di Novi Ligure in seguito alle lesioni subite in un incidente automobilistico avvenuto proprio davanti a Villa Coppi in frazione Barbellotta di Novi Ligure il 3 agosto 1991 a bordo di una Fiat Tipo, guidata da un amico di famiglia, che venne colpita da una Volkswagen Golf GTI con a bordo due giovani. Giulia Occhini \u00e8 inumata nel colombario numero 87 del cimitero nuovo di Serravalle Scrivia (sulla lapide viene indicata col nome di Giulia Occhini Coppi); accanto a lei riposa la figlia Loretta \"Lolli\" Locatelli (1946-1981), morta di leucemia."}
{"id": "558497", "revid": "363629", "url": "https://it.wikipedia.org/wiki?curid=558497", "title": "Lanfranco da Milano", "text": "\u00c8 considerato l'inventore del nodo chirurgico quale lo conosciamo e pratichiamo ancor oggi ed uno dei fondatori della scuola parigina di chirurgia.\nBiografia.\nAllievo di Guglielmo da Saliceto, inizi\u00f2 a praticare l'arte medica a Milano, da cui dovette partire per motivi politici. Si rec\u00f2 quindi in Francia, a Lione, per poi trasferirsi a Parigi. \nIl fatto che provenisse dalla scuola bolognese, ritenuta all'epoca insuperabile (e come tale sar\u00e0 frequentata da Guy de Chauliac e da Henri de Mondeville), lo resero famoso in una citt\u00e0 ove ancora la chirurgia era praticata da cerusici e ambulanti. \nLe sue opere \"Chirurgia Parva\" e \"Chirurgia Magna\" sono considerati i primi trattati di chirurgia apparsi in Francia. In essi Lanfranco riporta le conoscenze dell'epoca in campo chirurgico, arricchendole di proprie osservazioni originali. "}
{"id": "558515", "revid": "43530", "url": "https://it.wikipedia.org/wiki?curid=558515", "title": "Dicromato di potassio", "text": ""}
{"id": "558519", "revid": "1543377", "url": "https://it.wikipedia.org/wiki?curid=558519", "title": "Mnong", "text": "I Mnong (o M'nong) sono un gruppo etnico del Vietnam.\nQuesta etnia \u00e8 suddivisa in tre sottogruppi distinti:\nUn'altra piccola porzione di Mnong vive nella provincia di Mondulkiri, nelle regioni orientali della Cambogia.\nLingua.\nOgni gruppo parla una differente versione della lingua Mnong, ognuna delle quali \u00e8 a sua volta divisa in dialetti."}
{"id": "558520", "revid": "46931", "url": "https://it.wikipedia.org/wiki?curid=558520", "title": "M'nong", "text": ""}
{"id": "558522", "revid": "400694", "url": "https://it.wikipedia.org/wiki?curid=558522", "title": "Colm Meaney", "text": "Biografia.\nComincia la sua carriera cinematografica nel 1981 in patria, per poi sbarcare negli Stati Uniti dove interpreta piccole parti in film anche famosi quali \"Dick Tracy\", \"58 minuti per morire - Die Harder\" (entrambi del 1990), \"L'ultimo dei Mohicani\" (1992). La grande popolarit\u00e0 presso il grande pubblico arriva per\u00f2 interpretando il capo Miles O'Brien nella saga di \"Star Trek\", prima nella serie ' quindi in '. Altre sue note interpretazioni sono in \"The Snapper\" (1993), \"Due sulla strada\" (1996), \"Come Harry divenne un albero\" (2001) e \"Il maledetto United\" (2009). Dal 2011 \u00e8 uno dei protagonisti della serie televisiva \"Hell on Wheels\". \nVita privata.\n\u00c8 stato sposato dal 1977 al 1994 con l'attrice Bairbre Dowling, da cui ha avuto una figlia, Brenda, nata nel 1984. Nel 2004 ha avuto un'altra figlia, Ada, dalla sua relazione con Ines Glorian, che ha sposato nel 2007.\nDoppiatori italiani.\nNelle versioni in italiano dei suoi film, Colm Meaney \u00e8 stato doppiato da:\nDa doppiatore \u00e8 sostituito da:"}
{"id": "558523", "revid": "125360185", "url": "https://it.wikipedia.org/wiki?curid=558523", "title": "Neoclassical metal", "text": "Il neoclassical metal (o metal neoclassico in italiano), \u00e8 un sottogenere dell'heavy metal fortemente influenzato da sonorit\u00e0 della musica classica. \u00c8 caratterizzato da complesse strutture musicali, specie per quanto riguarda l'armonia e gli assoli di chitarra, e dall'uso di elementi provenienti da famosi compositori classici. A loro sono riconducibili i tratti salienti del metal neoclassico, quali la velocit\u00e0 delle melodie e la malinconia delle stesse.\nIl genere nasce intorno agli anni ottanta, quando alcuni chitarristi, alla ricerca di sonorit\u00e0 sempre diverse, trasportano sui loro strumenti le tecniche melodiche della musica classica. Dal rifarsi ai grandi maestri del passato deriva il termine neoclassico, tipico anche di letteratura e arte.\nStoria.\nOrigini.\nGran parte dei musicisti, perlopi\u00f9 chitarristi, di questa frangia si sono rifatti alle composizioni del violinista Niccol\u00f2 Paganini, probabilmente il musicista classico pi\u00f9 influente del genere. Molti altri hanno tratto ispirazione dalla musica barocca, in particolare da Johann Sebastian Bach. Seguono altri grandi nomi come Wolfgang Amadeus Mozart, Franz Joseph Haydn e Antonio Vivaldi. Altre fonti di ispirazione sono, dal periodo romantico, Gioachino Rossini, Richard Wagner, Igor' F\u00ebdorovi\u010d Stravinskij e Paul Hindemith, che apportarono elementi come la variet\u00e0 ritmica.\nSebbene Yngwie Malmsteen sia visto da pi\u00f9 parti come il pi\u00f9 emblematico musicista del genere, non fu il primo ad adottare tali sonorit\u00e0. Gi\u00e0 negli anni settanta, Ritchie Blackmore, con i Deep Purple, fuse nel suo stile elementi hard rock e heavy metal con la musica classica e questa formula sar\u00e0 avvertibile in maniera pi\u00f9 netta con la sua band successiva, i Rainbow.\nUli Jon Roth \u00e8 considerato un altro pioniere del metal neoclassico, mettendo in evidenza uno stile simile con gli Scorpions negli anni settanta. Il suo modo di suonare, molto debitore nei confronti di Jimi Hendrix e della musica classica, \u00e8 stato molto influente grazie all'eleganza e alla fluidit\u00e0 del suo lavoro solistico.\n\u00c8 da menzionare tra i maggiori ispiratori del genere neoclassical anche Randy Rhoads, chitarrista di Quiet Riot e Ozzy Osbourne che ha inserito gli stilemi di musica classica nel suo modo di suonare. Per l'introduzione del brano \"Diary of a Madman\" tratto dall'album omonimo di Ozzy del 1981, Rhoads prese spunto dallo \"Studio #7\" del chitarrista classico cubano Leo Brouwer. Come molti altri chitarristi metal degli anni ottanta, Rhoads riprese inoltre a studiare la teoria musicale e aiut\u00f2 il consolidarsi dell'industria di apprendimento tramite manuali.\nLa diffusione.\nIl chitarrista svedese Yngwie Malmsteen, divenuto celebre proprio negli anni ottanta, \u00e8 probabilmente il pi\u00f9 noto fra i musicisti metal neoclassici. Malmsteen, come tanti chitarristi neoclassical, si ispir\u00f2 molto agli assoli violinistici di Paganini, ma anche alla Bourr\u00e9e in Mi minore di Bach e alla quinta sinfonia di Beethoven.\nNegli anni ottanta si affermarono anche alcune band di questa categoria, tra tutte Impellitteri, Cacophony e Racer X. I primi pubblicarono album di grande successo nel suo genere, gran parte per merito del chitarrista e leader della band, Chris Impellitteri. I secondi vedevano due figure emblematiche del genere neoclassico, Marty Friedman e Jason Becker, autori di un lavoro chitarristico molto complesso e creativo, che raccoglieva anche influenze di musica hawaiiana e giapponese. I Racer X, sebbene pi\u00f9 inquadrabili nello speed metal, evidenziano nello stile di Paul Gilbert evidenti tracce neoclassical. In questo periodo hanno avuto successo altri chitarristi virtuosi del genere come Joey Tafolla, Tony MacAlpine, Michael Angelo Batio, Vinnie Moore e Axel Rudi Pell.\nGli stilemi metal neoclassici sono tuttora molto in voga tra i gruppi perlopi\u00f9 power, prog ed epic metal, avvertibili nello stile di vari chitarristi come Timo Tolkki (Stratovarius), Michael Romeo (Symphony X), Kiko Loureiro (Angra) e Enrik Garcia (Dark Moor), che a questo genere si sono ispirati molto. Un caso particolare \u00e8 rappresentato dagli X Japan, noti per aver adottato uno stile che alternava heavy metal molto veloce e ballate, anche all'interno delle stesse canzoni. A ci\u00f2 si aggiungono un particolare uso neoclassico delle chitarre e del pianoforte, delle ritmiche derivate dalla musica classica e, in qualche caso, pure la presenza di influenze symphonic metal. Il loro brano Art of Life \u00e8 divenuta una delle canzoni pi\u00f9 note del rock/metal giapponese proprio grazie all'adozione di questo stile.\nElementi tipici e tecniche musicali.\nLe scale maggiormente usate sono le scale minori melodiche e le scale minori armoniche. Esse, per dare maggiore velocit\u00e0 agli assoli, vengono utilizzate in successione di note ribattute, sia in direzione ascendente sia discendente. La prima, infatti, d\u00e0 l'impressione di una vera e propria corsa verso la nota pi\u00f9 alta (nella chitarra suonata generalmente con un bending-vibrato agli ultimi tasti), la seconda, invece, esprime la verosimiglianza a una fuga nervosa e disperata.\nDal momento che la maggior parte dei brani neoclassici devono esprimere la solennit\u00e0, la malinconia e lo stravolgimento interiore, un'altra tecnica assai presente \u00e8 quella dello \"arpeggio continuo\" (o \"sweep-picking\" per la chitarra) che consiste nella successione della note della triade dell'accordo portante in intensit\u00e0 sempre diverse. Anche l'arpeggio, quindi, per fare ci\u00f2, viene applicato in direzione solitamente discendente-ascendente o solamente ascendente. Vi sono casi in cui esso non si completa e viene utilizzato in collegamento ad altre note che non rientrano in questa tecnica.\nAltro elemento tipico \u00e8 inoltre l'uso del ciclo delle quinte, una progressione dove la tonica di ogni accordo diviene la dominante dell'accordo successivo.\nPer quanto riguarda un discorso strettamente tecnico, vi \u00e8 stata una vera e propria rivoluzione del modo di suonare dei chitarristi metal. Questi infatti, per la prima volta, si trovano dinanzi a melodie molto diverse da quelle sentite negli anni settanta (Deep Purple, Pink Floyd, ecc).\nL'armonia bachiana \u00e8 composta principalmente da due suoni in contemporanea successione che nella chitarra con la sola mano sinistra non si possono realizzare. Per ovviare a questo problema, vennero introdotte (o furono riscoperte) alcune tecniche chitarristiche: la pi\u00f9 nota \u00e8 senz'altro quella del tapping, largamente usata da Eddie Van Halen.\nCaratteristiche.\nLe caratteristiche del metal neoclassico possono essere riassunte nei seguenti punti:"}
{"id": "558542", "revid": "466539", "url": "https://it.wikipedia.org/wiki?curid=558542", "title": "Aleksander Kwa\u015bniewski", "text": "Biografia.\n\u00c8 stato Presidente della Polonia dal 23 dicembre 1995 al 23 dicembre 2005 per due mandati consecutivi."}
{"id": "558544", "revid": "686936", "url": "https://it.wikipedia.org/wiki?curid=558544", "title": "Bunt", "text": "Nel gioco del baseball, il bunt o smorzata \u00e8 una particolare tecnica di attacco, effettuata dal giocatore in battuta che colpisce intenzionalmente la palla con poca forza, in modo da tenerla vicina alla casa base e consentire un avanzamento sulle basi dei propri compagni, o sorprendere la difesa avversaria e raggiungere la prima base.\nTipi di bunt.\nBunt di sacrificio.\n\u00c8 il tipo di \"bunt\" pi\u00f9 utilizzato, e serve per far avanzare un corridore in base, in genere dalla prima alla seconda base, ma anche dalla seconda alla terza, molto meno comunemente dalla terza fino a casa base. Il battitore cambia la posizione di battuta (\"stance\"), mettendosi quasi frontalmente al lanciatore, e cambia l'impugnatura sulla mazza, separando le mani e portando quella superiore al centro della mazza, posteriormente per evitare infortuni, per colpire meglio la palla, che una volta colpita rimane vicino al piatto di casa base, tentando di portare la giocata difensiva su di s\u00e9 per lasciare il compagno di squadra libero di avanzare.\nIl \"bunt\" di sacrificio viene generalmente utilizzato in partite con punteggio in equilibrio e nessun eliminato, perch\u00e9 il pi\u00f9 delle volte porta all'eliminazione del battitore, e quando un corridore si trova in seconda base, serve a farlo avanzare fino in terza, dove una successiva volata di sacrificio pu\u00f2 portarlo a realizzare un punto. Il record di \"bunt\" di sacrificio in una sola partita appartiene a Jake Daubert, che il 15 agosto 1914 ne mise a segno quattro.\nI bunt di sacrificio vengono abbreviati in SAC o SH nelle statistiche di attacco, e in SHA (battute di sacrificio subite, \"sacrifice hits allowed\" in lingua inglese) nelle statistiche dei lanciatori.\nBunt per una valida.\nIl battitore pu\u00f2 anche ricorrere a un \"bunt\" per ottenere una valida e raggiungere la prima base: in tali casi non si tratta di un \"sacrificio\", ma di un'autentica battuta, e qualora ci siano corridori in base che avanzano sul \"diamante\", mentre il battitore viene eliminato, a questi non verr\u00e0 accreditato un \"bunt\", ma verr\u00e0 addebitata un'eliminazione.\nLa posizione di partenza del battitore in questi casi \u00e8 quella normale, in modo da \"mascherare\" il bunt fino all'ultimo momento, per prendere di sorpresa i difensori.\nBunt girati.\nQuando la palla viene colpita solo di striscio, risultando in una palla rotolante che rimane vicina alla casa base, si ha un \"bunt girato\" (\"swinging bunt\"), che non viene catalogato come \"bunt\" di sacrificio, ma come autentico tentativo di battuta.\nDifesa sul bunt.\nSe ben eseguito, un \"bunt\", sia esso di sacrificio o per ricercare una valida, \u00e8 molto difficile da difendere, per la sua imprevedibilit\u00e0, e per il fatto che la difesa non \u00e8 solita affrontarlo. In particolare, i \"bunt\" che rotolano con poca forza in una sorta di \"terra di nessuno\", nel triangolo di campo tra lanciatore, prima base e seconda base a destra, e lanciatore, terza base e interbase a sinistra, sono tra i pi\u00f9 difficili da neutralizzare, anche perch\u00e9 i giocatori abbandonano le loro posizioni senza una preventiva tattica per coprire le stesse.\nRegola speciale per il bunt.\nLa regola generale per le battute in zona di campo non valido (\"foul\") stabilisce che le prime due di un turno di battuta vengono conteggiate come \"strike\" sul conto del giocatore, ma che lo stesso non pu\u00f2 essere eliminato per un \"foul\", e pertanto dal terzo in avanti, questi non contano. Tale regola non vale per i \"bunt\", che se finiscono in zona di \"foul\" contano sempre come \"strike\", e possono quindi portare all'eliminazione per \"strikeout\" del battitore.\nLa regola si applica solo ai \"bunt\" effettivamente catalogati come tali, e non ai \"bunt\" derivanti da contatti non pieni sulla palla."}
{"id": "558546", "revid": "647919", "url": "https://it.wikipedia.org/wiki?curid=558546", "title": "Frati Minori Cappuccini", "text": ""}
{"id": "558550", "revid": "92723", "url": "https://it.wikipedia.org/wiki?curid=558550", "title": "Roca Vecchia", "text": "Roca Vecchia o \"Rocavecchia\" \u00e8 una localit\u00e0 costiera del Salento e una delle marine di Melendugno, in provincia di Lecce. Si affaccia sul Mare Adriatico ed \u00e8 posta tra San Foca e Torre dell'Orso.\nSede di importanti scavi archeologici, \u00e8 un centro turistico di rilievo durante il periodo estivo. Si segnalano la torre di avvistamento cinquecentesca, le rovine del castello a picco sul mare, il santuario della Madonna di Roca del XVII sec. e le due grotte \"Poesia\" (dal greco, \"sorgente d'acqua dolce\"), meglio note come grotte della \"Poesia\". Queste ultime, in particolare, distanti circa 60 metri l'una dall'altra, sono delle grotte carsiche cui sono crollati i tetti; l'acqua del mare giunge in ciascuna di esse attraverso un canale percorribile a nuoto o con una piccola imbarcazione. La pi\u00f9 grande delle due ha una pianta approssimativamente ellittica con assi di circa 30 e 18 metri e dista dal mare aperto una trentina di metri. La \"Poesia Piccola\", invece, ha assi di circa 15 e 9 metri ed \u00e8 separata dal mare aperto da una settantina di metri in linea d'aria. La sua notevole importanza in ambito archeologico \u00e8 legata al rinvenimento nel 1983, grazie all'archeologo Cosimo Pagliara, di iscrizioni messapiche (ma anche latine e greche) sulle sue pareti, da cui \u00e8 stato possibile stabilire che la grotta fosse anticamente luogo di culto del dio \"Taotor\" (o anche \"Tator\", \"Teotor\", o \"Tootor\").\nA nord dell'area archeologica sorge il centro attualmente abitato (22 residenti nel 2001), noto anche come \"Roca li Posti\", frequentato in estate da vacanzieri.\nLungo la strada che collega Torre dell'Orso a Melendugno sorge il vecchio villaggio disabitato, con una masseria fortificata attualmente in restauro, di Roca Nuova. Tale borgo sorse intorno al 1480, quando la popolazione di Roca Vecchia fu messa in fuga dalle incursioni turche.\nStoria.\nGli scavi effettuati a Roca hanno evidenziato un imponente sistema di fortificazioni risalente all'et\u00e0 del bronzo (XV-XI secolo a.C.), oltre a numerosi reperti che per affinit\u00e0 ricordano modelli minoici ed egei. Si ritiene che, in un periodo databile intorno al XV secolo a.C., il sito sia stato assediato e incendiato. Anche le successive mura, ricostruite nell'XI secolo a.C., presentano tracce di incendio. Di questo luogo misterioso, che come la mitica Troia fu pi\u00f9 volte distrutto e pi\u00f9 volte ricostruito si ignora chi fossero i popoli fondatori e perfino se queste fortificazioni servissero a difendere una citt\u00e0 oppure - come appare pi\u00f9 probabile - un importante luogo di culto. Il sito fu comunque frequentato per tutta l'et\u00e0 del ferro, mentre decisamente pi\u00f9 cospicue sono le tracce relative all'et\u00e0 messapica (IV-III secolo a.C.): una cinta muraria (che tuttavia non fu completata), un monumento funerario, diverse tombe e delle fornaci. Il nome della citt\u00e0 messapica (o per meglio dire la sua latinizzazione) si pensa fosse \"Thuria Sallentina\".\nIl sito fu successivamente abbandonato (non sono state rinvenute tracce del periodo romano), mentre fu frequentato nell'alto medioevo da anacoreti, provenienti perlopi\u00f9 dall'Impero Romano d'Oriente, che col tempo costituirono una comunit\u00e0, abitando in una serie di grotte scavate nel calcare. Agli inizi del XIV secolo, Gualtieri di Brienne, conte di Lecce, ricostru\u00ec Roca facendone una citt\u00e0 fortificata, ma nel 1480 la sua popolazione venne messa in fuga dalle incursioni turche. In quell'anno infatti il sultano Maometto II, dopo aver conquistato Costantinopoli (1453) e sottomesso tutta la Penisola Balcanica, invi\u00f2 una spedizione che sbarc\u00f2 sulla costa orientale del Salento. Roca Vecchia fu saccheggiata e usata dai Turchi come base operativa per sferrare attacchi alla citt\u00e0 di Otranto e ad altri centri salentini. , identificata forse come , castellana di Roca che perse il feudo, insieme al marito ed al figlio morti in battaglia. La citt\u00e0, liberata nel 1481, divenne successivamente covo di pirati, tanto che nel 1544 Ferrante Loffredo, governatore della provincia di Terra d'Otranto, dette l'ordine di raderla al suolo.\nCronologia storica.\n- 213-209 a.C.: Annibale si impossessa della messapica Roca (chiamata allora Thuria) e del Salento, nella guerra tra Cartaginesi e Romani, quando deve prendere la citt\u00e0 di Taranto.\n- 209 a.C.: Il territorio di Roca e del Salento torna in possesso dei Romani.\n- Roca sede vescovile (III-IX secolo d.C.): I successori di San Pietro benedicono Roca come sede vescovile. Da Roca passa nel IV\nsecolo anche il santo vescovo di Remesiana Niceta.\n- 544: L'imperatore bizantino Giustiniano dona Roca e Gallipoli alla Chiesa di Roma.\n- VII-XV secolo: Roca \u00e8 sede fissa dei monaci greco-bizantini tanto che tra i secoli XI-XIV viene chiamata Basilea, prima, e Croce dopo.\n- IX-X secolo: Roca viene distrutta intorno all'860 dai Mori-Saraceni, i quali distruggono anche la sede vescovile roccana. Nel 924, Roca viene assalita nuovamente dai Saraceni che la radono al suolo; vi sono per\u00f2 i Monaci Basiliani che risollevano per quello che possono le sorti della citt\u00e0 di Roca.\n- XIV secolo (1350-1353): Roca viene riedificata dal Conte di Lecce, duca d'Atene e signore di Firenze Gualtieri VI di Brienne.\n- 1459: All'interno di Roca sono presenti 13 famiglie ebree; un documento attesta che la citt\u00e0 di Roca \u00e8 numerata, nel 1459, per 93 fuochi(famiglie) complessivi ma di questi solo 85 erano fuochi locali.\n- 1480/81: Roca viene attaccata dai Turchi e messa a soqquadro.\n- 1544: Roca viene definitivamente rasa al suolo dal governatore spagnolo Ferrante Loffredo per ordine e con l'autorit\u00e0 di Carlo V.\n- 1589: Viene costruita una nuova Roca distante non pi\u00f9 di 3\u20134\u00a0km dalla vecchia Roca che prende il nome di Roca Nuova.\n- 1646: Roca Nuova raggiunge i 60 abitanti.\n- 1699: Roca Nuova raggiunge i 95 abitanti.\n- 1720: Roca Nuova raggiunge i 130 abitanti.\n- 1805: Il territorio di pertinenza della parrocchia di Roca Nuova raggiunge le 150 famiglie, il grosso delle quali risiede nelle numerose masserie dei dintorni.\n- Primi decenni del XIX secolo: Inizia lo spopolamento dell'area di Roca Nuova, mentre va crescendo il centro abitato sorto intorno alla cappella di San Foca.\n- 1834: Il governo borbonico esenta i comuni con meno di 500 abitanti dall'obbligo della leva. L'afflusso di famiglie che si trasferirono in Roca Vecchia allo scopo di non compiere il servizio militare frena lo spopolamento dell'area.\n- 1861: Il regno delle Due Sicilie \u00e8 annesso all'Italia. Cade la legge del 1834. Le famiglie trasferitesi nel centro a scopo di non prestare servizio militare si trasferiscono in Melendugno. La popolazione di Roca Nuova diminuisce inesorabilmente, insieme a quella delle masserie falciata dalla malaria.\n- 1879: Nel territorio di Roca Nuova rimangono solo 2 famiglie. Le case risultano in gran parte diroccate e il parroco smette di recarsi nella parrocchia se non per rarissime occasioni.\n- 1925: La parrocchia \u00e8 trasferita nella chiesa di San Foca, dove il centro abitato \u00e8 composto da diverse centinaia di abitanti. Roca Nuova viene definitivamente abbandonata. In una data che non ci \u00e8 dato sapere dirocca l'ultimo piano della grande torre che costituiva la santabarbara del casale.\nMonumenti e luoghi d'interesse.\nSantuario di Maria Santissima delle Grazie o cripta di Roca Vecchia.\nDi origini sconosciute, venne costruita sul sito di un antico ipogeo rupestre o un'antica grotta bizantina. La struttura, seminterrata, si presenta a 3 navate, ciascuna con tre colonne, i cui capitelli sono di ordine composito-corinzio; tutte le colonne sono monolitiche prese da un edificio romano. Sotto di essa vi \u00e8 una grotta di origine carsica; gran parte di essa \u00e8 ingombrata da macerie provenienti dal crollo dell'abside dove vi doveva essere, oltre all'icona, una grande statua della Madonna in oro zecchino. Il santuario presenta un unico altare interamente di pietra leccese, in cui \u00e8 incastonata l'effigie della Madonna che la leggenda vuole essere stata ritrovata da un giovane pastorello rocano che andava cercando un agnellino disperso. Ai lati dell'altare sono presenti due busti dedicati uno a Sant'Agata e uno a Sant'Apollonia. In passato esisteva un altro altare dedicato ai Santi Brizio (Patrono di Calimera) e Antonio (Patrono di Borgagne), scomparso dopo la prima guerra mondiale. Quest'altare esisteva ancora in data 27 luglio 1911 quando fu visitato dal vescovo Gennaro Trama. Nella relazione \u00e8 detto che la cappella fu eretta nel 1690, in accordo con la trasformazione da cripta, quale era ancora definita nel 1656, a cappella costruita da poco. L'altare che nel 1830 era dedicato ai Santi Brizio e Antonio, nel 1911 era senza quadro, ma vi erano ancora 4 candelieri di legno e una croce con crocifisso in cattivo stato; tutto ci\u00f2 per\u00f2 non giustifica la demolizione avvenuta in tempi sconosciuti.\nDa molto tempo il santuario \u00e8 meta di pellegrinaggi; la prima volta in cui si parla di pellegrinaggi diretti a questo santuario e il 1656, nella visita pastorale fatta da Mons. Pappacoda il 30 maggio dello stesso anno. Il 10 novembre 1695, mons. Michele Pignatelli visita la cappella della Vergine della Misericordia di Roca. Dalla sua visita pastorale si legge: \"Cappella Beatissimae Virginis de misericordia in Roca veteri. Constructa de recenti ex elemosynis Fidelium, sita atque descripta in sua membra in praeteritis Visitationibus. Nullam habet dotem, nullumque onus. Celebratur tamen ibi multoties in anno ex devotione fidelium concurrentium; et festum Beatae Virginis celebratur in prima feria quinta post festum Paschatis Resurrections. Mensa lapidea in suo Altariolo est competenter ornata.\" Qui si fa riferimento non pi\u00f9 ad una cripta, ma ad una cappella costruita grazie alla generosit\u00e0 dei fedeli. Il santuario \u00e8 senza dote e senza oneri, ma nel piccolo altare c'\u00e8 la mensa di pietra su cui il sacerdote pu\u00f2 celebrare messa, nel Primo gioved\u00ec dopo Pasqua e in molti altri giorni dell'anno. Con le visite reali si salta al 10 settembre 1822, quando il vescovo Nicola Caputo visit\u00f2 personalmente il piccolo paese di Roca della sua diocesi.\nQui trov\u00f2 un solo sacerdote (tempo in cui vi era un sacerdote ogni cento-duecento abitanti) che faceva da economo curato. Portatosi nella chiesa con quella poca gente vi era il fonte battesimale ben tenuta, come pure l'Olio degli Infermi; dalla parte del vangelo vi \u00e8 l'altare dedicato alla Vergine di Roca. In un'altra visita pastorale svolta dallo stesso vescovo il 24 settembre 1830 si descrive questa cappella: Alla Vergine della Misericordia di Roca ricorrono dei festeggiamenti nei paesi in cui si rifugiarono gli abitanti di Roca durante l'invasione dei turchi; I festeggiamenti sono:\n- ultimo sabato di aprile per Vernole\n- primo sabato di maggio per Calimera, da cui fino agli anni 60 del XX secolo partivano pellegrinaggi anche nel giorno di San Giuseppe. Ora invece solo il sabato della festa.\n- secondo sabato di maggio per Melendugno\n- terzo sabato di maggio per Borgagne\nTorre di Guardia.\nSi racconta che nel XIV secolo, il conte Gualtiero di Brienne decise di edificare in questo luogo una cittadella fortificata, attratto dalla felicit\u00e0 della sua posizione geografica, e la chiam\u00f2 Roche, da cui Roca, a cui apparteneva anche la Torre di Maradico, altro nome della Torre Roca Vecchia, cos\u00ec chiamata a causa delle paludi che ancora oggi la circondano, rendendola una zona poco salubre.\nCostruita nel 1568 dal maestro Tommaso Garrapa, quando la citt\u00e0 medievale era gi\u00e0 in rovina, \u00e8 a base quadrata e a forma troncopiramidale, tipica del periodo del vicereame spagnolo. Comunica a nord con Torre San Foca e a sud con Torre dell'Orso e nel 1576 Antonio Tamiano, procuratore dell'Universit\u00e0 di Roca, la mun\u00ec di un moschetto da una libbra, ricevuto dal sindaco di Lecce.\nLa torre (), al momento, si presenta in pessime condizioni di conservazione. L'unica stanza della torre manca di due muri e di parte del tetto, mentre il materiale calcareo che la costituisce \u00e8 pesantemente deteriorato.\nApprodi alla baia di Torre dell'Orso.\nLa scoperta di iscrizioni all'interno della Grotta della Poesia risale al 1983, ad opera del professor Cosimo Pagliara, archeologo ordinario dell'Universit\u00e0 di Lecce (successivamente denominata Universit\u00e0 del Salento). Gli studi condotti dall'Universit\u00e0 del Salento, tesi a decifrare e interpretare le iscrizioni ritrovate nelle grotte salentine della Posia e di san Cristoforo, oltre agli studi condotti dall'Universit\u00e0 di Foggia lungo il litorale del promontorio del Karaburun in Albania, hanno accertato che in passato esisteva un intenso traffico tra la baia di Torre dell'Orso, subito a sud di Roca, e alcuni approdi albanesi, come la baia dal significativo nome di \"Valle dell'Orso\" () o la pi\u00f9 meridionale baia di Grama (), sede anch'essa di un antico santuario marittimo sulle cui pareti rocciose si conservano centinaia di iscrizioni. Sono questi i percorsi pi\u00f9 brevi (circa 80\u00a0km) che i naviganti possono compiere per passare da una sponda all'altra."}
{"id": "558551", "revid": "647919", "url": "https://it.wikipedia.org/wiki?curid=558551", "title": "Cappuccini", "text": ""}
{"id": "558554", "revid": "858648", "url": "https://it.wikipedia.org/wiki?curid=558554", "title": "L\u00e1szl\u00f3 S\u00f3lyom", "text": "Fu il Presidente della Repubblica Ungherese dal 5 agosto 2005 al 5 agosto 2010.\nBiografia.\nS\u00f3lyom si laure\u00f2 in legge all'Universit\u00e0 di P\u00e9cs nel 1965, nello stesso anno acquis\u00ec anche la qualifica di bibliotecario presso la Biblioteca Nazionale Sz\u00e9ch\u00e9nyi di Budapest. Tra il 1966 e il 1969 insegn\u00f2 alla facolt\u00e0 di giurisprudenza dell'Universit\u00e0 Friedrich Schiller di Jena, in Germania.\nTornato in patria lavor\u00f2 come professore in varie universit\u00e0 e istituti di legge della capitale: all'Universit\u00e0 Lor\u00e1nd E\u00f6tv\u00f6s dal 1983, all'Universit\u00e0 Cattolica P\u00e9ter P\u00e1zm\u00e1ny dal 1996, e all'Universit\u00e0 tedesca Gyula Andr\u00e1ssy di Budapest dal 2002.\nLa sua carriera politica cominci\u00f2 come consulente legale per organizzazioni civili e ambientali alla fine degli anni 1980. Come fondatore del Circolo Danubio ebbe anche un ruolo significativo in tematiche di salvaguardia ambientale come l'opposizione alla realizzazione delle dighe di Gab\u010d\u00edkovo-Nagymaros che, secondo il Circolo Danubio, avrebbero danneggiato l'habitat della parte settentrionale del bacino del Danubio.\nFu uno dei fondatori del Forum Democratico Ungherese (MDF) nel 1987, e rappresent\u00f2 il partito nei negoziati della Tavolo Rotonda con l'Opposizione che svolsero un ruolo importante nella transizione dell'Ungheria verso una democrazia parlamentare. Nel 1989, per un breve tempo fu membro del comitato esecutivo dell'MDF.\nS\u00f2lyom lasci\u00f2 il partito alla fine dello stesso anno e fu eletto nella Corte Costituzionale dell'Ungheria. Sei mesi pi\u00f9 tardi divenne presidente della Corte e mantenne la carica sino al 1998. In questo periodo la Corte Costituzionale svolse un ruolo importante nel definire le basi della democrazia ungherese e nel suo raffrzamento. Nel ruolo di presidente S\u00f2lyom contribu\u00ec all'abolizione della pena di morte, alla protezione dei diritti di informazione, della libert\u00e0 di parola e di espressione, come la protezione costituzionale delle unioni civili fra omosessuali.\nAl termine del mandato di 9 anni prosegu\u00ec la carriera accademica e nel 2000 fond\u00f2 V\u00e9degylet, un'organizzazione non governativa che si occupa di salvaguardia dell'ambiente e diritti civili. Nel 2001 divenne membro dell'Accademia ungherese delle scienze.\nElezione a Presidente della Repubblica.\nNel 2005 l'organizzazione V\u00e9degylet e varie figure pubbliche di rilievo sia di destra che di sinistra iniziarono a nominarlo come possibile candidato alla Presidenza della Repubblica.\nAll'elezione all'Assemblea nazionale S\u00f2lyom aveva l'appoggio dei partiti di opposizione, Fidesz e MDF. Katalin Szili, la candidata presentata dal Partito Socialista Ungherese non era per\u00f2 gradita all'SZDSZ, partito pi\u00f9 piccolo che formava la coalizione al governo con i socialisti. Con l'astensione dell'SZDSZ S\u00f3lyom ebbe la maggioranza dei voti e venne eletto Presidente il 7 giugno 2005; si insedi\u00f2 il 5 agosto dello stesso anno. Rimase in carica fino al 5 agosto 2010, gli subentr\u00f2 P\u00e1l Schmitt."}
{"id": "558558", "revid": "1543377", "url": "https://it.wikipedia.org/wiki?curid=558558", "title": "Ferenc M\u00e1dl", "text": "Ha ricoperto la carica di Presidente della Repubblica Ungherese dal 4 agosto 2000 al 5 agosto 2005."}
{"id": "558559", "revid": "858648", "url": "https://it.wikipedia.org/wiki?curid=558559", "title": "\u00c1rp\u00e1d G\u00f6ncz", "text": "Ha ricoperto la carica di Presidente della Repubblica Ungherese dal 2 maggio 1990 al 4 agosto 2000."}
{"id": "558560", "revid": "4175", "url": "https://it.wikipedia.org/wiki?curid=558560", "title": "FIBA Asia", "text": "La FIBA Asia \u00e8 l'organo che governa la pallacanestro in Asia, una delle cinque Zone della Federazione Internazionale Pallacanestro (insieme ad Africa, America, Europa, e Oceania).\n\u00c8 un'associazione internazionale fondata nel 1960, che riunisce al momento 44 federazioni nazionali di pallacanestro.\nLa sede della FIBA Asia \u00e8 situata a Kuala Lumpur, Malaysia.\nRuolo.\nCome organo di governo, \u00e8 responsabile del controllo e dello sviluppo della pallacanestro in Asia.\nInoltre, promuove, supervisiona e dirige le competizioni asiatiche a livello di club e di squadre nazionali, e gli arbitri europei internazionali.\nLe decisioni pi\u00f9 importanti vengono prese dalla Board of FIBA Asia che consiste di 25 persone elette dalle federazioni nazionali. La Board of FIBA Asia si riunisce due volte all'anno, ed \u00e8 l'organo esecutivo che rappresenta tutte le 44 federazioni che sono membri della FIBA Asia.\nTutte le 44 federazioni si incontrano una volta all'anno alla Assemblea Generale della FIBA Asia.\nSuddivisioni in zone.\nAsia Occidentale\nGolfo\nAsia Centrale\nAsia meridionale\nAsia Orientale\nAsia Sud-Orientale"}
{"id": "558561", "revid": "88740", "url": "https://it.wikipedia.org/wiki?curid=558561", "title": "Letteratura cristiana", "text": "La letteratura cristiana consiste in quel corpus di opere originate dall'avvenimento cristiano, dalla figura di Ges\u00f9 e dalla sua incidenza nella storia.\nIntroduzione.\nL'interesse per la letteratura patristica intesa come argomento a s\u00e9 risale al IV secolo, e compare poi nella trattazione teologica e omiletica; l'intento non \u00e8 storico-scientifico ma piuttosto apologetico, volto cio\u00e8 a dimostrare e avallare le idee e le tesi espresse.\nDiviene oggetto di \"ricerca scientifica\" e pertanto studiato in epoca umanistica, grazie alla curiosit\u00e0 per l'antico diffusa in quel periodo, e anche alla presenza in Italia di dotti greci come Giovanni Bessarione che raccoglie una vasta biblioteca di opere mai pervenute in Occidente e in seguito donate alla citt\u00e0 di Venezia (primo nucleo di testi che poi costituiranno la Biblioteca Marciana). Un altro esempio di studioso con interesse umanistico e filologico per i testi patristici fu Erasmo da Rotterdam. In questo periodo vengono recuperati e ristampati autori sino ad allora dimenticati, come Lattanzio. L'umanesimo non ebbe dimensioni pagane o anti-cristiane; al contrario, diversi autori cristiani si occuparono di studi sul mondo pagano, come Lorenzo Valla che denuncia la falsit\u00e0 della Donazione di Costantino.\nNella prima met\u00e0 del '500, durante la Riforma protestante e le conseguenti dispute teologiche, lo studio dei Padri si innesta come \"tradizione\" cui essere aderenti (\"verit\u00e0 delle origini\"), e guida per risolvere le dispute teologiche: in questo periodo l'interesse per il corpus letterario antico \u00e8 prevalentemente \"controversistico-teologico\" e spesso strumentale e tendenzioso. Gli studi dell'epoca vanno perci\u00f2 letti oggi secondo quest'ottica. Di contro, nascono discussioni sulla legittimit\u00e0 delle prassi adottate dalle chiese antiche.\nAmbito disciplinare.\nIntesa come disciplina scientifica, la letteratura cristiana raccoglie e indaga i testi letterari di tutti gli autori dichiaratisi cristiani, tra cui cattolici, ortodossi, Padri della Chiesa e anche eretici, differendo pertanto dalla Patristica e dall'Agiografia che indagano ambiti pi\u00f9 ristretti.\nOrigini della letteratura cristiana.\nNella letteratura cristiana antica convergono due distinti filoni:\nLetteratura giudaica.\n\u00c8 un corpus di scritti accumulato nei secoli (non corrisponde alla Bibbia che \u00e8 un concetto teologico astratto), e comprende:\nEsistono inoltre due filoni che risentono dell'influenza ellenistica, la letteratura omiletica e la letteratura apocalittica.\nIl Nuovo Testamento.\nI quattro vangeli canonici sono detti \"secondo Matteo\", \"secondo Marco\", \"secondo Luca\" e \"secondo Giovanni\"; riportano la vita e i detti di Ges\u00f9, esposti con un peculiare stile letterario, secondo punti di vista in parte diversi.\nLo stesso autore del \"Vangelo secondo Luca\" scrisse anche gli \"Atti degli Apostoli\", in cui narra la storia delle prime comunit\u00e0 cristiane sotto la guida di Pietro, Giacomo e soprattutto Paolo. A motivo della loro intestazione, dello stile e dei contenuti, il \"Vangelo secondo Luca\" e gli \"Atti degli Apostoli\" formano quasi un'unica opera, divisa in due parti.\nSeguono le lettere di Paolo: si tratta di scritti inviati a varie comunit\u00e0 in risposta a esigenze particolari o a temi generali, assieme ad altri destinati a singoli individui. Gli scritti autentici di Paolo di Tarso sono i pi\u00f9 antichi documenti del Cristianesimo conservatisi, a partire dalla \"Prima lettera ai Tessalonicesi\", poi \"Galati\", \"Filippesi\", \"Prima\" e \"Seconda Lettera ai Corinzi\", \"Romani\" e \"Filemone\". La maggior parte degli studiosi considera \u00abdeuteropaoline\u00bb (attribuite a Paolo, ma scritte dopo la sua morte) \"Efesini\", \"Colossesi\", e la \"Seconda Lettera ai Tessalonicesi\" e, per comune consenso, le lettere pastorali (\"Prima\" e \"Seconda lettera a Timoteo\", \"Lettera a Tito\").\nLa \"Lettera agli Ebrei\" potrebbe essere un'antica omelia rivolta a cristiani di origine ebraica tentati di ritornare alle istituzioni giudaiche. L'autore, ignoto, conosceva molto bene le norme sacerdotali ebraiche, le Scritture di Israele e le loro tecniche interpretative.\nLe altre sono dette lettere cattoliche, perch\u00e9 indirizzate non alla comunit\u00e0 cristiana di una citt\u00e0 particolare, ma a tutte le chiese, o pi\u00f9 semplicemente perch\u00e9 non hanno precisato il destinatario. Esse sono la \"Prima\" e la \"Seconda lettera di Pietro\", la \"Lettera di Giacomo\", la \"Lettera di Giuda\" (tutte di ambiente giudeo-cristiano), e le tre \"Lettere di Giovanni\".\nL\"'Apocalisse\" chiude il Nuovo Testamento, con temi desunti dall'apocalittica giudaica reinterpretati e utilizzati alla luce della fede in Ges\u00f9.\nLetteratura omiletica.\nIl culto sinagogale comprendeva per gli ebrei in esilio l'insegnamento delle Sacre Scritture tramite lettura in pubblico del testo, ed omelia (o commento omiletico) con funzione esegetica. L'esegesi omiletica durante la predica liturgica diverr\u00e0 l'attuale Liturgia della Parola.\nLetteratura apocalittica.\nLa letteratura apocalittica esprime l'attesa escatologica e la conseguente apocalisse intesa come rivelazione degli avvenimenti futuri e finali, al fine della salvezza eterna; un esempio \u00e8 il Libro di Daniele, soprattutto nei capitoli finali. \nSi sviluppa nel tardo giudaismo del II secolo a.C., e ci testimonia la volont\u00e0 ed il bisogno di conoscere il futuro da parte di un popolo oppresso e disperato.\nLa letteratura cristiana \u00e8 ricca di apocalissi, la pi\u00f9 nota \u00e8 l\"Apocalisse di Giovanni\", la cui escatologia differisce dalle precedenti perch\u00e9 associa Ges\u00f9 alla figura del Messia, unto da Dio (si noti come anche Ciro II di Persia fu detto messia, poich\u00e9 unto da Dio per aver liberato gli ebrei dalla schiavit\u00f9 babilonese).\nCosa confluisce nella letteratura cristiana.\nUno dei dilemmi che si posero i primi cristiani fu cosa mantenere dei libri sinora considerati di culto: mantenere la LXX? I testi giudaici servono al culto cristiano o no?\nVi furono prese di posizione discordi, radicali o meno; il diteista Marcione ad esempio fu un sostenitore del rifiuto radicale nell'Antico Testamento, poich\u00e9 sosteneva che il Dio ebreo non fosse il \"vero Dio dell'Amore\", rivelato col Cristo nel Nuovo Testamento, e riteneva Paolo di Tarso unico autentico apostolo.\nIl canone biblico si costituisce tra il I e il II secolo, formando una Bibbia composta da AT e NT, attraverso tagli, scelte e conflitti interpretativi in particolare tra il 160 e il 180.\nIl cristianesimo assorbe gran parte dei testi e dei generi giudaici, tra cui il romanzo, pur mantenendo un rapporto polemico.\nLetteratura greco-romana.\nComprende scritti in greco e latino antecedenti al cristianesimo, in gran parte perduti nell'incendio della Biblioteca di Alessandria, di cui restano vari frammenti. Questo \"corpus\" assume importanza per i cristiani, mentre questi salgono nella scala sociale e si diffondono nel mondo e nei contesti culturali precostituiti (come avverr\u00e0 secoli dopo con le missioni cattoliche, la cultura cristiana entra in osmosi con la civilt\u00e0 locale). Cos\u00ec, quando avvengono conversioni di adulti ellenici o romani, costoro introducono s\u00e9 stessi e il proprio entroterra culturale nel cristianesimo, in una sintesi che inevitabilmente introduce nuovi elementi, anche letterari.\nAlcune forme letterarie tipiche del mondo greco-romano, che convergono nella letteratura dei cristiani ellenici:\nLetteratura cristiana antica.\nLa letteratura cristiana antica raccoglie il corpus di scritti a partire dal primo pervenuto, la \"Prima lettera ai Tessalonicesi\" di Paolo di Tarso risalente al 51, sino al 750 circa, in corrispondenza con la morte di Giovanni Damasceno.\nGli autori maggiori scrissero fino al 450, poi inizi\u00f2 a diffondersi una tradizione manualistica.\nIl corpus di scritti si divide in due filoni:\nAmbito geografico.\nGli autori cristiani antichi operarono nel mondo mediterraneo e nel territorio dell'Impero romano, dove avvenivano i processi interni di cristianizzazione (indicativamente, dalla Spagna alla Persia). Dopo il V secolo, molta letteratura cristiana si inser\u00ec nei nuovi regni barbarici.\nLingue.\nOltre al greco ed al latino, entro l'VIII secolo esiste una produzione patristica locale in altre lingue, vale a dire in siriaco, in armeno, in copto e forse anche in arabo. Molte altre lingue conservano traduzioni di opere perdute in greco, perch\u00e9 vennero considerate eretiche oppure erano diventate obsolete. Oltre al latino, fra queste lingue si possono menzionare, accanto a quelle gi\u00e0 citate, il georgiano, l'etiopico classico, il nubiano, il gotico, il sogdiano, il paleoslavo.\nDal greco al latino.\nL'ellenismo introdotto da Alessandro Magno e radicatosi saldamente nel mediterraneo orientale, influenza anche il mondo romano. Fino all'inizio del IV secolo infatti, il greco viene sovente preferito al latino negli scritti teologici e filosofici. Alcuni esempi illustri:\nMarco Aurelio nel 170 comunica in greco coi filosofi; l'egiziano Plotino insegna a Roma nella propria scuola neoplatonica dal 240 al 270, dove parla e scrive in greco a politici e senatori romani; Ippolito a Roma nel 240 scrive ai cristiani in greco. Va inoltre messo in evidenza che alcuni grandi filosofi e intellettuali romani, come Seneca e Cicerone, pur esprimendosi in latino, avevano studiato con dei precettori di espressione greca e conoscevano perfettamente tale idioma.\nTra la fine del III secolo e l'inizio del IV, si verifica nell'Impero romano una trasformazione radicale delle istituzioni, Diocleziano dalla corte di Nicomedia instaura la Tetrarchia, e nel contempo chiama alla corte imperiale maestri di lingua latina (tra cui Lattanzio, all'epoca non ancora convertitosi al cristianesimo) per insegnarla ai giovani di lingua greca, ribadendo cos\u00ec la supremazia del latino come lingua del potere, del diritto, dell'amministrazione, dell'impero. Ci\u00f2 nonostante, anni dopo, l'imperatore Giuliano scrive ancora nella \"lingua della cultura filosofica\" in auge presso colti amatori e retori professionisti.\nVerso la fine del IV secolo, il latino attrae invece gli intellettuali: il siro ellenofono Ammiano Marcellino lo adopera per le sue \"Historiae\" e Claudiano, poeta egizio originariamente di espressione greca, celebra il generale Stilicone nella lingua dell'Impero. Il cristianesimo accelera la diffusione del latino che si impone in Occidente come lingua della filosofia e della teologia grazie anche al prestigio di alcuni grandi pensatori che si esprimono in tale lingua, fra cui Sofronio Eusebio Girolamo, Ambrogio da Milano e soprattutto Agostino d'Ippona, il massimo filosofo cristiano del primo millennio. Un testo in greco come la \"Teosofia di Tubinga\" del VI secolo cita in latino Lattanzio.\nFonti.\nDelle opere greche non \u00e8 pervenuto alcun originale manoscritto; molte fonti dirette possono essere per\u00f2 ricondotte ad un archetipo, che a sua volta non \u00e8 il testo originale: ad esempio, di Porfirio esistono solo frammenti in manoscritti miscellanei, estrapolati dal contesto originale. Fonti indirette sono le citazioni in testi di altri autori, in cui si presenta la problematica dell'interpretazione: il citante pu\u00f2 travisare il senso dello scritto altrui e quindi utilizzare impropriamente parole di altri autori.\nGrandi scoperte di testi cristiani.\nDalla fine dell'Ottocento sono stati ritrovati diversi frammenti di papiro con testi di autori cristiani, non inseriti in collezioni storiche come il Migne.\nAsia e Oriente.\nIn alcune grotte sono state rinvenute intere biblioteche:\nIl periodo di Costantino I, nodo cruciale.\nBreve cronologia riepilogativa:\nPadri e Dottori della Chiesa.\nAltri autori ecclesiastici antichi.\nIl periodo patristico termina tradizionalmente in Occidente con Sant'Isidoro e in Oriente con San Giovanni Damasceno o al massimo con il Secondo Concilio di Nicea (787). Alcuni autori successivi, tuttavia, vengono talvolta indicati come \"padri\" per sottolineare l'importanza dei loro scritti.\nAutori e opere cristiane.\nScritti dei Padri in greco antico (II - V secolo d.C.).\nAtenagora di Atene.\nLa \"Supplica\" \u00e8 una apologia di 30 capitoli indirizzata \"agli imperatori Marco Aurelio e Lucio Aurelio Commodo, conquistatori dell'Armenia e della Sarmazia, e, quel che pi\u00f9 conta, filosofi\" tesa a difendere i Cristiani dalla triplice accusa, rivolta gi\u00e0 agli ebrei, di ateismo (la mancanza di fede nelle divinit\u00e0 pagane), incesto e cannibalismo (bambini come cibo nei banchetti). In base alla dedica e alla citazione della pace nel primo capitolo, la data di composizione della \"Supplica\" \u00e8 stata fissata fra la fine del 176 e il principio del 177. Gli argomenti utilizzati da Atenagora per ribattere ai tre capi di accusa sono di natura razionale.\nAi due imperatori pertanto Atenagora chiedeva per i Cristiani gli stessi diritti riconosciuti a tutti gli altri cittadini romani.\nAd Atenagora, ma con molte riserve, \u00e8 attribuito un secondo lavoro intitolato (\"La Risurrezione dei Morti\"). Il trattato \u00e8 diviso in due parti, nella prima vengono confutate le obiezioni contro la tesi della risurrezione, nella seconda si dimostra che la resurrezione \u00e8 possibile. Rifiutando il dogma platonico del corpo come prigione dell'anima, ed affermando la complementarit\u00e0 tra materia e spirito, Atenagora accetta la risurrezione fisica dei morti sulla base dell'onnipotenza di Dio allo scopo di rendere manifesta per l'eternit\u00e0 l'immagine umana.\nIl pi\u00f9 antico testo di quest'opera di Atenagora si trovava nel \"Codex parisinus graecus\" (anno 914), immediatamente dopo al testo della \"Supplica per i Cristiani\", copiato per Areta di Cesarea dal suo segretario Baanes. L'attribuzione ad Atenagora di quest'opera viene tuttavia di solito negata per motivi di stile e di contenuto.\nOrigene di Alessandria.\n\u00c8 considerato uno tra i principali scrittori e teologi cristiani dei primi tre secoli. Di famiglia greca, fu direttore della \u00abscuola catechetica\u00bb di Alessandria (\"Didaskaleion\"). Interpret\u00f2 la transizione dalla filosofia pagana al cristianesimo e fu l'ideatore del primo grande sistema di filosofia cristiana.\nPochi autori furono prolifici come Origene. Epifanio stimava in 6.000 il numero delle sue opere, sicuramente considerando separatamente i diversi libri di un'unica opera, le omelie, le lettere, e i suoi pi\u00f9 piccoli trattati (\"Haereses\", LXIV, LXIII). Questa cifra, pur riportata da molti scrittori ecclesiastici sembra, tuttavia, grandemente esagerata. Girolamo assicurava che l'elenco delle opere di Origene steso da Panfilo di Cesarea non contenesse pi\u00f9 di 2.000 titoli (\"Contra Rufinum\", II, XXII; III, XXIII); ma questo elenco era evidentemente incompleto.\nOrigene dedic\u00f2 tre generi di scritti all'interpretazione delle Sacre Scritture: commentari, omelie, e \"scholia\" (San Girolamo, \"Prologus interpret. homiliar. Orig. in Ezechiel\").\nIl merito pi\u00f9 importante di Origene fu quello di iniziare lo studio filologico del testo biblico nella scuola di Cesarea. Tale tecnica avrebbe, in seguito, influenzato anche Girolamo.\nIl prodotto di tale attivit\u00e0 furono gli \"Exapla\", una vera e propria edizione critica della Bibbia redatta per offrire alle varie comunit\u00e0 un testo unitario e attendibile, con un metodo non dissimile da quello filologico ellenistico (cui si richiamava anche per i segni con cui si indicavano parti notevoli o difficili del testo). Il titolo dell'opera indica le \"sei versioni\" del testo disposte su sei colonne:\nNel caso dei Salmi, l'edizione diventava un \"Oktapla\", cio\u00e8 presentava altre due colonne con altrettante traduzioni supplementari. Vista la mole dell'opera, essa era disponibile in un solo esemplare ed era un lavoro di scuola a cui Origene fece da sovrintendente. Purtroppo di questo lavoro esistono pochissimi frammenti, ma, grazie a scrittori successivi, se ne conosce il piano.\nSan Teofilo di Antiochia.\nL\"'Apologia ad Autolico\" \u00e8 il pi\u00f9 antico scritto a noi pervenuto in cui compare (II,15) il termine \"tri\u00e1s\" (). Teofilo ne parla commentando i primi tre giorni della creazione, che egli pone in corrispondenza con la Trinit\u00e0 composta da Dio Padre, dal Logos (= il Verbo) e dalla Sapienza. La corrispondenza fra Ges\u00f9 e il Logos \u00e8 evidente nel prologo del vangelo di Giovanni. Bench\u00e9 nel Nuovo Testamento si utilizzi generalmente il termine Spirito Santo per indicare la Sapienza di Dio, la scelta di quest'ultimo termine costituisce un riferimento alla radice veterotestamentaria della dottrina sullo Spirito Santo e in particolare all'ottavo capitolo del Libro dei Proverbi. Questa scelta terminologica \u00e8 coerente con il resto dello scritto di Teofilo, in cui si citano quasi esclusivamente i libri dell'Antico Testamento.\nClemente Alessandrino.\nPer gli studiosi non \u00e8 stato facile riassumere i punti principali degli insegnamenti di Clemente, infatti, mancava di precisione tecnica e non ricerc\u00f2 mai un'esposizione ordinata. \u00c8 facile, perci\u00f2, mal giudicarlo. Attualmente, viene accettato il giudizio di Tixeront: le regole della fede di Clemente erano ortodosse; accettava l'autorit\u00e0 delle tradizioni della Chiesa, inoltre, prima di tutto, era un cristiano che accettava \"la legge ecclesiastica\", tuttavia, si sforzava anche di rimanere filosofo, e portava la speculazione sul perch\u00e9 della vita nelle materie religiose. \u00abSono pochi\u00bb, affermava \u00abcoloro i quali avendo fatto bottino dei tesori degli egiziani, ne fanno arredi per il Tabernacolo.\u00bb. Egli si predispose, perci\u00f2, ad usare la filosofia come strumento per trasformare la fede in scienza, e la rivelazione in teologia. Clemente non aveva nulla, se non la fede come base per le sue speculazioni. Per questo motivo non pu\u00f2 essere accusato di aver volontariamente sviluppato posizioni non ortodosse. Ma Clemente era un pioniere in un'impresa difficile e si deve ammettere che fall\u00ec nel suo alto intendimento. Era cauto nell'accostarsi alle Sacre Scritture per sviluppare la sua dottrina, tuttavia adoper\u00f2 male il testo e ne usc\u00ec una esegesi difettosa. Aveva letto tutti i libri del Nuovo Testamento ad eccezione della Seconda lettera di Pietro e della Terza lettera di Giovanni. \u00abInfatti\u00bb, dice Tixeront, i \u00absuoi studi sulla forma primitiva delle scritture Apostoliche sono del valore pi\u00f9 alto.\u00bb. Sfortunatamente, interpret\u00f2 le Sacre Scritture secondo lo stile di Filone, pronto a trovare allegorie dappertutto. I fatti narrati nell'Antico Testamento divennero, cos\u00ec, puramente simbolici. Tuttavia, non si permise tale ampia libert\u00e0 col Nuovo Testamento.\nLo speciale interesse che Clemente coltivava lo condusse ad insistere sulla differenza tra la fede del cristiano ordinario e la scienza del perfetto, tanto che i suoi insegnamenti su questo punto sono proprio la sua caratteristica principale. Il cristiano perfetto ha una comprensione particolare dei \"grandi misteri\" dell'uomo, della natura, della virt\u00f9, che il cristiano ordinario accetta senza comprendere. Ad alcuni \u00e8 sembrato che Clemente esagerasse il valore morale della conoscenza religiosa; si deve tuttavia ricordare che non lodava la mera conoscenza fine a s\u00e9 stessa, ma la conoscenza che si trasformava in amore. \u00c8 la perfezione cristiana che egli celebrava. Il cristiano perfetto, il vero gnostico, che Clemente amava descrivere, deve condurre una vita di calma inalterabile. E qui il pensiero clementino \u00e8 indubbiamente intriso di Stoicismo. In questo caso, infatti, non stava realmente descrivendo il cristiano, con i suoi sentimenti e i suoi desideri sotto il dovuto controllo, ma l'ideale Stoico che ha sopito i suoi sentimenti. Il perfetto cristiano, quindi, doveva condurre una vita di devozione assoluta; l'amore nel suo cuore lo avrebbe dovuto incitare a vivere in una unione sempre pi\u00f9 stretta con Dio attraverso la preghiera, a lavorare per la conversione delle anime, ad amare i suoi nemici e, persino, a sopportare il martirio stesso.\nClemente fu anche un precursore della controversia Trinitaria. Insegn\u00f2 che nella Divinit\u00e0 erano presenti tre Termini. Alcuni critici dubitano se li distinguesse come Persone, ma un'attenta lettura delle sue opere lo prova. Il Secondo Termine della Trinit\u00e0 era il Verbo. Fozio credeva che Clemente professasse una molteplicit\u00e0 di Verbi mentre, in realt\u00e0, Clemente tratteggiava soltanto una distinzione tra l'attributo immanente dell'intelligenza del Padre Divino ed il Verbo fatto Persona che era il Figlio, eternamente generato ed in possesso di tutti gli attributi del Padre. Essi, insieme, erano un unico Dio. Fino a questo punto, infatti, questa nozione di unit\u00e0 proposta da Clemente sembrava avvicinarsi al Modalismo, o, addirittura all'errore opposto del Subordinazionismo. Ci\u00f2, tuttavia pu\u00f2 essere spiegato altrimenti: Clemente dovrebbe essere giudicato, a differenza di quanto si fa generalmente con gli altri scrittori, non da una frase colta qui o l\u00e0, ma dalla globalit\u00e0 dei suoi insegnamenti. Dello Spirito Santo non parl\u00f2 molto e, quando si riferiva alla terza Persona della Trinit\u00e0, si basava strettamente su quanto riportato dalle Sacre Scritture. Era, inoltre, un convinto assertore della duplice natura di Cristo. Cristo era l'Uomo-Dio che ci beneficia sia come Dio che come uomo. Clemente, evidentemente, vedeva Cristo come una Persona (il Verbo). Fozio accusava Clemente anche di Docetismo. Tuttavia, Clemente riconosceva chiaramente in Cristo un vero corpo, ma lo credeva immune dalle necessit\u00e0 comuni della vita, come mangiare e bere e pensava che l'anima di Cristo fosse esente dalle passioni, dalla gioia e dalla tristezza.\nPer questi motivi Clemente \u00e8 considerato il primo gnostico cristiano. Per Clemente era problema essenziale mostrare come il cristianesimo fosse superiore a qualsiasi filosofia, tuttavia cercava anche di spiegare che nella fede cristiana era contenuto quanto di meglio la filosofia avesse prodotto prima di Cristo. Egli distingueva tra la funzione svolta dalla filosofia prima di Cristo e la funzione che avrebbe dovuto svolgere dopo di lui. Sottolineava come, attraverso la filosofia, fosse possibile avvicinarsi alla verit\u00e0 che comunque si sarebbe completata solo attraverso la rivelazione. Come Giustino, Clemente individuava in tutti gli uomini la presenza di una scintilla divina che permetteva di accedere alla fede. Secondo questa prospettiva, il cristianesimo appariva non come la negazione, bens\u00ec come il completamento della tradizione filosofica: esso non ha il carattere settario attribuito alle scuole filosofiche o ai gruppi gnostici, non \u00e8 prerogativa di una minoranza, Dio chiama a s\u00e9 tutti indistintamente.\nQuesta lettura della fede attraverso la filosofia potrebbe essere stata scelta da Clemente per avvicinare le classi colte dell'Alessandria del suo tempo, presso le quali la filosofia godeva di molto prestigio.\nEusebio di Cesarea.\nEusebio fu il vescovo pi\u00f9 erudito della sua epoca: oratore, esegeta, apologista, teologo e storico, tipografo e bibliofilo. Va ricordata anche la sua attivit\u00e0 di reperimento e collezione di fonti letterarie ed archivistiche.\nDella sua vastissima produzione letteraria si ricordano la \"Cronaca\" (\"Chronicon\"), che venne considerata un archetipo per tutte le opere cronologiche seguenti, e la \"Storia ecclesiastica\", che tratta dei primi secoli dello sviluppo del Cristianesimo, dalla costituzione della Chiesa sino alla vittoria di Costantino su Licinio (324). Nella stesura della Cronaca utilizz\u00f2, per quanto riguarda la storia dell'Egitto, le opere di Manetone ora perdute.\nEusebio mise a punto un sistema di dieci tavole-canoni, note come Tavole canoniche o Tavole di concordanza, ove si raffrontano i passi uguali dei quattro vangeli: una tabella con l'episodio (es. il battesimo) indica il riferimento alla sezione interessata di ogni vangelo, con centinaia di sezioni indicate (oltre mille in area siriaca); in un foglio del Codex Rossanensis \u00e8 stata rinvenuta una lettera di Eusebio a Carpiano sull'uso delle tavole.\nTra le sue opere vi \u00e8 anche una biografia di Costantino, la \"Vita di Costantino\".\nDidimo il Cieco di Alessandria.\nBench\u00e9 non fosse un brillante pensatore, Didimo contribu\u00ec notevolmente alla comprensione della Trinit\u00e0 con la sua formula: \u00abUna sostanza e tre ipostasi\u00bb. Difese anche l'esistenza di un'anima umana nella persona di Cristo, ma non parl\u00f2 di fusione della natura umana con quella divina, bens\u00ec dell'esistenza di due nature e di due volont\u00e0. Partendo dalla cristologia, Didimo si occup\u00f2 della dottrina dello Spirito Santo, che considera increato come il Figlio: Esso \u00e8 Dio ed \u00e8 uguale al Padre. Per Didimo, lo Spirito Santo \u00e8 il dispensatore di grazie divine nella Chiesa. Grazie a lui, la Chiesa si trasforma in \"Mater\" dei cristiani, ai quali dispensa la luce di Cristo mediante il Battesimo. Ci\u00f2 nonostante, Didimo preferisce chiamare la Chiesa \u00abCorpo di Cristo\u00bb, anzich\u00e9 \u00abMadre\u00bb. L'asceta, seguendo la dottrina cattolica ortodossa, afferma che il peccato originale consiste nella caduta di Adamo ed Eva, e viene trasmesso dai genitori ai figli attraverso l'atto sessuale ed il concepimento, il che spiega perch\u00e9 Ges\u00f9 dovesse essere partorito da una vergine. Il Battesimo cancella il peccato originale ed ha come conseguenza l'adozione a figli di Dio. Per questo motivo il Battesimo \u00e8 indispensabile per la salvezza, sebbene possa venire sostituito dal martirio. Didimo nega inoltre la validit\u00e0 del Battesimo dato dagli eretici. La mariologia di Didimo insiste sul fatto che Maria fu sempre vergine, sia prima che dopo la nascita di Ges\u00f9; inoltre, insiste nel chiamarla \"Madre di Dio\" (\"Theotokos\"). Sul piano antropologico, Didimo condivideva l'eresia origenista di sostenere che l'anima fosse stata rinchiusa nel corpo come castigo per i precedenti peccati, appoggiando in questo modo l'idea platonico-origenista della preesistenza. Sul piano escatologico, bench\u00e9 Girolamo (Adv. Ruf., I, 6) sostenesse che Didimo era anche origenista, credendo in una salvezza universale alla fine dei tempi, \u00e8 certo che a partire dai suoi scritti risulta difficile accettare una tale opinione. D'altronde \u00e8 innegabile che negli stessi scritti Didimo parli ripetutamente dell'inferno e dell'eterno castigo (De Trin., II, 12; II, 26). Il professor Johannes Quasten ha sottolineato che la testimonianza di Girolamo pu\u00f2 considerarsi corretta posto che Didimo intendesse per \"salvezza universale\" che nel mondo futuro non vi sar\u00e0 pi\u00f9 peccato e che gli angeli ribelli desiderino essere redenti, ma entrambe le affermazioni non necessariamente devono vedersi contrapposte alla tesi di un castigo eterno per i condannati. Da Origene, infine, Didimo sembra aver ereditato anche l'idea di Purgatorio.\nGregorio Nazianzeno.\nNacque a Arianzo, cittadina presso Nazianzo, attuale G\u00fczelyurt in Cappadocia. Figlio di Gregorio e Nonna. Il padre, che era ebreo della setta degli Ipsistari, fu convertito dalla moglie al cristianesimo e divenne vescovo di Nazianzo. Il fratello Cesario (morto nel 368) fu dottore presso la corte dell'imperatore Giuliano e governatore di Bitinia.\nGregorio, nato qualche anno dopo il concilio di Nicea nel quale si condann\u00f2 l'eresia ariana, fu fortemente condizionato per tutta la vita dalle lotte che si scatenarono attorno alla definizione della vera natura della Trinit\u00e0.\nStudi\u00f2 prima a Cesarea in Cappadocia, dove conobbe e divenne amico di Basilio, poi a Cesarea marittima e ad Alessandria presso il \"Didaskaleion\", infine, tra il 350 e il 358, ad Atene, sotto Imerio; qui conobbe il futuro imperatore Giuliano.\nRaggiunse poi l'amico Basilio nel monastero di Annisoi, nel Ponto. Ma abbandon\u00f2 presto questa esperienza per tornare a casa, dove sperava di condurre una vita ancora pi\u00f9 ritirata e contemplativa. Nel 361 fu ordinato sacerdote suo malgrado, dal padre, Vescovo di Nazianzo. Dapprima reag\u00ec fuggendo, ma poi accett\u00f2 di buon grado la decisione paterna. \"Mi pieg\u00f2 con la forza\", ricorder\u00e0 nella sua autobiografia. Nel 372 l'amico Basilio, allora Vescovo di Cesarea, costretto dalla politica ariana dell'imperatore Flavio Valente a moltiplicare il numero delle diocesi sotto la sua giurisdizione per sottrarle all'influenza ariana, lo nomin\u00f2 vescovo di Sasima. Gregorio non raggiunse mai la sua sede vescovile in quanto solo con le armi in pugno sarebbe potuto entrarvi. Morto il padre, torn\u00f2 a Nazianzo, dove diresse la comunit\u00e0 cristiana. \nNel 379, salito al trono Teodosio I, Gregorio fu chiamato a dirigere la piccola comunit\u00e0 cristiana che a Costantinopoli era rimasta fedele a Nicea. Nella capitale dei cristiani di Oriente pronunci\u00f2 i cinque discorsi che gli meritarono l'appellativo di \"Teologo\". Fu lui stesso a precisare che la \"Teologia\" non \u00e8 \"tecnologia\", essa non \u00e8 un'argomentazione umana, ma nasce da una vita di preghiera e da un dialogo assiduo con il Signore.\nNel 380 Teodosio lo insedi\u00f2 vescovo di Costantinopoli e lo fece riconoscere come tale dal Concilio di Costantinopoli I nel maggio del 381.\nLe discussioni conciliari furono quanto mai accese e lo stesso Gregorio fu accusato di occupare illegittimamente, in quanto vescovo di Sasima, la sede di Costantinopoli, a proposito ebbe a dire: infine, confessandosi incapace di mediare tra le opposte fazioni, abbandon\u00f2 il concilio nel giugno del 381: \nDi lui rimangono una rappresentazione sacra, \"La Passione di Cristo\", lettere, numerosi poemi sacri (tra cui un poema autobiografico-spirituale di quasi duemila versi \"Sulla sua vita\"), ma soprattutto 45 discorsi od omelie, per la maggior parte risalenti al vescovado costantinopolitano; tra essi possiamo ricordare gli elogi funebri dell'amico Basilio e del padre Gregorio, una giustificazione della sua fuga dalla sede vescovile di Sasima, due discorsi contro l'imperatore Giuliano, che influenzarono molto il giudizio dei bizantini su questo sovrano e soprattutto i discorsi \"teologici\" (27-31), che gli valsero presto il titolo di \"Teologo\", precedentemente assegnato al solo Giovanni evangelista.\nGiovanni Cristostomo: \"Omelie contro i Giudei\".\nNei primi due anni dopo la sua ordinazione sacerdotale Crisostomo scrisse anche otto omelie sui giudei e i \"giudaizzanti\" dal titolo \"Contro i Giudei\". Dato che la seconda omelia \u00e8 circa un terzo delle altre gli studiosi hanno sospettato che l'unico manoscritto a noi pervenuto fosse incompleto. Infatti nel 1999 Wendy Pradels scopr\u00ec a Lesbo un manoscritto con il testo completo.\nQueste omelie di Crisostomo sono considerate da alcuni studiosi \u00abla pi\u00f9 orribile e violenta denuncia del giudaismo negli scritti di un teologo cristiano\u00bb. La loro notoriet\u00e0 \u00e8 legata al fatto che furono prese, pretestuosamente, dai nazisti in Germania nel tentativo di legittimare l'Olocausto e utilizzate in generale dagli antisemiti per giustificare la persecuzione degli ebrei, cos\u00ec come diffusero l'opinione che gli ebrei fossero collettivamente responsabili della morte di Ges\u00f9, mettendo a rischio di pogrom le minoritarie comunit\u00e0 ebraiche che vivevano nelle citt\u00e0 cristiane.\nSecondo Rodney Stark l'intento di Crisostomo \u00e8 di separare nettamente cristianesimo e giudaismo mettendo i cristiani giudaizzanti di fronte alla necessit\u00e0 di una scelta radicale.\nNelle otto omelie, quindi, Crisostomo cerca di dimostrare di quali nefandezze fossero colpevoli i giudei, secondo il tipico metodo della polemica anti-giudaica e anti-ereticale, consistente nella diffamazione dell'avversario. Per esempio, Crisostomo sostiene che le sinagoghe sono \u00abpostriboli, caverne di ladri e tane di animali rapaci e sanguinari\u00bb, i giudei sono infatti \u00abanimali che non servono per lavorare ma solo per il macello\u00bb, anzi sono animali feroci: \u00abmentre infatti le bestie danno la vita per salvare i loro piccoli, i giudei li massacrano con le proprie mani per onorare i demoni, nostri nemici, e ogni loro gesto traduce la loro bestialit\u00e0\u00bb e i cristiani non devono avere \u00abniente a che fare con quegli abominevoli giudei, gente rapace, bugiarda, ladra e omicida\u00bb.\nCirillo di Alessandria.\nCome teologo, fu coinvolto nelle dispute cristologiche che infiammarono la sua epoca. Si oppose a Nestorio durante il concilio di Efeso del 431 (del quale fu la figura centrale). In tale ambito, per contrastare Nestorio (che negava la maternit\u00e0 divina di Maria), svilupp\u00f2 una teoria dell'Incarnazione che gli valse il titolo di \"doctor Incarnationis\" e che \u00e8 considerata ancora valida dai teologi cristiani contemporanei. Perseguit\u00f2 i novaziani, gli ebrei ed i pagani, sino a quasi annientarne la presenza nella citt\u00e0. Alcuni storici lo indicano come il mandante dell'omicidio della scienziata e filosofa neoplatonica Ipazia.\nDivenuto vescovo e patriarca di Alessandria nel 412, secondo lo storico Socrate Scolastico acquist\u00f2 \u00abmolto pi\u00f9 potere di quanto ne avesse avuto il suo predecessore\u00bb e il suo episcopato \u00aband\u00f2 oltre i limiti delle sue funzioni sacerdotali\u00bb. Cirillo giunse a svolgere anche un ruolo dalla forte connotazione politica e sociale nell'Egitto greco-romano di quel tempo. Le sue azioni sembrano essersi ispirate al criterio della difesa dell'ortodossia cristiana a ogni costo: espulse gli ebrei dalla citt\u00e0; chiuse le chiese dei novaziani, confiscandone il vasellame sacro e spogliando il loro vescovo Teopempto di tutti i suoi possedimenti; entr\u00f2 in grave conflitto con il prefetto imperiale Oreste.\nLe sue opere sono raccolte in dieci volumi della \"Patrologia Graeca\" del Migne (PG 68-77). \"Sull'adorazione e il culto\", 17 libri; \"Glaphyra\", 13 libri; \"Commento al Vangelo di Giovanni\", 12 libri di cui due perduti; \"Commenti a Isaia e ai dodici profeti minori\". Contro gli ariani scrive il \"Thesaurus de sancta et consubstantiali Trinitate\" e il \"De sancta et consubstantiali Trinitate\". Contro i nestoriani scrive \"Adversus Nestorii blasphemias contradictionum libri quinque\", \"Apologeticus pro duodecim capitibus adversus orientales episcopos, Ep\u00edstola ad Evoptium adversus impugnationem duodecim capitum a Theodoreto editam\" e la \"Explicatio duodecim capitum Ephesi pronuntiata\"; si conservano poi tre lettere a Nestorio, delle quali la seconda e la terza furono approvate nel concilio di Efeso del 431, nel concilio di Calcedonia del 451 e dal Concilio di Costantinopoli II del 553; sua \u00e8 la lettera indirizzata a Giovanni di Antiochia, detta \"Simbolo efesino\", approvata nel concilio di Calcedonia.\nDegli ultimi anni sono i dieci libri conservatisi della \"Pro sancta christianorum religione adversus libros athei Juliani\", contro l'imperatore romano Giuliano (360-363).\nEpoca latina antica (II - V secolo d.C.).\nGli \"Acta Martyrum\" (ca. 180 d.C.).\nUna classificazione pi\u00f9 attenta degli \"Atti dei Martiri\" riunisce gli \"Acta\" principali in tre categorie:\nLa terza categoria \u00e8 quella in cui rientrano il maggior numero di \"Acta\". Anche se in base al contenuto si pu\u00f2 discutere molto sull'appartenenza o meno a questa categoria, e anche se studi pi\u00f9 approfonditi potrebbero far passare qualche \"Acta\" ad una categoria pi\u00f9 alta, molti altri sono chiamati con il nome di \"Acta Martyrum\", ma la loro storicit\u00e0 \u00e8 minima o nulla. Sono romanzi, a volte costruiti attorno ad alcuni fatti veri che sono stati preservati dalla tradizione popolare o letteraria, altre volte lavori di pura immaginazione, senza nessun fatto vero.\nFra i romanzi storici possiamo citare la storia di Felicita e dei suoi sette figli, che nella sua forma presente sembra essere una variazione di 2 Mac , e ciononostante non ci possono essere dubbi sulla storicit\u00e0 dei fatti soggiacenti, uno dei quali \u00e8 stato effettivamente confermato dalla scoperta da parte di Giovanni Battista de Rossi della tomba di Januarius, il figlio il pi\u00f9 vecchio del racconto.\nSecondo critici severi come M. Dufourcq e Hippolyte Delehaye, il \"Legendarium\" romano non pu\u00f2 essere catalogato in una categoria pi\u00f9 alta che questa; cosicch\u00e9, a parte le tradizioni sui monumenti, la liturgia e la topografia, la maggior parte della testimonianza letteraria sui grandi martiri di Roma \u00e8 nascosta in romanzi storici.\n\"Passione di Perpetua e Felicita\".\nGli Atti di Perpetua e Felicita (latino: \"Acta Perpetuae et Felicitatis\"; composto nel 203 circa) sono un resoconto di testimoni oculari della morte di Perpetua e Felicita (oltre ai loro compagni Saturo, Revocato, Saturnino e Secondino), due donne cristiane messe a morte a Cartagine il 7 marzo 203; parte dei racconti sono opera di Tertulliano, ma alcuni capitoli sono i diari di Perpetua stessa. Di questi \"Atti\" si sono conservate due edizioni, una in latino e l'altra in greco.\nGli \"Atti\", una delle pagine migliori dell'antica letteratura cristiana, sono composti da tre parti:\nQuesta opera ebbe un tale successo che due secoli dopo i fatti Agostino d'Ippona volle avvertire i propri lettori di non avere per gli \"Atti\" la stessa considerazione che avevano per le scritture.\nL'edizione in lingua latina fu scoperta da Luca Olstenio e pubblicata da Pierre Poussines nel 1663. Nel 1890 Rendel Harris scopr\u00ec un altro resoconto scritto in greco, che pubblic\u00f2 in collaborazione con Seth Gifford.\nMinucio Felice.\nQuasi nulla \u00e8 noto della vita di Minucio Felice. Il suo \"Octavius\" \u00e8 simile all\"Apologeticum\" di Tertulliano, e la datazione della vita di Felice dipende dal rapporto tra la sua opera e quella dello scrittore africano morto nel 230. Nelle citazioni degli autori antichi (Seneca, Varrone, Cicerone) viene considerato pi\u00f9 preciso di Tertulliano e questo concorderebbe col suo essere anteriore ad esso, come afferma anche Lattanzio; Sofronio Eusebio Girolamo lo vuole invece posteriore a Tertulliano, sebbene si contraddica dicendolo posteriore a Tascio Cecilio Cipriano in una lettera e anteriore in un'opera. Per quanto riguarda gli estremi della sua esistenza, Felice menziona Marco Cornelio Frontone, morto nel 170; il trattato \"Quod idola dii non sint\" \u00e8 basato sull\"Octavius\"; dunque se quello \u00e8 di Cipriano (morto nel 258), Minucio Felice non fu attivo oltre il 260, altrimenti il termine \"ante quem\" \u00e8 Lattanzio, attorno al 300.\nAnche la zona d'origine di Felice \u00e8 sconosciuta. Lo si ritiene talvolta di origine africana, sia per la sua dipendenza da Tertulliano, sia per i riferimenti alla realt\u00e0 africana: la prima ragione, per\u00f2, non \u00e8 indicativa, in quanto dovuta al fatto che all'epoca i principali autori di lingua latina erano africani, e dunque il loro era lo stile cui ispirarsi; la seconda, inoltre, potrebbe dipendere esclusivamente dal fatto che il personaggio pagano dell\"Octavius\", Cecilio Natale, era africano, come attestato da alcune iscrizioni. Cionondimeno, \u00e8 significativo che entrambi i personaggi dell\"Octavius\" abbiano nomi citati in iscrizioni africane, e che lo stesso valga per il nome Minucio Felice.\nI personaggi dell\"Octavius\" sono reali, tutti e tre avvocati. Il pagano, Cecilio Natale, era nativo di Cirta (dove l'omonimo registrato dalle iscrizioni aveva ricoperto cariche sacerdotali) e viveva a Roma, come Minucio, di cui seguiva l'attivit\u00e0 forense; Ottavio, invece, \u00e8 appena arrivato nella capitale all'epoca in cui \u00e8 ambientata l'opera, e ha lasciato la propria famiglia nella provincia d'origine.\n\"Octavius\".\nL'Octavius \u00e8 un dialogo che ha per protagonisti lo stesso scrittore, Cecilio e Ottavio e che si svolge sulla spiaggia di Ostia. Mentre i tre passeggiano sul litorale, Cecilio, di origine pagana, compie un atto di omaggio nei confronti della statua di Serapide. Da ci\u00f2 nasce una discussione in cui Cecilio attacca la religione cristiana ed esalta la funzione civile della religione tradizionale, mentre Ottavio, cristiano, attacca i culti idolatrici pagani ed esalta la tendenza dei Cristiani alla carit\u00e0 e all'amore per il prossimo. Alla fine del dialogo Cecilio si dichiara vinto e si converte al Cristianesimo, mentre Minucio, che funge da arbitro, assegna ovviamente la vittoria ad Ottavio.\nTertulliano.\nTertulliano nacque a Cartagine verso la met\u00e0 del II secolo (intorno al 155) da genitori pagani (\"patre centurione proconsulari\", figlio di un centurione proconsolare) e, dopo essere stato verosimilmente iniziato ai misteri di Mitra, comp\u00ec gli studi di retorica e diritto nelle scuole tradizionali imparando il greco. Visse durante l'impero di Settimio Severo e Caracalla.\nDopo aver esercitato la professione di avvocato dapprima in Africa e in seguito a Roma, ritorn\u00f2 nella citt\u00e0 natale e probabilmente verso il 195, dopo una giovinezza dissipata, si convert\u00ec al cristianesimo, attratto forse dall'esempio dei martiri (Cfr. \"Apol\". 50,15; \"Ad Scap\". 5,4) Nel 197 scrisse la sua prima opera, \"Ad nationes\" (\"Ai pagani\").\n\u00c8 il primo teologo sistematico di lingua latina.\nImportantissima risulta storicamente e dogmaticamente la sua opera \"De praescriptione haereticorum\", in cui egli giunge alla conclusione fondamentale che \u00e8 inutile disputare con gli eretici sulla base della Scrittura, poich\u00e9 essi continueranno a loro volta a fare lo stesso. La \"regula fidei\" contiene l'interpretazione autorevole della Scrittura ed essa \u00e8 trasmessa integralmente e fedelmente solo dove sussiste la successione apostolica, cio\u00e8 dai vescovi legittimi, appartenenti all'unica Chiesa cattolica e ortodossa; il ruolo primaziale nella conservazione dell'autentico deposito della fede lo ha la sede vescovile di Roma.\nPresi gli ordini sacerdotali, adott\u00f2 posizioni religiose molto intransigenti e nel 213 ader\u00ec alla setta religiosa dei montanisti, nota proprio per la sua intransigenza e il suo fanatismo; anche nel periodo montanista, per Tertulliano la Chiesa \u00e8 sempre \"Madre\".\nNegli ultimi anni della sua vita abbandon\u00f2 il gruppo per fondarne uno nuovo, quello dei Tertullianisti. Quest'ultima setta era ancora esistente all'epoca di Sant'Agostino, che riferisce di averla fatta rientrare nell'alveo dell'ortodossia. Le ultime notizie che si possiedono su Tertulliano risalgono al 220. La sua morte si data dopo il 230.\nSono pervenute trenta opere teologiche e polemiche contro i pagani, contro gli avversari religiosi e contro alcuni cristiani che non condividevano le sue tesi.\nSan Cipriano da Cartagine.\nIl poco che pu\u00f2 essere desunto da san Cipriano sulla Trinit\u00e0 e sull'Incarnazione, in base agli standard successivi, era corretto. Sulla rigenerazione battesimale, sulla reale presenza di Cristo nell'Eucaristia e sul sacrificio della messa, la sua fede veniva confessata chiaramente e ripetutamente, particolarmente nell'Ep. LXIV sul battesimo infantile e nell'Ep. LXIII sul calice misto, scritta contro l'abitudine sacrilega di usare acqua senza vino per la messa. Sulla penitenza \u00e8 chiaro, come in tutti gli antichi, che per coloro che furono separati dalla Chiesa dal peccato non ci potesse essere ritorno senza un'umile confessione (\"exomologesis apud sacerdotes\"), seguita dalla \"remissio facta per sacerdotes\". Il ministro di questo sacramento era il \"sacerdos\" per eccellenza, il vescovo; ma i presbiteri potevano amministrarlo in conformit\u00e0 a quanto da lui stabilito e, in caso di necessit\u00e0, i \"lapsi\" potevano essere riabilitati da un diacono. Non aggiungeva, come dovremmo fare oggi, che, in questo caso, non ci sarebbe sacramento; tali distinzioni teologiche non gli erano confacenti. Nella Chiesa occidentale del III secolo non c'era che un abbozzo di . Secondo Cipriano, ogni vescovo rispondeva solamente a Dio delle sue azioni, anche se si sarebbe dovuto avvalere della consulenza del clero e del laicato in tutte le questioni importanti. Il vescovo di Cartagine aveva una posizione privilegiata come capo onorario di tutti i vescovi delle province dell'Africa Proconsolare, di Numidia e della Mauretania, che erano circa cento; ma non aveva una reale giurisdizione su di loro. Sembra, inoltre, che si riunissero ad ogni primavera a Cartagine, ma le loro decisioni conciliari non avevano forza di legge. Se un vescovo fosse caduto nell'apostasia, fosse diventato eretico o avesse commesso un peccato grave, poteva essere deposto dai suoi comprovinciali o dal papa stesso. Cipriano, probabilmente, riteneva che le questioni sull'eresia fossero sempre troppo evidenti per avere bisogno di molte discussioni. Pensava che, dove era interessata la disciplina interna, Roma non dovesse interferire e che l'uniformit\u00e0 non era desiderabile.\nNelle sue opere, Cipriano si rivolgeva ad un pubblico cristiano; il suo fervore aveva libero gioco, il suo stile era semplice, anche se impetuoso e a volte poetico, per non dire fiorito. Pur senza essere classico, il suo stile era corretto per la sua epoca e il ritmo con cui cadenzava le frasi era rigoroso e comune a tutte le sue opere migliori. Nel complesso, la bellezza del suo stile raramente fu eguagliata dai padri latini e fu sorpassata solo dall'energia e dallo spirito di San Girolamo.\nSan Cipriano fu il primo grande scrittore cristiano in latino, dato che Tertulliano cadde nell'eresia e il suo stile era aspro e complesso. Fino ai giorni di Girolamo e di Agostino, le opere di Cipriano non ebbero rivali in tutto l'occidente.\nArnobio.\nLe scarse notizie biografiche provengono da san Girolamo che, (\"Chronica ad annum\"; \"De viris illustribus\", III, 79, 80; \"Lettera\" 58), afferma che Arnobio fu un retore pagano di Sicca Veneria, nell'Africa proconsolare, che avrebbe avuto per discepolo Lattanzio e avrebbe anche scritto contro la dottrina cristiana. Convertitosi alla fine del III secolo grazie a un sogno, chiese di ricevere il battesimo per poter far parte della comunit\u00e0 cristiana; allo scopo di superare i dubbi del suo vescovo sulla sincerit\u00e0 della conversione scrisse, dopo la fine del regno di Diocleziano (284 - 305) e prima dell'Editto di Milano (313), un'opera apologetica in sette libri, \"Adversus gentes\", intitolata poi \"Adversus nationes\", nel manoscritto pi\u00f9 antico pervenutoci nel IX secolo.\nScritti per lettori ignari dei contenuti della fede cristiana, con lo stile del retore, letterario e ampolloso ma anche, quando occorre, ironico e realistico, i libri I e II espongono la divinit\u00e0 della figura di Cristo e della religione cristiana - che egli considera in accordo con le teorie dei migliori filosofi pagani, rilevando tendenze cristiane gi\u00e0 in Platone - trattano una teoria dell'anima e ribattono le accuse dei pagani al cristianesimo di essere responsabile delle tragedie che colpiscono l'umanit\u00e0; i libri III, IV e V attaccano la mitologia pagana, considerata contraddittoria e immorale, riportando preziose notizie su templi, riti e idoli; i libri VI e VII difendono i cristiani dalle accuse di empiet\u00e0.\nScarsi sono i riferimenti al Nuovo Testamento e sembra sorprendente la mancanza di citazioni dall'Antico Testamento del quale non riconoscerebbe i presupposti al Nuovo; del resto, la sua concezione del Dio cristiano \u00e8 del tutto estranea alla visione ebraica: deriva dall'epicureismo l'inaccessibilit\u00e0 indifferente fra esso, \"Deus summus\", e tutte le altre creature, compresi gli altri dei, che per Arnobio esistono realmente ma sono subordinati al \"Deus princeps\".\nUna derivazione gnostico - platonica si nota nella sua concezione dell'anima, materiale e creata da un demiurgo (II, 36): l'uomo \u00e8 un \"essere cieco che non conosce se stesso\" ma la convinzione dell'esistenza del divino \u00e8 innata nell'anima, malgrado la sua materialit\u00e0 (I, 33) perch\u00e9 la rivelazione lo ha reso partecipe della sapienza divina, ed essa pu\u00f2 pertanto raggiungere l'immortalit\u00e0 attraverso la grazia di Dio, mentre le anime dei dannati si dissolvono tra le fiamme dell'inferno (II, 32 e 61).\nCecilio Firmiano Lattanzio.\nNato da famiglia pagana, fu allievo di Arnobio a Sicca Veneria. Per la propria fama di retore fu chiamato da Diocleziano, su consiglio di Arnobio, a Nicomedia, in Bitinia, capitale della parte orientale dell'Impero e residenza ufficiale dell'imperatore, come insegnante di retorica (290 circa).\nFu costretto a lasciare il suo ufficio nel 303 a causa delle persecuzioni contro i cristiani, alla cui religione si era convertito. Lattanzio abbandon\u00f2 quindi la Bitinia nel 306, per farvi ritorno cinque anni dopo, in seguito all'editto di tolleranza di Galerio. Nel 317 Costantino I lo chiam\u00f2 a Treviri, in Gallia, come precettore del figlio Crispo. Probabilmente mor\u00ec a Treviri qualche tempo dopo.\nPer il suo stile elegante e il periodare articolato si guadagn\u00f2 il soprannome di \"Cicerone cristiano\" da parte dei pi\u00f9 importanti uomini del Rinascimento, come Angelo Poliziano e Giovanni Pico della Mirandola.\nOpere di Lattanzio.\nLe opere pervenute sono:\nSono perdute le opere del periodo pagano e le lettere, \u00e8 incerta l'attribuzione a Lattanzio del poemetto in ottantacinque distici \"De ave ph\u0153nice\" (L'uccello fenice), dove il mito della fenice \u00e8 assimilato alla passione, morte e resurrezione di Cristo.\nDe opificio Dei.\nIn quest'opera, composta negli anni 303-304 d.C., Lattanzio polemizza con le tesi delle filosofie ellenistiche e soprattutto con quelle degli epicurei, sostenendo la grandezza della Provvidenza divina e l'intervento di Dio anche nella costituzione fisiologica dell'uomo, che \u00e8 sufficiente gi\u00e0 di per s\u00e9 a mostrare la perfezione del disegno di Dio.\nDe ira Dei.\nQuesto scritto, affine ai due precedenti per tono e argomento, fu composto intorno al 313. In esso Lattanzio, contrapponendosi alla tesi degli stoici e degli epicurei, sostiene che \u00e8 ammissibile la collera divina, come espressione di opposizione e rifiuto del male, e che Dio punisce l'uomo colpevole e peccatore dinanzi all'eterna giustizia divina, mirando attraverso ci\u00f2 a ripristinare l'ordine compromesso dall'insorgere e dal prevalere del male.\nDe mortibus persecutorum.\nDi attribuzione incerta, scritto probabilmente tra il 316 e il 321, affronta il problema delle persecuzioni da parte degli imperatori contro i Cristiani. Gli imperatori si sono rivelati malvagi e poco onorevoli anche per la storia di Roma, ma prima o poi tutti sono stati colpiti dalla punizione divina e hanno concluso in modo tragico od inglorioso la propria vita, costituendo per i posteri un monito chiaro ed esemplare.\nDe Divinis institutionibus.\nQuest'opera, composta tra il 304 e il 313 in sette libri, da cui pi\u00f9 tardi egli stesso ricav\u00f2 un'epitome in un solo libro, polemizza con i pagani, confutando i fondamenti ed il culto della loro religione ed espone in maniera sistematica la dottrina cristiana. Al primo scopo Lattanzio dedica i primi tre libri del trattato (\"De falsa religione\", \"De origine erroris\", \"De falsa sapientia\"), all'altro suo intento i rimanenti quattro (\"De vera sapientia et religione\", \"De justitia\", \"De vero cultu\", \"De vita beata\"). Lattanzio chiarisce esplicitamente la finalit\u00e0 dell'opera quando dice di scrivere:\nParticolarmente apprezzabile \u00e8 il suo tentativo di recuperare e inglobare i valori della cultura e della civilt\u00e0 antica, le stesse speculazioni filosofiche, nella nuova verit\u00e0 cristiana.\nSant'Ilario di Poitiers.\nProveniente da una famiglia aristocratica gallo-romana, Ilario fu subito attratto dalla filosofia. Era sposato e padre di una bambina di nome Abra, quando i religiosi della sua comunit\u00e0 lo acclamarono vescovo di Poitiers nel 353. Prese sotto la sua protezione san Martino, futuro vescovo di Tours.\nAncora poco addentro ai problemi della fede, scopr\u00ec solo nel 354 il simbolo di Nicea. Fu presente al sinodo di B\u00e9ziers nel 356 e al concilio di Seleucia in Isauria nel 359, dove ottenne l'unit\u00e0 tra i sostenitori del simbolo di Nicea e chi sosteneva che il Cristo era simile nella sostanza al Padre.\nA causa della sua forte opposizione all'arianesimo, per la quale fu soprannominato \"l'Atanasio dell'occidente\", nel 356 venne mandato in esilio in Frigia dall'imperatore Costanzo II.\nNei cinque anni seguenti ebbe modo di approfondire il pensiero dei padri orientali, maturando dentro di s\u00e9 i frutti che gli permisero di scrivere la sua opera pi\u00f9 famosa \"Sulla Trinit\u00e0\" (\"De Trinitate\").\nDi sant'Ilario restano degli scritti esegetici e teologici ed alcuni inni.\nAltre opere:\nLe sue opere vennero pubblicate da Erasmo da Rotterdam a Basilea nel 1523, 1526 e 1528.\nSant'Ambrogio di Milano.\nFu una delle personalit\u00e0 pi\u00f9 importanti nella Chiesa del IV secolo. \u00c8 venerato come santo da tutte le Chiese cristiane che prevedono il culto dei santi; in particolare, la Chiesa cattolica lo annovera tra i quattro massimi dottori della Chiesa d'Occidente, insieme a san Girolamo, sant'Agostino e san Gregorio I papa\nConosciuto anche come Ambrogio di Treviri, per il luogo di nascita, o pi\u00f9 comunemente come Ambrogio di Milano, la citt\u00e0 di cui assieme a san Carlo Borromeo e san Galdino \u00e8 patrono e della quale fu vescovo dal 374 fino alla morte, nella quale \u00e8 presente la basilica a lui dedicata che ne conserva le spoglie.\nAltro.\nSant'Agostino d'Ippona.\nConosciuto semplicemente come sant'Agostino \u00e8 Padre, dottore e santo della Chiesa cattolica, detto anche \"Doctor Gratiae\" (\"Dottore della Grazia\"). Secondo Antonio Livi, filosofo, editore e saggista italiano di orientamento cattolico, \u00e8 stato \u00abil massimo pensatore cristiano del primo millennio e certamente anche uno dei pi\u00f9 grandi geni dell'umanit\u00e0 in assoluto\u00bb. Se le \"Confessioni\" sono la sua opera pi\u00f9 celebre, si segnala per importanza, nella vastissima produzione agostiniana, \"La citt\u00e0 di Dio\".\n\"Le Confessioni\".\nL'opera \u00e8 costituita da un continuo discorso che Agostino rivolge a Dio (libri 1-9) ,da qui il termine \"confessione,\" e inizia con una \"Invocatio Dei\" (\"invocazione di Dio\").\nSuccessivamente (capitoli I-IX) l'autore incomincia con la narrazione, interrotta frequentemente da ampie e profonde riflessioni, della sua infanzia, vissuta a Tagaste, e degli anni dei suoi studi e poi di professione come retore nella citt\u00e0 di Cartagine. Durante questo periodo Agostino vive una vita dissoluta e corrotta, fino a quando a 19 anni la lettura dell\"Hortensius\" di Cicerone (opera andata perduta) lo indirizza sulla via della filosofia che lo porta all'adesione al Manicheismo. Il suo lavoro lo porta quindi a Roma e poi a Milano, dove avviene la sua conversione al Cristianesimo e viene battezzato dall'allora vescovo di Milano, Sant'Ambrogio. La narrazione autobiografica si conclude con il ritorno in Africa e la nomina a vescovo di Ippona, carica che ricopre a partire dal 395.\nNegli ultimi 4 capitoli l'autore rivolge la sua attenzione ad una serie di considerazioni sull'essenza del tempo, sul suo ruolo nella vita dell'uomo, e sulla sua origine (risalente alla Creazione), effettuando un commento dei relativi passi della Genesi.\nNella sua opera Agostino svela quindi i tre significati del termine \"confessio\":\n\"La Citt\u00e0 di Dio\".\nL'opera appare come il primo tentativo di costruire una visione organica della storia dal punto di vista cristiano, principalmente per controbattere alle accuse della societ\u00e0 pagana contro i cristiani: Agostino afferma che la vita umana \u00e8 dominata dall'alternativa fondamentale tra il vivere secondo la carne e il vivere secondo lo spirito, avendo quindi un'alternativa. Quest'ultima si svolge e divide in due citt\u00e0: la \"Civitas Terrena\", ossia la citt\u00e0 della carne, la citt\u00e0 terrena, la citt\u00e0 del diavolo, fondata da Caino che \u00e8 Babilonia e la \"Civitas Dei\"\", ossia la citt\u00e0 dello spirito, la citt\u00e0 celeste fondata da Abele. Importante notare anche la simbologia scritturistica in cui Caino \u00e8 un contadino e in quanto tale strettamente legato alla terra, la deve far sua per avere da essa un guadagno; Abele invece \u00e8 un pastore, sfrutta la terra ma non vi \u00e8 legato in quanto passa sulla terra e non si stanzia, tende, per un certo verso, a una meta pi\u00f9 ambita e fruttifera: il cielo.\nNessuna citt\u00e0 prevale sull'altra. Nella storia, infatti, le due citt\u00e0 sono mischiate e mai separate, come se ogni uomo vivesse contemporaneamente nell'una e nell'altra. Sta quindi a quest'ultimo la scelta di decidere da che parte schierarsi. L'uomo si trova al centro tra queste due citt\u00e0 e solo il giudizio universale pu\u00f2 separare definitivamente i beati dai peccatori.\nOgnuno potr\u00e0 capire a quale citt\u00e0 appartiene solo interrogando se stesso.\nAgostino, in corrispondenza dei sei giorni (\"Exameron\") della creazione distingue sei periodi storici:\nQuesto schema viene poi affiancato da un'ulteriore suddivisione delle epoche storiche, stavolta tripartita: nella prima non lottano contro le tentazioni del mondo, in quanto senza leggi; nella seconda tentano di vincere i beni materiali, ma invano; nella terza riescono finalmente a lottare contro i beni mondani, uscendone poi vittoriosi.\nIn particolare, nel pre-epilogo de \"La citt\u00e0 di Dio\", XXII, 30, 5, Agostino scrive:\nQuindi in chiusura di testo l'Ipponate non solo attesta, e su base scritturale, una concezione del tempo non pi\u00f9 ciclica come per i filosofi Greci bens\u00ec lineare e universale in cui si innesta la Provvidenza, ma allude anche a un \"octavus aeternus\", \"quasi ottavo dell'eternit\u00e0\", per indicare il riposo non tanto come \"shabbatico\" approdo del lavoro dei precedenti sei giorni della creazione, quanto come riposo eterno e dunque extratemporale, fine che \"non sar\u00e0 un tramonto\".\nOpere di Sant'Agostino.\nAgostino fu un autore molto prolifico, notevole per la variet\u00e0 dei soggetti che produsse, come scritti autobiografici, filosofici, apologetici, dogmatici, polemici, morali, esegetici, raccolte di lettere, di sermoni e di opere in poesia (scritte in metrica non classica, bens\u00ec accentuativa, per facilitare la memorizzazione da parte delle persone incolte). Bardenhewer ne lodava la straordinaria variet\u00e0 di espressione ed il dono di descrivere gli avvenimenti interiori, di dipingere i vari stati dell'anima e gli avvenimenti del mondo spirituale. In generale, il suo stile \u00e8 nobile e casto; ma, diceva lo stesso autore, \"nei suoi sermoni e negli altri scritti destinati al popolo, intenzionalmente, il tono scendeva ad un livello popolare\".\nScritti filosofici.\nQueste opere, in gran parte composte nella villa di Cassiciacum, dalla conversione al battesimo (388-387), continuano l'autobiografia di Agostino iniziando il lettore alle ricerche e alle esitazioni platoniche della sua mente. Sono saggi letterari, la cui semplicit\u00e0 rappresenta il culmine dell'arte e dell'eleganza. In nessun'altra opera lo stile di Agostino \u00e8 cos\u00ec castigato e la sua lingua cos\u00ec pura. La loro forma dialogica dimostra che erano di ispirazione platonica e ciceroniana. Le principali sono:\nScritti apologetici.\nLe sue opere apologetiche rendono Agostino il grande teorico della fede, e delle sue relazioni con la ragione. \u00abLui \u00e8 il primo dei Padri\u00bb - affermava Adolf von Harnack (\"Dogmengeschichte\", III 97) - \u00abche sent\u00ec il bisogno di costringere la sua fede a ragionare\u00bb.\nScritti esegetici.\nI pi\u00f9 notevoli dei suoi lavori biblici illustrano o una teoria dell'esegesi (generalmente approvata) che si diletta nel trovare interpretazioni mistiche ed allegoriche, o lo stile della predicazione che si fonda su quei punti di vista. La sua produzione strettamente esegetica \u00e8 ben lontana, tuttavia, dall'eguagliare il valore scientifico di quella di Girolamo: la sua conoscenza delle lingue bibliche era insufficiente. Comprendeva il greco con qualche difficolt\u00e0 e, per quanto riguarda l'ebraico, tutto ci\u00f2 che si pu\u00f2 desumere dagli studi di Schanz e Rottmanner \u00e8 che aveva familiarit\u00e0 con il punico, una lingua simile all'ebraico. Inoltre, le due grandi qualit\u00e0 del suo genio, la prodigiosa sottigliezza e l'ardente sensibilit\u00e0, lo portarono a destreggiarsi tra interpretazioni che a volte erano pi\u00f9 ingegnose che realistiche. Tra le sue opere vanno ricordate:\nSan Gerolamo.\nNato a Stridone in Illiria, studi\u00f2 a Roma e fu allievo di Gaio Mario Vittorino e di Elio Donato. Si dedic\u00f2 anche agli studi di retorica, terminati i quali si trasfer\u00ec a Treviri, dove era ben nota l'anacoresi egiziana, insegnata per qualche anno da Sant'Atanasio durante il suo esilio. Si trasfer\u00ec poi ad Aquileia, dove entr\u00f2 a far parte di una cerchia di asceti riunitisi in comunit\u00e0 sotto il patronato dell'arcivescovo Valeriano, ma, deluso dalle inimicizie che erano sorte fra gli asceti, part\u00ec per l'Oriente. Ritiratosi nel deserto della Calcide, vi rimase un paio di anni (375 - 376) vivendo una dura vita di anacoreta.\nFu questo periodo ad ispirare i numerosi pittori che lo rappresenteranno come \"San Girolamo penitente\" ed \u00e8 a questo periodo che risale l'episodio leggendario del leone che, afflitto da una spina penetratagli in una zampa, gli sarebbe poi stato accanto, grato poich\u00e9 Girolamo gliel'avrebbe tolta; cos\u00ec come la tradizione secondo la quale Girolamo era uso far penitenza colpendosi ripetutamente con un sasso.\nDeluso anche qui dalle diatribe fra gli eremiti, divisi dalla dottrina ariana, torn\u00f2 ad Antiochia, da dove era passato prima di venire in Calcide, e vi rimase fino al 378, frequentando le lezioni di Apollinare di Laodicea e divenendo presbitero, ordinato dal vescovo Paolino di Lucca. Si rec\u00f2 quindi a Costantinopoli, dove pot\u00e9 perfezionare lo studio del greco sotto la guida di Gregorio Nazianzeno (uno dei Padri cappadoci). Risalgono a questo periodo le letture dei testi di Origene e di Eusebio.\nAllorch\u00e9 Gregorio Nazianzeno lasci\u00f2 Costantinopoli, Girolamo torn\u00f2 a Roma, nel 382, dove fu segretario di papa Damaso I, divenendone il pi\u00f9 probabile successore. Qui si form\u00f2 un gruppo di vergini e di vedove, capeggiate da una certa nobile Marcella e dalla ricca vedova Paola, cui si accompagnavano le figlie Eustochio e Blesilla, che vollero dedicarsi ad una vita ascetica fatta di preghiera, meditazione, astinenza e penitenza e delle quali Girolamo divenne padre spirituale.\nIl rigore morale di Girolamo, per\u00f2, che era decisamente favorevole all'introduzione del celibato ecclesiastico e all'eradicazione del fenomeno delle cosiddette \"agapete\", non era ben visto da buona parte del clero, fortemente schierato su posizioni giovinianiste. In una lettera ad Eustochio, Girolamo si esprime contro le agapete nei seguenti termini: \nAlla morte di papa Damaso I, la curia romana contrast\u00f2 con grande determinazione ed efficacia l'elezione di Girolamo, anche attribuendogli una forte responsabilit\u00e0 nella morte della sua discepola Blesilla. Questa era una nobile ventenne romana, appartenente alla \"gens Cornelia\", che era rimasta vedova ancor fanciulla e che aveva seguito la madre Paola e la sorella Eustochio nel gruppo di dame che avevano deciso di seguire la vita monastica con le rigide regole di Girolamo, morendo ben presto, probabilmente a causa dei troppi digiuni. Data la singolarit\u00e0 dell'evento e la grande popolarit\u00e0 della famiglia di Blesilla, il caso sollev\u00f2 un grande clamore. Gli avversari di Girolamo affermarono che le mortificazioni corporali teorizzate erano semplicemente degli atti di fanatismo, i cui perniciosi effetti avevano portato alla prematura morte di Blesilla. Caduta la sua candidatura, sul finire del 384, fu eletto papa il diacono Siricio.\nGirolamo, seguito dal fratello Paoliniano, dal prete Vincenzo e da alcuni monaci a lui fedeli, s'imbarc\u00f2 da Ostia nell'agosto del 385, seguito poco dopo anche dalle discepole Paola, Eustochio ed altre appartenenti alla comunit\u00e0 delle ascete romane, e torn\u00f2 in Oriente, dove continu\u00f2 la sua battaglia in favore del celibato clericale. Grazie anche ai fondi della ricca vedova Paola, Girolamo fond\u00f2 a Betlemme un monastero maschile, dove and\u00f2 a vivere, e uno femminile. Dal 385 alla morte visse nel monastero da lui fondato. Qui visse dedicandosi alla traduzione biblica, alla redazione di alcune opere ed all'insegnamento ai giovani. Anche questo periodo ha ispirato numeroso pittori, che lo ritrarranno come scrittore nella sua cella monastica, ispirato dallo Spirito Santo ed accompagnato dal fido leone. Nel 404 mor\u00ec la sua discepola Paola, che verr\u00e0 poi venerata come santa, ed alla quale egli dedic\u00f2 \"post mortem\" l\"Epitaphium sanctae Paulae\".\nMor\u00ec nel 420, proprio nell'anno in cui il celibato, dopo essere stato lungamente disatteso, venne imposto al clero da una legge dell'imperatore Onorio.\nLa \"Vulgata\".\nLa \"Vulgata\", prima traduzione completa in lingua latina della Bibbia, rappresenta lo sforzo pi\u00f9 impegnativo affrontato da Girolamo. Nel 382, su incarico di papa Damaso I, affront\u00f2 il compito di rivedere la traduzione dei Vangeli e successivamente, nel 390, pass\u00f2 all'antico testamento in ebraico, concludendo l'opera dopo ben 23 anni.\nIl testo di Girolamo \u00e8 stato la base per molte delle successive traduzioni della Bibbia, fino al XX secolo, quando per l'antico testamento si \u00e8 cominciato ad utilizzare direttamente il testo masoretico ebraico e la \"Septuaginta\", mentre per il \"Nuovo Testamento\" si sono utilizzati direttamente i testi greci. La Vulgata \u00e8 ancora oggi il testo liturgico della messa in latino.\nL'opera di traduttore.\nGirolamo fu un celebre studioso del latino in un'epoca in cui questo implicava una perfetta conoscenza del greco. Fu battezzato all'et\u00e0 di venticinque anni e divenne sacerdote a trentotto anni. Quando cominci\u00f2 la sua opera di traduzione non aveva grandi conoscenze dell'ebraico, perci\u00f2 si trasfer\u00ec a Betlemme per perfezionarne lo studio.\nGirolamo utilizz\u00f2 un concetto moderno di traduzione che attir\u00f2 le accuse da parte dei suoi contemporanei; in una lettera indirizzata a Pammachio, genero della nobildonna romana Paola, scrisse: \n\"Adversus Iovinianum\".\nNel trattato \"Adversus Iovinianum\", scritto nel 393 in due libri, l'autore esalta la verginit\u00e0 e l'ascetismo, spesso derivando le sue argomentazioni da autori classici come Teofrasto, Seneca, Porfirio.\nTra gli altri argomenti, in esso Girolamo difende strenuamente l'astinenza dalla carne:\nNello specifico, all'interno del trattato, la parte relativa all'alimentazione corrisponde alla terza sezione [PL 23,303-326]. In essa Gerolamo per controbattere alla tesi di Gioviniano, secondo la quale \u201cl'astinenza non \u00e8 migliore dell'assunzione riconoscente del cibo\u201d, ribadisce l'importanza del digiuno non solo nella tradizione della Chiesa ma anche nella storia della filosofia\n\"De viris illustribus\".\nIl \"De Viris Illustribus\", scritto nel 392, intendeva emulare le \"Vite\" svetoniane dimostrando come la nuova letteratura cristiana fosse in grado di porsi sullo stesso piano delle opere classiche. In esso sono presentate le biografie di 135 autori in prevalenza cristiani (ortodossi ed eterodossi), ma anche ebrei e pagani, che per\u00f2 hanno avuto a che fare con il cristianesimo, con uno scopo dichiaratamente apologetico:\nLe biografie hanno inizio da Pietro apostolo e terminano allo stesso Girolamo ma, mentre nelle successive Girolamo elabora conoscenze personali, le prime 78 sono frutto di conoscenze di seconda mano non sempre completamente affidabili, tra cui Eusebio di Cesarea.\nL'opera venne talora indicata da Girolamo stesso col titolo \"De scriptoribus ecclesiasticis\".\n\"Chronicon\".\nL'opera \u00e8 una traduzione latina del \"Chronicon\" di Eusebio di Cesarea, composta nel IV secolo e perduta nella sua originale versione greca. Ultimata nel 381, il \"Chronicon\" tratta dei periodi storici e mitici della Storia universale a partire dalla nascita di Abramo fino all'anno 325. I protagonisti sono sia figure mitologiche come Minosse, il re Edipo e Priamo, che esseri realmente esistiti, come il Gran Re Serse I di Persia, Giulio Cesare e Dario III di Persia.\n\"Altercatio Luciferiani et Orthodoxi\".\nL'opera, composta nel 378 circa, rappresenta un dialogo tra Lucifero di Cagliari, un antiariano, e un ortodosso anonimo.\n\"Adversus Helvidium\".\nL'opera scritta nel 383 Gerolamo inveisce contro Elvidio il quale dichiarava che la Vergine Maria dopo aver generato Ges\u00f9 avesse partorito altri figli. Nella seconda parte del testo Gerolamo esalta con lodi la verginit\u00e0 della Madonna.\nPaolo Orosio: \"Storie contro i Pagani\".\nOrosio ritorn\u00f2 in Africa e, spinto da Agostino, scrisse la prima storia universale cristiana: gli \"Historiarum adversus paganos libri septem\" (\"Patrologia Latina\", XXXI, 663 - 1174 o \"Orosii opera\", ed. Zangemeister, in \"Corpus script. eccl. lat.\", V, Vienna, 1882), pensati come un complemento a \"La citt\u00e0 di Dio\" (\"De civitate Dei\") del maestro, in particolare al terzo libro, nel quale Agostino dimostra che l'Impero romano soffriva di varie calamit\u00e0 tanto prima quanto dopo l'affermarsi del Cristianesimo come religione di Stato, contro la tesi pagana secondo la quale l'aver abbandonato gli dei romani era stata la causa delle calamit\u00e0.\nAgostino voleva che ci\u00f2 fosse dimostrato in un'opera s\u00e9 stante analizzando per intero la storia di tutte le popolazioni dell'antichit\u00e0, e con l'idea fondamentale che Dio determina i destini delle nazioni. In base alla sua teoria, due imperi principalmente avevano governato il mondo: Babilonia a est e Roma a ovest. Roma aveva ricevuto l'eredit\u00e0 di Babilonia tramite gli imperi Macedone e poi Cartaginese. Cos\u00ec sostiene che ci furono quattro grandi imperi nella storia: un'idea ampiamente accettata nel Medioevo. Il primo libro descrive brevemente il mondo e ne traccia la storia dal Diluvio alla fondazione di Roma; il secondo fornisce la storia di Roma fino al sacco della citt\u00e0 a opera dei Galli, della Persia fino a Ciro II e della Grecia fino alla battaglia di Cunassa; il terzo si occupa principalmente dell'impero macedone sotto Alessandro Magno ed i suoi successori, cos\u00ec come la storia romana contemporanea; il quarto porta la storia di Roma fino alla distruzione di Cartagine; gli ultimi tre libri trattano solo la storia romana, dalla distruzione di Cartagine fino ai giorni dell'autore. Il lavoro, ultimato nel 418, mostra i segni di una certa fretta. Oltre alle Sacre Scritture e alla \"Cronica\" di Eusebio di Cesarea rivista da Girolamo, utilizz\u00f2 come fonti Livio, Eutropio, Cesare, Svetonio, Floro e Giustino. Conformemente allo scopo apologetico, sono descritte tutte le calamit\u00e0 sofferte dalle varie popolazioni.\nSebbene superficiale e frammentario, il lavoro \u00e8 apprezzabile perch\u00e9 contiene informazioni contemporanee sul periodo dopo il 378.\nFu ampiamente utilizzato durante il Medioevo come compendio. L'opera \u00e8 tramandata da quasi 200 manoscritti. \u00c8 arrivata fino ai giorni nostri una traduzione anglosassone delle \"Historiae adversus paganos\" di Alfredo il Grande, nota anche come \"Orosio anglosassone\" (ed. H. Sweet, Londra, 1843); Bono Giamboni ne diede una traduzione in italiano (ed. Tassi, Firenze 1849; edd. parziali in Cesare Segre, \"Volgarizzamenti del Due e del Trecento\", Torino 1953 e in Cesare Segre, \"La prosa del Duecento\", Milano-Napoli 1959); dalla traduzione di Bono Giamboni deriva una traduzione aragonese ancora inedita.\nSeverino Boezio: \"De consolatione philosphiae\".\nScritta durante la carcerazione, i cinque libri della \"De consolatione philosophiae\" si presentano come un dialogo nel quale la Filosofia, personificata da \u00abuna donna di aspetto oltremodo venerabile nel volto, con gli occhi sfavillanti e acuti pi\u00f9 della normale capacit\u00e0 umana; di colorito vivo e d'inesausto vigore, bench\u00e9 tanto avanti con gli anni da non credere che potesse appartenere alla nostra epoca\u00bb, dimostra che l'afflizione patita da Boezio per la sventura che lo ha colpito non ha in realt\u00e0 bisogno di alcuna consolazione, rientrando nell'ordine naturale delle cose, governate dalla Provvidenza divina.\nSi pu\u00f2 dividere l'opera in due parti, una costituita dai primi due libri e l'altra dagli ultimi tre. \u00c8 una distinzione che corrisponde a quanto raccomandato dallo stoico Crisippo nella cura delle afflizioni: quando l'intensit\u00e0 della passione \u00e8 al culmine, prima di ricorrere ai rimedi pi\u00f9 efficaci, occorre attendere che essa si attenui. Cos\u00ec infatti si esprime la Filosofia (I, VI, 21): \u00absiccome non \u00e8 ancora il momento per rimedi pi\u00f9 energici, e la natura della mente \u00e8 tale che, respingendo le vere opinioni, subito si riempie di errori, dai quali nasce la caligine delle perturbazioni che confonde l'intelletto, io cercher\u00f2 di attenuare a poco a poco questa oscurit\u00e0 in modo che, rimosse le tenebre delle passioni ingannevoli, tu possa conoscere lo splendore della luce vera\u00bb.\nUna medicina leggera, \u00abqualcosa di dolce e di piacevole che, penetrato al tuo interno, apra la strada a rimedi pi\u00f9 efficaci\u00bb, \u00e8 la comprensione della natura della fortuna, esposta nel II libro utilizzando temi della filosofia stoica ed epicurea. La fortuna (II, I, 10 e segg.) \u00abera sempre la stessa, quando ti lusingava e t'illudeva con le attrattive di una felicit\u00e0 menzognera [\u2026] se l'apprezzi, adeguati ai suoi comportamenti, senza lamentarti. Se aborrisci la sua perfidia, disprezzala [\u2026] ti ha lasciato colei dalla quale nessuno pu\u00f2 essere sicuro di non essere abbandonato [\u2026] ti sforzi di trattenere la ruota della fortuna, che gira vorticosamente? Ma, stoltissimo fra tutti i mortali, se si fermasse, non sarebbe pi\u00f9 lei\u00bb. Del resto, quello che la fortuna ci d\u00e0, saremo noi stessi a doverlo abbandonare in quell'ultimo giorno della nostra vita che (II, III, 12) \u00ab\u00e8 pur sempre la morte della fortuna, anche della fortuna che dura. Che importanza credi allora che abbia, se sia tu a lasciarla morendo, o se sia lei a lasciarti, fuggendo?\u00bb.\nSe dunque ci rende infelice tanto il suo abbandono durante la nostra vita, quanto il fatto che, morendo, dobbiamo abbandonare i doni che quella ci ha elargito in vita, allora la nostra felicit\u00e0 non pu\u00f2 consistere in quei doni effimeri, in cose mortali, e neppure nella gloria, nel potere e nella fama, ma deve essere dentro noi stessi. Si tratta allora di conoscere \u00abl'aspetto della felicit\u00e0 vera\u00bb, dal momento che ciascuno (III, II, 1) \u00abper vie diverse, cerca pur sempre di giungere a un unico fine, che \u00e8 quello della felicit\u00e0. Tale fine consiste nel bene: ognuno, una volta che l'abbia ottenuto, non pu\u00f2 pi\u00f9 desiderare altro\u00bb. Dimostrato che (III, IX, 2) \u00abcon le ricchezze non si ottiene l'autosufficienza, non la potenza con i regni, non con le cariche il rispetto, non con la gloria la fama, n\u00e9 la gioia con i piaceri\u00bb, tutti beni imperfetti, occorre determinare la forma del bene perfetto, \u00abquesta perfezione della felicit\u00e0\u00bb.\nOra, il bene perfetto, il \u00abSommo Bene\u00bb, \u00e8 Dio, dal momento che, secondo Boezio, sviluppando una concezione neoplatonica (III, X, 8) \u00abla ragione dimostra che Dio \u00e8 buono in modo da poterci convincere che in lui vi \u00e8 anche il bene perfetto. Se infatti non fosse tale, non potrebbe essere l'origine di ogni cosa; vi sarebbe altro, migliore di lui, in possesso del bene perfetto, a lui precedente e pi\u00f9 prezioso; \u00e8 chiaro che le cose perfette precedono quelle imperfette. Pertanto, per non procedere all'infinito col ragionamento, dobbiamo ammettere che il sommo Dio sia del tutto pieno del bene sommo e perfetto; ma s'era stabilito che il bene perfetto sia la vera felicit\u00e0: dunque la vera felicit\u00e0 \u00e8 posta nel sommo Dio\u00bb.\nNel IV libro (I, 3) Boezio pone il problema di come \u00abpur esistendo il buon reggitore delle cose, i mali esistano comunque ed siano impuniti [\u2026] e non solo la virt\u00f9 non venga premiata ma sia persino calpestata dai malvagi e punita al posto degli scellerati\u00bb. La risposta, secondo lo schema platonico, della Filosofia, \u00e8 che tutti, buoni e malvagi, tendono al bene; i buoni lo raggiungono, i malvagi non riescono a raggiungerlo per loro propria incapacit\u00e0, mancanza di volont\u00e0, debolezza. Perch\u00e9 infatti i malvagi (IV, II, 31 - 32) \u00ababbandonata la virt\u00f9, ricercano i vizi? Per ignoranza di ci\u00f2 che \u00e8 bene? Ma cosa c'\u00e8 di pi\u00f9 debole della cecit\u00e0 dell'ignoranza? Oppure sanno cosa cercare ma il piacere li allontana dalle retta via? Anche in questo caso si dimostrano deboli, a causa dell'intemperanza che impedisce loro di opporsi al male? oppure abbandonano il bene consapevolmente e si volgono al vizio? Ma anche cos\u00ec cessano di essere potenti e cessano persino di essere del tutto\u00bb. Infatti il bene \u00e8 l'essere e chi non raggiunge il bene \u00e8 privo necessariamente dell'essere: dell'uomo ha solo la parvenza: \u00abtu potresti chiamare cadavere un uomo morto, ma non semplicemente uomo; cos\u00ec, i viziosi \"sono\" malvagi ma nego che essi \"siano\" in senso assoluto\u00bb.\nNel quinto e ultimo libro Boezio tratta il problema della prescienza e provvidenza divina e del libero arbitrio. Definito il caso (I, I, 18) \u00abun evento inaspettato prodotto da cause che convergono in cose fatte per uno scopo determinato\u00bb, per Boezio il concorrere e confluire di quelle cause \u00e8 \u00abil prodotto di quell'ordine che, procedendo per inevitabile connessione, discende dalla provvidenza disponendo le cose in luoghi e in tempi determinati\u00bb. Il caso, dunque, non esiste in s\u00e9 stesso, ma \u00e8 l'evento di cui gli uomini non riescono a stabilire le cause che lo hanno determinato. \u00c8 compatibile allora il libero arbitrio dell'uomo con la presenza della prescienza divina e a cosa dovrebbe servire pregare che qualcosa avvenga o meno, se gi\u00e0 tutto \u00e8 stabilito? La risposta della Filosofia \u00e8 che la previdenza di Dio non d\u00e0 necessit\u00e0 agli eventi umani: essi restano la conseguenza della libera volont\u00e0 dell'uomo anche se sono previsti da Dio.\nMa questo stesso problema, cos\u00ec posto dall'uomo, non \u00e8 nemmeno corretto. Dio \u00e8 infatti eterno, nel senso che non \u00e8 soggetto al tempo; per lui non esiste il passato e il futuro, ma un eterno presente; il mondo, invece, anche se non avesse avuto nascita, sarebbe perpetuo, ossia soggetto al mutamento e dunque soggetto al tempo; nel mondo esiste pertanto un passato e un futuro. La conoscenza che Dio ha delle cose non \u00e8 a rigore un \"vedere prima\", una previdenza, ma una provvidenza, un vedere nell'eterno presente tanto gli eventi necessari, come sono quelli regolati dalle leggi fisiche, che gli eventi determinati dalla libera volont\u00e0 dell'uomo.\nSant'Isidoro di Siviglia.\nDiscendente da una famiglia di antico lignaggio, risalente addirittura all'et\u00e0 romana, perse presto i genitori Severiano e Turtura e fu cresciuto dal fratello Leandro, che pi\u00f9 tardi, intorno all'anno 600, avrebbe avvicendato sul soglio dell'arcidiocesi. Anche Leandro fu fatto santo, come gli altri due fratelli San Fulgenzio, vescovo di \u00c9cija, e Santa Fiorenza, badessa di forse 40 conventi: quattro fratelli tutti canonizzati.\nProprio nel corso del vescovato di Isidoro, la Spagna visigotica (da lui convertita) riconobbe in questa figura una paternit\u00e0 di rinascita culturale, e di conservazione dei saperi del passato, che vennero da lui racchiusi in compendi ed antologie; riusc\u00ec a riunire quindi, tutto lo scibile del tempo, in linea con le possibilit\u00e0 dell'epoca, preservandolo da una possibile dissoluzione indotta dalla disgregazione socio-politica dell'Occidente.\nQuesta enorme opera di salvaguardia del patrimonio culturale del passato, per\u00f2, viene descritta quale carenza o limitazione del pensiero nella sua originalit\u00e0 di autore.\nRiun\u00ec, inoltre, diversi concili provinciali tra cui si ricorda in particolare quello del 633, ossia il quarto Concilio nazionale di Toledo, durante il quale si occup\u00f2 di uniformare a discapito dei priscillanisti, le formule liturgiche della regione spagnola.\nFu denominato \"doctor egregius\".\nLa cappella Torre del Oro fu per un periodo dedicata a Isidoro.\nIsidoro \u00e8 menzionato anche nella \"Divina Commedia\".\nLe sue opere furono elencate da San Braulio di Saragozza e Ildefonso di Toledo. Ma la sua opera principale resta l\"'Etymologiarum sive Originum libri XX\", che egli mand\u00f2, non ancora emendata, a S. Braulio, cui si deve la divisione in 20 libri. Le \"Etymologiae\" sono una grande enciclopedia in cui la materia \u00e8 ordinata secondo i vocaboli a partire dalla loro etimologia (che pu\u00f2 essere \"secundum naturam\" o \"secundum propositum\"); la materia dell'opera (da alcuni intitolata \"Origines\") \u00e8 cos\u00ec suddivisa: \nGli storici e i critici non sono ancora riusciti a ricostruire nella sua complessit\u00e0 il \"corpus\" delle fonti cui Isidoro attinse: scrittori classici e della tarda romanit\u00e0, autori ecclesiastici, precedenti florilegi e lessici, ecc. Altre opere: \"Differentiae\", sulle \"differentiae verborum\" (lib. I) e \"differentiae rerum\" (II); \"Allegoriae\", spiegazioni \"spirituali\" di espressioni e nomi biblici; \"De ortu et obitu Patrum qui in Scriptura laudibus efferuntur\", brevi biografie di personaggi biblici; \"In libros Veteris et Novi Testamenti prooemia\"; \"De Veteri et Novo Testamento quaestiones\"; \"Liber numerorum qui in sanctis scripturis occurrunt\"; \"Mysticorum expositiones sacramentorum seu quaestiones in Vetus Testamentum\"; \"De fide catholica ac Veteri et Novo Testamento contra Iudaeos\"; \"Sententiarum libri tres\" (o \"De summo bono\"), manuale di dottrina e di pratica cristiana ispirato soprattutto a Sant'Agostino e San Gregorio Magno; \"De ecclesiasticis officiis\", utilissimo per le descrizioni delle funzioni ecclesiastiche nella Chiesa gotica del VII secolo, dove il confronto con i passaggi sul rito mozarabico, chiarisce che l'Antifona e il Responsorio li riferisce specificamente alle funzioni di quel rito cristiano; \"Synonyma, de lamentatione animae peccatricis\", guida spirituale, una delle opere pi\u00f9 interessanti di Isidoro; \"De ordine creaturarum\"; \"De natura rerum\"; \"Chronicon\", sulle sei et\u00e0 del mondo, dalla creazione fino al 612 (654 dell'era spagnola); \"Historiae\" dei Goti (Visigoti) con appendici sui Vandali e sugli Svevi, fonte molto utile per la storia di Spagna; \"De viris illustribus\"; \"Regula monachorum\"; alcune \"Epistolae\".\nLetteratura latina cristiana nel Basso Medioevo (XI - XV secolo).\nIl processo di diminuzione dell'uso della lingua latina in letteratura si fa ancora pi\u00f9 pesante nell'ultima fase: generalmente tutta la produzione volgare \u00e8 in continuo aumento, in particolare nella poesia dove ha ormai dominio quasi totale. La cultura subisce un nuovo percorso di laicizzazione, le cui forze non sono per\u00f2 in contrasto con la chiesa; il clero perde il suo ruolo di depositario della cultura, mentre al contrario i nuovi ordini religiosi di San Francesco e San Domenico raggrupperanno alcune tra le menti pi\u00f9 fulgide. Tutta la letteratura dei due secoli precedenti viene riesaminata e valutata con un invidiabile spirito critico, si raccolgono tutti gli elementi di valore e si cerca di catalogare ogni produzione culturale in \"summae\", \"itineraria\", \"specula\", \"dicta\" e \"opiniones\", etc.. Il XII secolo si presenta come uno dei pi\u00f9 grandiosi nella storia della cultura medievale, basilare per la comprensione della futura storia europea. Nella prosa la produzione filosofico-teologica la fa da padrone, anche alla luce dell'acquisizione delle opere di Aristotele: sullo Stagirita si muovono le differenti interpretazioni, tomiste, averroistiche, platonico-agostiniane e scientifico-sperimentali. Le maggiori opere in tale genere sono l\"Itinerarium mentis in Deum\" di Bonaventura da Bagnoregio e soprattutto la \"Summa theologiae\" di Tommaso d'Aquino, mentre nel campo dell'esegesi si aggiungono ai due Alberto Magno e Gioacchino da Fiore; da quest'ultimo scaturisce un filone di letteratura spirituale mistica, legato soprattutto all'Ordine francescano, cui appartengono Ubertino da Casale e Angela da Foligno. La produzione laica si dipana sulle arti del trivio, oltre che sulla medicina, il diritto e la storiografia: tra i nomi da citare vi sono Accursio, Pietro d'Abano, Cecco d'Ascoli, Leonardo Fibonacci, Giovanni Villani, Vincenzo di Beauvais e Salimbene de Adam. Chiudono lo scenario della prosa latina medievale le opere di Dante Alighieri, il \"De vulgari eloquentia\" e il \"De Monarchia\". Nella poesia religiosa spiccano ancora San Tommaso e Jacopone da Todi; una certa forza ha anche la poesia storica, mentre attorno ad esse trionfa la poesia in volgare. In alcuni centri e scuole permane il desiderio di studiare la letteratura classica, il quale spinger\u00e0 poi la storia europea verso l'Umanesimo.\nAutori cristiani nel Medioevo Tardo.\nLa restaurazione della natura umana.\nRiguardo al suo pensiero teologico e filosofico, Bernardo esprime sul piano morale un orientamento ispirato, apparentemente, al pessimismo: \nSan Bernardo, dunque, combatte alcune tesi del suo tempo, come la teoria secondo la quale i discendenti di Adamo ed Eva non abbiano in s\u00e9 un \u00abpeccato originale\u00bb sin dalla nascita, ma solo un \u00abmalum poenae\u00bb, un \u00abmale di pena\u00bb. Bernardo dice anche: \nCi\u00f2, evidentemente non \u00e8 una giustificazione al peccato stesso, ma una spiegazione della miseria umana che nei nostri peccati si rivela, ma che \u00e8 originata dal peccato originale che in ciascuno \u00e8 impresso come un marchio. Dunque, la questione fondamentale \u00e8 restaurare la natura umana, per riportare l'uomo al suo stato di \u00abfiglio di Dio\u00bb, e dunque \u00abessere eterno\u00bb nella beatitudine del Padre. Poich\u00e9 ognuno porta in s\u00e9 il peccato originale, per\u00f2, nessuno pu\u00f2 restaurare la propria natura da solo, ma pu\u00f2 farlo solamente attraverso la \u00abmediazione\u00bb di Cristo, che \u00e8 \u00ab\"Sot\u00e8r\"\u00bb (, cio\u00e8 \u00abSalvatore\u00bb), proprio in quanto per noi \u00e8 morto, espiando al nostro posto quel peccato originale che nessun altro poteva espiare, essendone sottoposto. Nella sua opera \"De gradibus humilitatis et superbiae\", tuttavia, dice che, per avere la \u00abmediazione\u00bb di Cristo, l'uomo deve superare l'\u00abio di carne\u00bb, deve limitare e poi annullare la superbia e l'amore di s\u00e9, attraverso l'umilt\u00e0. Contro di s\u00e9, dunque, deve porre l'amore di Dio, poich\u00e9 solo col Suo amore si ottiene anche la Sua vera intelligenza, e solo con esso \nI quattro gradi dell'amore.\nNel \"De diligendo Deo\", San Bernardo continua la spiegazione di come si possa raggiungere l'amore di Dio, attraverso la via dell'umilt\u00e0. La sua dottrina cristiana dell'amore \u00e8 originale, indipendente dunque da ogni influenza platonica e neoplatonica. Secondo Bernardo esistono quattro gradi sostanziali dell'amore, che presenta come un itinerario, che dal s\u00e9 esce, cerca Dio, ed infine torna al s\u00e9, ma solo per Dio. I gradi sono:\n1) L'amore di se stessi per s\u00e9: \n2) L'amore di Dio per s\u00e9: \n3) L'amore di Dio per Dio: \n4) L'amore di s\u00e9 per Dio: \nNel \"De diligendo Deo\", dunque, San Bernardo presenta l'amore come una forza finalizzata alla pi\u00f9 alta e totale fusione in Dio col Suo Spirito, che, oltre ad essere sorgente d'ogni amore, ne \u00e8 anche \u00abfoce\u00bb, in quanto il peccato non sta nell'\u00abodiare\u00bb, ma nel disperdere l'amore di Dio verso il s\u00e9 (la carne), non offrendolo cos\u00ec a Dio stesso, Amore d'amore.\nMariologia di San Bernardo.\nIl 24 maggio 1953 papa Pio XII scrisse la sua venticinquesima enciclica, dal titolo Doctor Mellifluus, dedicata a San Bernardo di Chiaravalle.\n\u00abIl dottore mellifluo ultimo dei padri, ma non certo inferiore ai primi, si segnal\u00f2 per tali doti di mente e di animo, cui Dio aggiunse abbondanza di doni celesti, da apparire dominatore sovrano nelle molteplici e troppo spesso turbolente vicende della sua epoca, per santit\u00e0, saggezza e somma prudenza, consiglio nell'agire.\u00bb Questo \u00e8 l'incipit dell'enciclica, i cui punti chiave sono il ruolo del papato e la mariologia.\nNei suoi tempi confusi, San Bernardo pregava per l'intercessione di Maria, alla stessa maniera, sostiene il Papa, \u00e8 necessario nei tempi moderni tornare a pregare Maria per la pace e la libert\u00e0 della Chiesa e delle nazioni.\nNell'enciclica sono riportati tre temi centrali della mariologia di San Bernardo: come egli spiega la verginit\u00e0 di Maria (la \"Stella del Mare\"), come pregare la Vergine e come confidare in Maria come mediatrice.\nLa lotta contro gli infedeli.\nQuesta opera fu composta tra il 1128, anno del concilio di Troyes ed il 1136, anno della morte di Ugo di Payns, Maestro dell'Ordine dei Templari, cui fu dedicata l'opera, come \"exhortatorius sermo ad Milites Templi\", riprendendo l'espressione del Santo nel Prologo dell'opera.\nEsso nacque in risposta alle pressioni che vennero fatte dallo stesso Ugo di Payns, affinch\u00e9 venisse chiarito il ruolo del \"miles Christi\" e la sua sostanziale differenza con gli appartenenti \"saecularis militia\", come la definisce San Bernardo, che serba parole dure nei suoi confronti: \u00abTra voi null'altro provoca le guerre se non un irragionevole atto di collera, desiderio d'una gloria vana, bramosia di qualche bene terreno. E certamente per tali motivi non \u00e8 senza pericolo uccidere o morire\u00bb (D.L., II, 3).\nSan Bernardo indica la figura del Cavaliere del Tempio, come un monaco-guerriero, che fa uso di due spade: una, da impiegarsi nella lotta contro il Male, una lotta prettamente interna alla persona e spirituale, e l'altra da porre in difesa degli ultimi ed oppressi, che erano i pellegrini sottoposti alle angherie dei saraceni, i quali ne attaccavano spesso i convogli. \nIl tema del \"malicidio\" in San Bernardo non \u00e8 da trattarsi come sterminio dell'infedele, anzi, lo stesso Santo nel corso dell'opera dice: \u00abVi \u00e8 tuttavia chi uccide un uomo non per desiderio di vendetta n\u00e9 per brama di vittoria ma solo per salvare la propria vita. Ma neppure questa affermer\u00f2 essere una buona vittoria: dei due mali il minore \u00e8 morire nel corpo che nell'anima\u00bb (D.L., I, 2). E ancora: \u00abCerto non si dovrebbero uccidere neppure gli infedeli se in qualche altro modo si potesse impedire la loro eccessiva molestia e l'oppressione di fedeli. Ma nella situazione attuale \u00e8 meglio che essi vengano uccisi piuttosto che lasciare la verga dei peccatori sospesa sulla sorte dei giusti e affinch\u00e9 i giusti non spingano le loro azioni fino all'iniquit\u00e0\u00bb (D.L., III, 4).\nTutto il sermone procede per distinzioni ed indica la via che poi seguir\u00e0 l'Ordine dei Templari, adempiendo alla propria Regola. Un ordine di monaci-guerrieri, che deve prima \"recte scire\", poi \"recte agere\", in concordia con Cristo Re, per il quale il Cavaliere vince: \u00abAffermo dunque che il Cavaliere di Cristo con sicurezza d\u00e0 la morte ma con sicurezza ancora maggiore cade. Morendo vince per s\u00e9 stesso, dando la morte vince per Cristo.\u00bb (D.L., 3).\nOpere di Bernardo:\nSanta Ildegarda di Bingen.\nNacque, ultima di dieci fratelli, a Bermersheim vor der H\u00f6he, vicino ad Alzey, nell'Assia-Renana, nell'estate del 1098, un anno prima che i crociati conquistassero Gerusalemme.\nLe visioni di Ildegarda sarebbero iniziate in tenera et\u00e0 e avrebbero contrassegnato un po' tutta la sua esistenza. All'et\u00e0 di otto anni, a causa della sua cagionevole salute, era stata messa nel convento di Disibodenberg dai nobili genitori, Ildeberto e Matilda di Vendersheim, dove fu educata da Jutta di Sponheim, giovane aristocratica ritiratasi in monastero. Prese i voti tra il 1112 e il 1115 dalle mani del vescovo Ottone di Bamberga.\nIldegarda studi\u00f2 sui testi dell'enciclopedismo medievale di Dionigi l'Areopagita e Agostino. Inizi\u00f2 a parlare \u2013 e a scrivere \u2013 delle sue visioni (che definiva \u00abvisioni non del cuore o della mente, ma dell'anima\u00bb) solo intorno al 1136 quando aveva ormai quasi quarant'anni.\nTrasferitasi nel monastero di Rupertsberg, da lei stessa fondato nel 1150 le cui rovine furono rimosse nel 1857 per lasciare posto a una ferrovia, si dice facesse vestire sfarzosamente le consorelle, adornandole con gioielli, per salutare con canti le festivit\u00e0 domenicali. Nella sua visione religiosa della creazione, l'uomo rappresentava la divinit\u00e0 di Dio, mentre la donna idealmente personificava l'umanit\u00e0 di Ges\u00f9. Nel 1165 fonder\u00e0 un altro monastero, tuttora esistente e floridissimo centro religioso-culturale, dal lato opposto del Reno ad Eibingen. Il monastero \u00e8 visitabile e nella Chiesa si possono ammirare gli affreschi che ritraggono i momenti pi\u00f9 salienti della vita di Ildegarda e i segni straordinari che accompagnarono il momento del suo trapasso avvenuto il 17 settembre 1179.\nNell'arco di una dozzina di anni, tra la fine del 1159 e il 1170, comp\u00ec quattro viaggi pastorali predicando nelle cattedrali di Colonia, Treviri, Liegi, Magonza, Metz e W\u00fcrzburg.\nLa cosiddetta \"trilogia profetica\" di Ildegarda \u00e8 costituita da:\nGli scritti naturalistici di Hildegard sono riuniti nel\na) \"Physica\" o \"Liber simplicis medicinae\" (edd. C. Daremberg e F. A. Reuss, in \"Patrologia Latina\", vol. 197, che rappresenta il testo del manoscritto parigino; il \u00abFrammento berlinese\u00bb \u00e8 stato edito da H. Schipperges, \u00abSudhoffs Archiv\u00bb 40 (1956), 41-77).\nb) \"Causae et curae\" o \"Liber compositae medicinae\" (\"Causae et curae\", ed. P. Kaiser, Leipzig, 1903).\nLe altre opere sono:\nL'opera omnia di Ildegarda, nell'edizione della \"Patrologia Latina\" del Migne, \u00e8 consultabile online, con indici analitici.\n\"Opera omnia\" di Sant'Alberto Magno.\nSono state pubblicate due edizioni dell\"Opera Omnia\" di Alberto, la prima a Lione nel 1651 a cura di Padre Pietro Jammy, O.P., l'altra a Parigi (Louis Viv\u00e8s) nel 1890-99, sotto la direzione dell'Abate Auguste Borgnet dell'Arcidiocesi di Reims.\nUna nuova edizione critica (\"Editio Coloniensis\") \u00e8 in corso di pubblicazione a cura dell'Albertus-Magnus-Institut; sono previsti 41 volumi, di cui 29 sono gi\u00e0 stati pubblicati.\nLa cronologia delle opere fu stilata da Paul von Lo\u00eb nella sua \"Analecta Bollandiana\" (\"De Vita et scriptis B. Alb. Mag.\", XIX, XX e XXI). La sequenza logica, invece, fu estrapolata da Padre Mandonnet, O.P., nel \"Dictionnaire de th\u00e9ologie catholique\". L'elenco che segue indica gli argomenti dei vari trattati, i numeri si riferiscono ai volumi dell'edizione Borgnet.\nOpere dubbi e spurie:\nI volumi 13, 15, 16, 17, 36 e 37 dell'edizione Borgnet contengono solo opere non autentiche.\nSant'Anselmo d'Aosta.\nNato da una nobile famiglia di Aosta, se ne allontan\u00f2 poco pi\u00f9 che ventenne per seguire la vocazione religiosa; divenne monaco nell'abbazia di Notre-Dame du Bec e, grazie alle sue qualit\u00e0 di uomo di fede e fine intellettuale ne divenne presto priore, e quindi abate. Si rivel\u00f2 un abile amministratore e, avendo intrattenuto alcune relazioni con il regno d'Inghilterra, all'et\u00e0 di 60 anni ricevette l'importante carica di arcivescovo di Canterbury. Negli anni successivi, dapprima sotto il regno di Guglielmo II, quindi di Enrico I, ricopr\u00ec un ruolo rilevante nella lotta per le investiture che vedeva contrapposti i sovrani d'Inghilterra e il papato. Grazie al suo lavoro politico e diplomatico, svolto in accordo con il programma riformista gregoriano e finalizzato a garantire alla Chiesa l'autonomia dal potere politico, la questione si risolse infine con un compromesso piuttosto vantaggioso per i religiosi.\nLa riflessione filosofica e teologica di Anselmo, caratterizzata dal primario ruolo riconosciuto alla ragione nell'approfondimento e nella comprensione dei dati di fede, si articol\u00f2 su diversi problemi: dimostrazioni \"a priori\" e \"a posteriori\" dell'esistenza di Dio, indagini sui suoi attributi, analisi di questioni di dialettica e di logica sulla verit\u00e0 e sulla conoscibilit\u00e0 di Dio, studio di problemi dottrinali come quello circa la Trinit\u00e0 o quelli legati al libero arbitrio, al peccato originale, alla grazia e in generale al male.\nAnselmo venne canonizzato nel 1163 e proclamato dottore della Chiesa nel 1720 da papa Clemente XI (1649\u20131721).\n\"Cantico delle Creature\" di San Francesco d'Assisi.\nIl Cantico \u00e8 una lode a Dio che si snoda con intensit\u00e0 e vigore attraverso le sue opere, divenendo cos\u00ec anche un inno alla vita; \u00e8 una preghiera permeata da una visione positiva della natura, poich\u00e9 nel creato \u00e8 riflessa l'immagine del Creatore: da ci\u00f2 deriva il senso di fratellanza fra l'uomo e tutto il creato, che molto si distanzia dal \"contemptus mundi\", dal distacco e disprezzo per il mondo terreno, segnato dal peccato e dalla sofferenza, tipico di altre tendenze religiose medioevali (come quella instaurata da Jacopone da Todi). La creazione diventa cos\u00ec un grandioso mezzo di lode al Creatore.\nComposto in volgare umbro del XIII secolo (folta la presenza di \"-u\" finale - plurale di terza persona in \"-ano\" \"konfano\" - l'epitesi di \"\u00e8ne\" - la congiunzione \"ka\" - il verbo \"mentovare\"), con influssi toscani e francesi, e latinismi. Alcuni latinismi sono puramente grafici, causa di ricorrenti errori di lettura, come ad esempio la dentale doppia \"ct\" (\"tucte\", \"fructi\" = \"tutte\", \"frutti\") e il grafema \"cti\" di \"sanctissime\" (=\"santissime\"). La critica ha discusso a lungo, senza precise conclusioni, il valore da attribuire alla preposizione \"per\": il suo uso \u00e8 infatti centrale nella definizione della natura \"laudatoria\" del componimento. Numerose le interpretazioni che ne sono state date: 1) valore causale; 2) strumentale; 3) agente; 4) mediale; 5) di stato in luogo; 6) circostanziale.\nIl \"Cantico\" ha la forma di prosa ritmica assonanzata. Il testo era fornito di accompagnamento musicale, composto dallo stesso Francesco, oggi perduto. La semplicit\u00e0 del sentimento espresso \u00e8 rispecchiata da una sintassi semplice, nella quale i termini sono spesso coordinati per polisindeto (esempio: \"et per aere et nubilo et sereno et onne tempo\", verso 13) e gli aggettivi sono numerosi. I versetti sono raggruppati in piccoli blocchi facilmente riconoscibili, differenziati dal punto di vista tematico. L'omogeneit\u00e0 di tali blocchi \u00e8 assicurata da calcolati artifici formali, che la critica moderna ha riabilitato come raffinati e attenti, non ingenui come si pensava in epoca romantica.\nSan Tommaso d'Aquino e la \"Summa Theologiae\".\nTommaso rappresenta uno dei principali pilastri teologici e filosofici della Chiesa cattolica: egli \u00e8 anche il punto di raccordo fra la cristianit\u00e0 e la filosofia classica, che ha i suoi fondamenti e maestri in Socrate, Platone e Aristotele, e poi passati attraverso il periodo ellenistico, specialmente in autori come Plotino. Fu allievo di sant'Alberto Magno, che lo difese quando i compagni lo chiamavano \"il bue muto\" dicendo: \u00abAh! Voi lo chiamate il bue muto! Io vi dico, quando questo bue muggir\u00e0, i suoi muggiti si udranno da un'estremit\u00e0 all'altra della terra!\u00bb.\nLa Summa Theologiae \u00e8 la pi\u00f9 famosa delle opere di Tommaso d'Aquino. Fu scritta negli anni 1265\u20131274, negli ultimi anni di vita dell'autore; la terza e ultima parte rimase incompiuta.\n\u00c8 il trattato pi\u00f9 famoso della teologia medioevale e la sua influenza sulla filosofia e sulla teologia posteriore, soprattutto nel cattolicesimo, \u00e8 incalcolabile.\nConcepita come un manuale per lo studio della teologia pi\u00f9 che come opera apologetica di polemica contro i non cattolici, nella struttura dei suoi articoli \u00e8 una esemplificazione tipica dello stile intellettuale della scolastica. Deriva da un'opera anteriore, la \"Summa Contra Gentiles\", che era di contenuto pi\u00f9 apologetico.\nTommaso la scrive tenendo presenti le fonti propriamente religiose, cio\u00e8 la Bibbia e i dogmi della chiesa cattolica, ma anche le opere di alcuni autori dell'antichit\u00e0: Aristotele \u00e8 l'autorit\u00e0 massima in campo filosofico, e Agostino di Ippona in campo teologico. Sono citati frequentemente anche Pietro Lombardo, teologo e autore del manuale usato all'epoca, gli scritti del secolo V del Pseudo-Dionigi l'Areopagita, Avicenna e Mos\u00e8 Maimonide, studioso giudeo non molto anteriore a Tommaso, del quale egli ammirava l'applicazione del metodo investigativo.\nBonaventura da Bagnoregio e il suo pensiero.\nBonaventura \u00e8 considerato uno dei pensatori maggiori della tradizione francescana, che anche grazie a lui si avvi\u00f2 a diventare una vera e propria scuola di pensiero, sia dal punto di vista teologico che da quello filosofico. Difese e ripropose la tradizione patristica, in particolare il pensiero e l'impostazione di sant'Agostino. Egli combatt\u00e9 apertamente l'aristotelismo, anche se ne acquis\u00ec alcuni concetti, fondamentali per il suo pensiero. Inoltre valorizz\u00f2 alcune tesi della filosofia arabo-ebraica, in particolare quelle di Avicenna e di Avicebron, ispirate al neoplatonismo. Nelle sue opere ricorre continuamente l'idea del primato della sapienza, come alternativa ad una razionalit\u00e0 filosofica isolata dalle altre facolt\u00e0 dell'uomo. Egli sostiene, infatti, che: \nSecondo Bonaventura \u00e8 il Cristo la via a tutte le scienze, sia per la filosofia che per la teologia.\nIl progetto di Bonaventura \u00e8 una riduzione (\"reductio artium\") non nel senso di un depotenziamento delle arti liberali, bens\u00ec della loro unificazione sotto la luce della verit\u00e0 rivelata, la sola che possa orientarle verso l'obiettivo perfetto a cui tende imperfettamente ogni conoscenza, il vero in s\u00e9 che \u00e8 Dio. La distinzione delle nove arti in tre categorie, \"naturali\" (fisica, matematica, meccanica), \"razionali\" (logica, retorica, grammatica) e \"morali\" (politica, monastica, economica) riflette la distinzione di \"res, signa\" ed \"actiones\" la cui verticalit\u00e0 non \u00e8 altro che cammino iniziatico per gradi di perfezione verso l'unione mistica. La parzialit\u00e0 delle arti \u00e8 per Bonaventura non altro che il rifrangersi della luce con la quale Dio illumina il mondo: prima del peccato originale Adamo sapeva leggere indirettamente Dio nel \"Liber Naturae\" (nel creato), ma la caduta \u00e8 stata anche perdita di questa capacit\u00e0.\nPer aiutare l'uomo nel recupero della contemplazione della somma verit\u00e0, Dio ha inviato all'uomo il \"Liber Scripturae\", conoscenza supplementare che unifica ed orienta la conoscenza umana, che altrimenti smarrirebbe se stessa nell'autoreferenzialit\u00e0.\nAttraverso l'illuminazione della rivelazione, l'intelletto agente \u00e8 capace di comprendere il riflesso divino delle verit\u00e0 terrene inviate dall'intelletto passivo, quali pallidi riflessi delle verit\u00e0 eterne che Dio perfettamente pensa mediante il Verbo.\nCi\u00f2 rappresenta l'accesso al terzo libro, \"Liber Vitae\", leggibile solo per sintesi collaborativa tra fede e ragione: la perfetta verit\u00e0, assoluta ed eterna in Dio, non \u00e8 un dato acquisito, ma una forza la cui dinamica si attua storicamente nella reggenza delle verit\u00e0 con le quali Dio mantiene l'ordine del creato. Lo svelamento di quest'ordine \u00e8 la lettura del terzo libro che per segni di dignit\u00e0 sempre maggior avvicina l'uomo alla fonte di ogni verit\u00e0.\nLa \"primitas divina\" o \"primalit\u00e0 di Dio\" \u00e8 il sostegno a tutto l'impianto teologico di Bonaventura. Nella sua prima opera, il \"Breviloquium\", egli definisce i caratteri della teologia affermando che, poich\u00e9 il suo oggetto \u00e8 Dio, essa ha il compito di dimostrare che la verit\u00e0 della sacra scrittura \u00e8 da Dio, su Dio, secondo Dio ed ha come fine Dio. L'unita del suo oggetto determina come unitaria ed ordinata la teologia perch\u00e9 la sua struttura corrisponde ai caratteri del suo oggetto. Nella sua opera pi\u00f9 famosa, l\"Itinerarium mentis in Deum\" (\"L'itinerario della mente verso Dio\"), Bonaventura spiega che il criterio di valore e la misura della verit\u00e0 si acquisiscono dalla fede, e non dalla ragione (come sostenevano gli averroisti).\nDa ci\u00f2 fa conseguire che la filosofia serve a dare aiuto alla ricerca umana di Dio, e pu\u00f2 farlo, come diceva sant'Agostino, solo riportando l'uomo alla propria dimensione interiore (cio\u00e8 l'anima), e, attraverso questa, ricondurlo infine a Dio. Secondo Bonaventura, dunque, il \u00abviaggio\u00bb spirituale verso Dio \u00e8 frutto di una illuminazione divina, che proviene dalla \u00abragione suprema\u00bb di Dio stesso.\nPer giungere a Dio, quindi, l'uomo deve passare attraverso tre gradi, che, tuttavia, devono essere preceduti dall'intensa ed umile preghiera, poich\u00e9: \nLa \"scala\" dei 3 gradi dell'ascesa a Dio \u00e8 simili alla \"scala\" dei 4 gradi dell'amore di Bernardo di Chiaravalle, anche se non uguale; tali gradi sono:\n1) Il grado esteriore: \n2) Il grado interiore: \n3) Il grado eterno: \nInoltre, afferma Bonaventura, in corrispondenza a tali gradi l'anima ha anche tre diverse direzioni: \nDunque, per Bonaventura, l'unica conoscenza possibile \u00e8 quella contemplativa, cio\u00e8 la via dell'illuminazione, che porta a cogliere le essenze eterne, e ad alcuni permette persino di accostarsi a Dio misticamente. L'illuminazione guida anche l'azione umana, in quanto solo essa determina la sinderesi, cio\u00e8 la disposizione pratica al bene.\nLa \"Legenda Aurea\" di Jacopo da Varagine.\nL'opera ebbe un'ampia diffusione e un cospicuo seguito fino al XVII secolo. Sopravvivono circa 1400 codici manoscritti dell'opera, a testimonianza della sua enorme diffusione nel Medioevo, inferiore solo alla Bibbia, e della sua grande influenza culturale. La Legenda Aurea fu presto tradotta in volgare. Per il Medioevo ci sono rimaste dieci edizioni in italiano, diciotto in alto-tedesco, sette in basso tedesco, diciassette in francese, quattro in inglese, tre in ceco, dieci in olandese.\nAltrettanto ampio fu il successo delle versioni a stampa, con quarantanove versioni fra il 1470 e il 1500, ventotto fra il 1500 e il 1530 e tredici fra il 1531 e il 1560.\nSolo nel secolo successivo, con gli studi storiografici dei padri bollandisti, l'intero genere dei leggendari medievali fu screditato e con essi anche la \"Legenda Aurea\" venne dimenticata.\nL'edizione critica pi\u00f9 recente della \"Legenda Aurea\" \u00e8 quella pubblicata nel 1998 (riedita nel 2007 con traduzione italiana e commento dei singoli capitoli) per le cure di Giovanni Paolo Maggioni.\nIn precedenza si utilizzava il testo stabilito da Graesse (Lipsia 1846).\nL'opera appartiene al genere della agiografia. L'autore raccolse, in un \"santorale\" organizzato secondo l'anno liturgico, circa centocinquanta vite di santi. Privilegi\u00f2 i santi antichi, ma senza trascurare la sua epoca. Le vite di santi sono intercalate con una trentina di capitoli dedicati alle principali feste cristologiche, mariane e liturgiche, pi\u00f9 alcuni racconti legati alla Leggenda della Vera Croce.\nL'originalit\u00e0 dell'opera consiste, secondo Jacques Le Goff, nella capacit\u00e0 di intrecciare il tempo liturgico (ciclo annuale) con quello lineare della successione dei santi (tempo santorale, in quanto i santi stessi diventano marcatori del tempo), e infine col tempo escatologico, nel quale l'umanit\u00e0 si dirige verso il Giudizio Universale. In sintesi, \"il nostro domenicano vuole mostrare come solo il cristianesimo ha saputo strutturare e sacralizzare il tempo della vita umana per condurre l'umanit\u00e0 alla salvezza\".\nLe fonti utilizzate furono principalmente i leggendari dei domenicani Giovanni da Mailly e Bartolomeo da Trento. Il metodo seguito fu quello dell\"'abbreviatio\".\nLa \"Divina Commedia\" di Dante Alighieri.\nLa Comed\u00eca, conosciuta soprattutto come Commedia o Divina Commedia \u00e8 un poema di Dante Alighieri, scritto in terzine incatenate di versi endecasillabi, in lingua volgare fiorentina. Composta secondo i critici tra il 1304 e il 1321, anni del suo esilio in Lunigiana e Romagna. La \"Commedia\" \u00e8 l'opera pi\u00f9 celebre di Dante, nonch\u00e9 una delle pi\u00f9 importanti testimonianze della civilt\u00e0 medievale; conosciuta e studiata in tutto il mondo, \u00e8 ritenuta una delle pi\u00f9 grandi opere della letteratura di tutti i tempi.\nIl poema \u00e8 diviso in tre parti, chiamate \"cantiche\" (Inferno, Purgatorio e Paradiso), ognuna delle quali composta da 33 canti (tranne l'Inferno, che contiene un ulteriore canto proemiale). Il poeta narra di un viaggio immaginario, ovvero di un \"Itinerarium Mentis in Deum\", attraverso i tre regni ultraterreni che lo condurr\u00e0 fino alla visione della Trinit\u00e0. La sua rappresentazione immaginaria e allegorica dell'oltretomba cristiano \u00e8 un culmine della visione medievale del mondo sviluppatasi nella Chiesa cattolica.\nL'opera ebbe subito uno straordinario successo, e contribu\u00ec in maniera determinante al processo di consolidamento del dialetto toscano come lingua italiana. Il testo, del quale non si possiede l'autografo, fu infatti copiato sin dai primissimi anni della sua diffusione, e fino all'avvento della stampa, in un ampio numero di manoscritti.\nParallelamente si diffuse la pratica della chiosa e del commento al testo (si calcolano circa 60 commenti e tra le 100.000 e le 200.000 pagine), dando vita a una tradizione di letture e di studi danteschi mai interrotta; si parla cos\u00ec di \"secolare commento\". La vastit\u00e0 delle testimonianze manoscritte della \"Commedia\" ha comportato una oggettiva difficolt\u00e0 nella definizione del testo critico. Oggi si dispone di un'edizione di riferimento realizzata da Giorgio Petrocchi. Pi\u00f9 di recente due diverse edizioni critiche sono state curate da Antonio Lanza e Federico Sanguineti.\nLa \"Commedia\", pur proseguendo molti dei modi caratteristici della letteratura e dello stile medievali (ispirazione religiosa, fine morale, linguaggio e stile basati sulla percezione visiva e immediata delle cose), \u00e8 profondamente innovativa, poich\u00e9, come \u00e8 stato rilevato in particolare negli studi di Erich Auerbach, tende a una rappresentazione ampia e drammatica della realt\u00e0. \u00c8 una delle letture obbligate del sistema scolastico italiano.\nI \"Trionfi\" di Francesco Petrarca.\nNel \"Triumphus Cupidinis\" (il Trionfo d'Amore) si narra di come, in un giorno di primavera, il poeta si addorment\u00f2 a Valchiusa e vi fece un sogno dove la personificazione dell'Amore passava su un carro trionfale, seguito da una schiera di seguaci che sono i \"vinti\" dall'amore; entrando nella schiera il poeta vi riconosce numerosi personaggi illustri, storici, letterari, mitologici, biblici oltre a poeti antichi, medievali e trovatori. Nel corteo parla con diversi personaggi e alla fine approda a Cipro, isola dove nacque Venere.\nIl secondo trionfo \u00e8 il \"Triumphus Pudicitie\" (Trionfo della Pudicizia): la protagonista \u00e8 Laura, che sottrae al carro di Amore molte illustri donne antiche e medievali, come Didone; questo secondo corteo si scioglie a Roma, nel Tempio della Pudicizia Patrizia.\nNel \"Triumphus Mortis\" (Trionfo della Morte) il poeta rievoca eroi e popoli scomparsi e ricorda, in uno dei passi pi\u00f9 significativi del poema, la morte idealizzata di Laura.\nAlla Morte tuttavia succede la Fama: nel \"Triumphus Fame\" vengono infatti descritti una folla di uomini illustri, re, poeti, oratori, filosofi, capitani, e altri. \u00c8 opportuno notare come per Petrarca il filosofo maggiore sia Platone, a differenza di Dante, che prediligeva Aristotele.\nNel \"Triumphus Temporis\" (Trionfo del Tempo) il poeta riflette su s\u00e9 stesso e compone una nuova toccante elegia sulla fugacit\u00e0 delle cose e dei giorni che passano.\nA chiudere la successione vi \u00e8 un ultimo trionfo, il \"Triumphus Eternitatis\" (Trionfo dell'Eternit\u00e0): Petrarca trova sostegno in Dio, che trionfa su tutto e su tutti, annientando anche il Tempo e la Morte. Il poeta qui immagina Laura in paradiso ed esprime la speranza di raggiungerla.\nLa letteratura cristiana nel Barocco e nel Settecento.\n\"Gerusalemme liberata\" di Torquato Tasso.\nLa \"Gerusalemme liberata\" vera e propria, completata dall'autore nel 1575, fu pubblicata a Venezia senza l'autorizzazione del poeta nell'estate del 1580 da Celio Malespini con il titolo di \"Goffredo\", presso l'editore Cavalcalupo. L'edizione presentava molti errori e soltanto quattordici canti.\nL'anno successivo l'opera fu pubblicata integralmente da Angelo Ingegneri prima a Parma e poi a Casalmaggiore. Pochi mesi dopo, il 24 giugno 1581, usciva a Ferrara la prima edizione autorizzata dal Tasso, per i tipi di Baldini e a cura di Febo Bonn\u00e0.\nIn seguito ad altre edizioni e alla liberazione dalla prigionia di Sant'Anna, il poeta rimise mano all'opera e la riscrisse espungendo gran parte delle scene amorose, accentuando il tono religioso e epico della trama, eliminando alcuni episodi e cambiando infine anche il titolo in \"Gerusalemme conquistata\", opera che, data la notevole revisione, viene generalmente considerata separatamente.\nLa prima edizione illustrata della \"Gerusalemme liberata\" fu stampata a Genova nel 1590. Il volume comprende venti incisioni con scene del poema, in parte di Agostino Carracci e in parte di Giacomo Franco, tratte da disegni di Bernardo Castello. Agostino Carracci incise, sempre su disegno del Castello, anche il frontespizio del libro, dove compare un ritratto del Tasso.\nL'idea di scrivere un'opera sulla prima crociata \u00e8 mossa da due obiettivi di fondo: raccontare la lotta tra pagani e cristiani, di nuovo attuale nella sua epoca, e raccontarla nel solco della tradizione epica-cavalleresca.\nSceglie la prima crociata in quanto \u00e8 un tema non cos\u00ec ignoto al tempo da lasciar pensare che fosse inventata, ma anche adatto all'elaborazione fantastica.\nIl tema centrale \u00e8 epico-religioso. Tasso cercher\u00e0 di intrecciarlo con temi pi\u00f9 leggeri, senza per\u00f2 sminuire l'intento serio ed educativo dell'opera. Nel poema si intrecciano due mondi, l\"idillico\" e l\"eroico\".\nGoffredo di Buglione \u00e8 il personaggio principale che raduna i cavalieri cristiani e li guida alla liberazione di Gerusalemme.\nIl centro dell'opera \u00e8 l'assedio di Gerusalemme difesa da valorosi cavalieri.\nDa un lato i principali cavalieri cristiani tra cui Tancredi e Rinaldo dall'altro il Re Aladino, Argante, Solimano e Clorinda.\nUna serie di vicende si intrecciano nell'opera e ci sar\u00e0 sempre il dualismo tra Bene e Male, e sebbene ci sia anche qui la magia, l'intervento sovrumano \u00e8 dato da Cielo ed Inferno, angeli e dem\u00f2ni, intrecciate con suggestioni erotico-sensuali.\nIl poema ha una struttura lineare, con grandi storie d'amore, spesso tragiche o peccaminose; come se il tema dell'amore sensuale, sebbene contrapposto a quello eroico, fosse necessario e complementare ad esso.\nSi ripropone quindi quel dissidio irrisolto tra tensione religiosa e amore terreno al quale la poesia da Petrarca in poi si era ampiamente ispirata.\nTasso si pone come obiettivo quello di allontanarsi dal \"Furioso\" di Ariosto, per rispettare i precetti letterari stabiliti dalla traduzione della \"Poetica\" compiuta da Alessandro de' Pazzi nel 1536. In primo luogo respinge il meraviglioso fiabesco del romanzo cavalleresco a favore del meraviglioso cristiano: gli interventi soprannaturali di Dio, degli angeli e anche delle creature infernali, che appaiono verosimili al lettore in quanto fanno parte delle verit\u00e0 di fede. In secondo luogo, respinge anche la costruzione formale ariostesca, la quale \u00e8 caratterizzata dalla molteplicit\u00e0 delle azioni che si intrecciano tra di loro, che comprometterebbe l'unit\u00e0 di azione stabilita dai precetti aristotelici. Egli, tuttavia, riconosce che la variet\u00e0 \u00e8 necessaria per il diletto. Per conciliare questa antitesi afferma che il poema deve essere vario, ossia rappresentare pi\u00f9 situazioni (battaglie, amori, tempeste, siccit\u00e0 ecc.) ma tutte devono essere sottoposte ad un mondo unitario. In un passo dei Discorsi egli paragona il poema al mondo, che presenta notevoli variet\u00e0 di situazioni, ma tutte soggiogate alla mente ordinatrice divina. In terzo luogo, si vuole allontanare anche dallo stile medio tipico di Ariosto a vantaggio dello stile sublime. Lo stile deve avere \u00ablo splendore di una meravigliosa maest\u00e0\u00bb. Le parole devono essere \u00abperegrine\u00bb, ossia lontane dall'uso corrente. La sintassi \u00abavr\u00e0 del magnifico se saranno lunghi i periodi e lunghi i membri de' quali il periodo \u00e8 composto\u00bb.\nTasso afferma che la poesia pu\u00f2 unire al \"vero\" il \"verosimile\", a condizione di mantenere una coerenza storica nello sviluppo complessivo della vicenda. La storia, ricondotta nell'alveo dell'intervento provvidenziale di Dio, permette di realizzare lo scopo educativo e, per conseguire il diletto, che per Tasso \u00e8 l'altro fine irrinunciabile, l'elemento \"meraviglioso\" sar\u00e0 anch'esso di impronta cristiana, consister\u00e0 cio\u00e8 nella partecipazione di angeli e dem\u00f2ni.\n\"Opera omnia\" di San Roberto Bellarmino.\nLa lista completa degli scritti di Bellarmino e di quelli diretti contro di lui pu\u00f2 essere rintracciata nella \"Bibliotheque de la compagnie de J\u00e9sus\" di Carlos Sommervogel. I seguenti sono i pi\u00f9 importanti:\nScritti polemici:\nOpere catechetiche e spirituali:\nLe ultime cinque sono opere spirituali scritte durante i ritiri spirituali annuali.\nOpere esegetiche e di altro genere:\nSan Lorenzo da Brindisi.\nFiglio di Guglielmo Russo, o pi\u00f9 probabilmente \"de Rossi\", commerciante veneziano, ed Elisabetta Masella, ancora fanciullo diviene orfano di padre. Studia nelle scuole esterne dei Francescani Conventuali di San Paolo Eremita in Brindisi. Tra il 1565 e il 1567 prende l'abito dei conventuali, passando cos\u00ec alla scuola per oblati e candidati alla vita religiosa. L'usanza dei Conventuali di far predicare i fanciulli in alcune solennit\u00e0 fa iniziare la sua predicazione pubblica. La morte della madre, oltre che a lasciarlo solo, crea a Giulio notevoli difficolt\u00e0 economiche, senza per questo ricevere l'aiuto dei parenti, neppure di quel Giorgio Mezosa che \u00e8 suo insegnante presso i Conventuali. Il ragazzo quattordicenne si trasferisce allora a Venezia presso uno zio sacerdote, direttore di una scuola privata e curatore dei chierici di San Marco, potendo cos\u00ec proseguire gli studi e maturare la vocazione nell'ordine dei Frati Minori Cappuccini.\nIl 18 febbraio 1575 veste l'abito francescano e gli \u00e8 imposto dal vicario provinciale, padre Lorenzo da Bergamo, il suo stesso nome: da quel momento sar\u00e0 padre Lorenzo da Brindisi. A Padova segue gli studi di logica e filosofia e nuovamente a Venezia quelli di teologia. Il 18 dicembre 1582 \u00e8 ordinato sacerdote. Nel 1589 diviene Vicario Generale dell'Ordine in Toscana, nel 1594 Provinciale di Venezia, nel 1596 secondo Definitore Generale, nel 1598 Vicario Provinciale in Svizzera, nel 1599 nuovamente Definitore Generale. Sempre nel 1599 \u00e8 posto a guida dei missionari che i cappuccini, su invito del Pontefice, inviano in Germania. Nell'ottobre del 1601 il religioso chiede di essere uno dei quattro cappellani dediti all'assistenza spirituale delle truppe cattoliche nella guerra contro i turchi. \u00c8 quindi destinato all'accampamento imperiale di Albareale in Ungheria, dove giunge il 9 ottobre e dove si distingue per l'aiuto e per la fermezza durante l'attacco turco.\nNel 1602 torn\u00f2 in Italia per partecipare al capitolo dell'Ordine e venne incaricato dall'imperatore Rodolfo II di farsi ambasciatore presso il duca di Mantova Vincenzo Gonzaga affinch\u00e9 restituisse il feudo di Castel Goffredo al marchese di Castiglione Francesco Gonzaga, al quale venne tolto dopo una lunga disputa. La mediazione fall\u00ec.\nIl 24 maggio dello stesso anno padre Lorenzo viene eletto vicario generale dell'Ordine, con l'impegno di visitare tutte le province dell'Ordine. Nel triennio del suo generalato pu\u00f2 tornare anche a Brindisi (1604), dove decide la costruzione di una chiesa con annesso monastero di clausura trovando i finanziatori nel duca di Baviera, nella principessa di Caserta ed in altre personalit\u00e0 conosciute durante i suoi viaggi in Europa, mentre il terreno \u00e8 quello della sua casa natale.\nNel 1618 \u00e8 a Napoli, dove viene convinto dai patrizi napoletani a recarsi in Spagna per esporre al re Filippo III le malversazioni del vicer\u00e9 don Pietro Giron, duca di Ossuna. Il 26 maggio 1619, evitato l'agguato di sicari ed ostacoli di varia natura, padre Lorenzo viene ricevuto alla corte di Filippo III. Al termine del colloquio col sovrano, per conferma alle sue parole, profetizza la propria morte imminente e che, se lo stesso sovrano non provveder\u00e0 ai propri sudditi, morir\u00e0 entro due anni.\nIl 22 luglio del 1619, probabilmente avvelenato, il frate brindisino muore. Il 31 marzo 1621, come profetizzato, si spegne anche Filippo III, che aveva ignorato le richieste napoletane e aveva favorito il vicer\u00e9 don Pietro Giron.\nOpere:\n\"I promessi sposi\" di Alessandro Manzoni.\n\"I Promessi Sposi\" sono una vicenda di umili. Si attua un capovolgimento della storia: gli umili sono i veri protagonisti. Lucia Mondella \u00e8 una contadina umile, riservata e dotata di grande fede religiosa. Renzo Tramaglino ha le doti di un uomo di popolo: bont\u00e0, giustizia, religiosit\u00e0, liberalit\u00e0, ingenuit\u00e0. Gli umili sono i protagonisti della storia, non come eserciti o gruppi sociali, ma ciascuno per s\u00e9, con il suo gruzzolo di sentimenti e di idee e le sue opere buone. Intorno ai due protagonisti, Renzo e Lucia, \u00e8 presente un mondo di esseri semplici, contadini, artigiani, barcaioli, barrocciai, sempre pronti al bene nei pensieri e nelle opere.\nC'\u00e8 nel romanzo la vita del villaggio, con i suoi interni squallidi e le campagne, bruciate dalla siccit\u00e0. Ogni vicenda storica \u00e8 vista in quanto aderisce alla vita degli umili, li agita, procura loro sofferenza. \u00c8 questa novit\u00e0 di un giudizio morale che esce da tutte le norme e le convenzioni ed attua il paradosso del Vangelo, che d\u00e0 al romanzo la sua sostanza religiosa e rivoluzionaria. Il romanzo ha uno sfondo popolano dove gli umili sono solidali nella sventura. La stessa piet\u00e0 per gli oppressi vi \u00e8 contenuta, dissimulata dal sorriso con cui sono contemplate le loro debolezze ed errori. Non vi sono solenni quadri storici, ma \u00e8 presente la fisionomia varia e minuta di un'epoca.\nI grandi personaggi sono in funzione subordinata: protettori dei deboli (Federico Borromeo, fra Cristoforo, l'Innominato con la sua conversione) o incarnano gli aspetti negativi di un secolo (don Rodrigo, Azzeccagarbugli, conte Attilio, conte Zio, padre provinciale). I reggitori del destino dei popoli sono macchiette insignificanti: capitani di ventura, sovrani, ministri, il conte duca d'Olivares, Ferrer, il vicario di provvisione. Il romanzo manzoniano \u00e8 stato sempre considerato dalla critica tradizionale il romanzo della \"Provvidenza divina\". L'intervento di Dio \u00e8 vivo in tutto il romanzo, ma avvertito con la fede semplice degli umili: \"quel che Dio vuole, Lui sa quel che fa; c'\u00e8 anche per noi\"; \"lasciamo fare a Quel lass\u00f9\"; \"tiriamo avanti con fede, Dio ci aiuter\u00e0\".\nL'opera di Dio si sente soprattutto negli affanni e nelle tribolazioni; essa \u00e8 una presenza paterna, amorosa e severa. \"La provvida sventura\" del coro di Ermengarda (\"Adelchi\"), il \"Dio che atterra e suscita che affanna e che consola\" dell'ode napoleonica, sono anche il filo conduttore la trama segreta del romanzo, ma espressi in termini pi\u00f9 delicati, familiari, popolareschi. Nell'epilogo dell\"'Addio monti\" (cap. VIII, 573 - 574) l'autore scrive: \u00abChi dava a voi tanta giocondit\u00e0 \u00e8 per tutto, e non turba mai la gioia dei suoi figli se non per prepararne loro una certa e pi\u00f9 grande\u00bb. Il senso di tutta la storia del romanzo (cap. XXXVI, 478-480) sta nelle parole di fra Cristoforo a Renzo e Lucia: \u00abRingraziate il cielo che v'ha condotti a questo stato, non per mezzo dell'allegrezze turbolente e passeggere, ma co' travagli e tra le miserie, per disporvi ad un'allegrezza raccolta e tranquilla\u00bb.\nLa \"provida sventura\" \u00e8 il dolore che redime, che purifica ed eleva spiritualmente l'animo. La Provvidenza \u00e8 intesa come una fiducia in Dio e nella sua Grazia, un invito ad affidarsi alla Fede e agli insegnamenti cristiani di fronte alle avversit\u00e0 della vita: \u00ab\u00c8 una delle facolt\u00e0 singolari ed incomunicabili della religione cristiana, il poter indirizzare e consolare chiunque, in qualsivoglia congiuntura, a qualsivoglia termine, ricorra ad essa\u00bb (cap. X, 432-434). Nessuno dei personaggi \u00e8 inquadrabile in una rigida opposizione tra bene e male, e la Provvidenza si manifesta loro, anche ai potenti, come voce della coscienza, che essi possono decidere di ascoltare oppure no.\n\u00abIl pessimismo cristiano di Adelchi si \u00e8 schiarito ed intenerito in questo dono di fiducia e di attesa in questa luce di \"allegrezza raccolta e tranquilla\"\u00bb.Tuttavia a questa chiave di lettura tradizionale del romanzo, che vede appunto nella \"Provvidenza\" la vera protagonista della vicenda, si contrappone un'altra, invero molto stimolante, soprattutto perch\u00e9 foriera di riflessioni ancora di scottante attualit\u00e0. Avanzata dallo scrittore Leonardo Sciascia (1920-1989), uno dei massimi autori italiani del secolo scorso, ma in effetti gi\u00e0 fatta propria dal critico salernitano Angelandrea Zottoli, uno dei maggiori e nello stesso tempo misconosciuti studiosi manzoniani- nel suo \"Il sistema di don Abbondio\", - tale chiave di lettura, pur senza ovviamente voler negare il rilevante aspetto religioso dell'opera, vede nel romanzo soprattutto \"un disperato ritratto dell'Italia\", del Seicento, dei tempi del Manzoni e dei giorni nostri, di sempre.\nSecondo questa ottica, dunque, il vero protagonista del romanzo sarebbe Don Abbondio, proprio il personaggio \u00ab\u2026perfettamente refrattario alla Grazia e che della Provvidenza si considera creditore\u00bb. In effetti, simbolo di grettezza ed egoismo portato a livelli sublimi, il curato manzoniano finisce proprio per identificare il prototipo dell'italiano peggiore, menefreghista, convinto che la regola principe alla base della civile convivenza sia quella di farsi gli affari propri anche di fronte alle pi\u00f9 palesi iniquit\u00e0, atteggiamento mentale e di vita che finisce con il favorire le prepotenze di chi calpesta leggi e persone emarginando altres\u00ec in maniera micidiale chi tale andazzo vuol combattere.\nInsomma quel tipo di italiano ancora oggi lungi dall'essere stato messo all'angolo e che gi\u00e0 nel finale dei \"Promessi sposi\" appare, secondo Sciascia, come il vero vincitore, perch\u00e9 Don Abbondio se la cava allegramente senza pagare dazio a nessuno, tetragono alle sofferenze di Renzo e Lucia, ma anche ai rimproveri del cardinale Borromeo, che converte s\u00ec il terribile Innominato, ma non il curato, con cui predica praticamente al vento! E proprio l'esigenza di non continuare a subire il \"sistema di Don Abbondio\", secondo Sciascia, costituisce il vero motivo per cui, alla fine del romanzo, a tempesta placata, Renzo e Lucia decidono di abbandonare, stavolta spontaneamente, il loro paese: perch\u00e9 quel sistema, a dispetto del lieto fine, \u00ab\u00e8 uscito temprato dalla vicenda\u00bb, quel sistema in cui accanto a Don Abbondio fanno spicco i \u00abFerrer dal doppio linguaggio\u00bb, gli \u00abAzzeccagarbugli\u00bb, \u00abi Conti Zio, i Padri Provinciali\u00bb e pi\u00f9 in generale \u00able coscienze che facilmente si acquietano\u00bb."}
{"id": "558562", "revid": "1005847", "url": "https://it.wikipedia.org/wiki?curid=558562", "title": "M\u00e1ty\u00e1s Sz\u0171r\u00f6s", "text": "Ha ricoperto la carica di Presidente Provvisorio della Repubblica Ungherese dal 18 ottobre 1989 al 2 maggio 1990."}
{"id": "558569", "revid": "1305772", "url": "https://it.wikipedia.org/wiki?curid=558569", "title": "Meccanismo di reazione", "text": "Il meccanismo di reazione consiste nell'insieme di \"processi elementari\" che avvengono durante una reazione. Descrivere un meccanismo di reazione significa descrivere in ordine cronologico la rottura e la formazione di legami chimici, con prodotti intermedi a breve vita che reagiranno ulteriormente formando i prodotti finali. Significa anche descrivere come si spostano gli elettroni di valenza di ogni singola molecola e la correlazione degli eventi con le superfici di energia potenziale.\nAd esempio, la reazione in fase gassosa 2 NO + O2 \u2192 2 NO2 avviene tramite i seguenti due processi elementari:\nIn chimica organica i meccanismi di reazione vengono studiati in modo sistematizzato in funzione delle diverse tipologie di reazioni. In biochimica lo studio dei meccanismi di reazione permette di definire condizioni fisiologiche o fisiopatologiche mentre in chimica industriale fornisce importanti indicazioni per condurre reazioni sintetiche in modo molto vantaggioso, in particolare in riferimento alle condizioni operative di concentrazione, pressione, temperatura e alla catalisi.\nFormulazione.\nUn meccanismo di reazione deve essere dedotto in funzione dei dati cinetici e termochimici della reazione in questione, assistiti da altri esperimenti pi\u00f9 o meno complessi (marcatura di molecole con isotopi). In particolare, una variazione della velocit\u00e0 di reazione osservata in seguito a marcatura con specifici isotopi costituisce un fenomeno definito \"effetto isotopico cinetico\", fenomeno sfruttato per determinare lo stadio da cui dipende la velocit\u00e0 di una reazione chimica (lo stadio pi\u00f9 lento). La marcatura isotopica permette anche di stabilire il sito di legame implicato in una scissione.\nIl nuovo sviluppo della femtochimica e l'utilizzo di moderni laser permettono di determinare sperimentalmente il meccanismo di reazione, prima considerato solamente postulabile.\nCaratteristiche.\nUna reazione pu\u00f2 essere composta da uno (meccanismo concertato) o pi\u00f9 stadi (reazione a stadi) e il meccanismo di reazione deve elencare passo dopo passo tutti i singoli processi che concorrono alla reazione globale, indicando quale \u00e8 quello cineticamente pi\u00f9 lento (detto \"stadio cineticamente determinante\"). L'eventuale stereospecificit\u00e0 e il mantenimento o cambiamento della configurazione originaria devono anche essere descritti ed evidenziati.\nLa molecolarit\u00e0 indica il numero delle specie chimiche che prendono parte ad un processo elementare; reazioni mono e bimolecolari sono molto comuni, quelle trimolecolari sono rare. Infatti \u00e8 statisticamente molto meno probabile che un maggior numero di molecole dia origine a un urto efficace simultaneo tale da essere in grado di formare i prodotti finali."}
{"id": "558571", "revid": "1318658", "url": "https://it.wikipedia.org/wiki?curid=558571", "title": "Arrondissement di Abbeville", "text": "L\"arrondissement\" di Abbeville \u00e8 una suddivisione amministrativa francese, situata nel dipartimento della Somme e nella regione dell'Alta Francia.\nComposizione.\nL\"arrondissement\" di Abbeville raggruppa 169 comuni in 12 cantoni:"}
{"id": "558573", "revid": "123111193", "url": "https://it.wikipedia.org/wiki?curid=558573", "title": "Piaggio Ape", "text": "Il Piaggio Ape \u00e8 un motocarro a tre ruote prodotto dalla Piaggio fin dal 1948, ritenuto un vero e proprio simbolo del design italiano nel mondo.\nStoria.\nNacque nel 1948, in un'Italia ancora stremata dalla guerra.\nLa carenza di mezzi di trasporto era evidente, ma molti non potevano permettersi l'acquisto di un mezzo a quattro ruote.\nAlla Piaggio venne l'idea di costruire un veicolo commerciale su tre ruote: un motofurgone derivato da uno scooter. Il primo modello fu costruito a partire dalla Vespa.\nLe prime due serie erano quasi una Vespa a due ruote attaccata ad un rimorchio. In alcuni prospetti di vendita e in taluni mercati venne infatti pubblicizzato come \"VespaCar\" o \"TriVespa\". Costava 170.000 lire.\nOggi l'Ape \u00e8 costruito anche in India su licenza.\nUno dei suoi utilizzi pi\u00f9 caratteristici, nella versione \"Ape Calessino\", \u00e8 quello di risci\u00f2 motorizzato o di \"Tuk-tuk\", mezzi di trasporto pubblico ormai desueti in Italia, ma ancora molto diffusi nel sud est asiatico.\nSerie.\nIndia.\nLe versioni prodotte in India sono chiamate Ap\u00e9:\nInoltre in India viene commercializzata con il nome Ap\u00e9 truk plus una versione del Quargo.\nVersioni.\nUna versione speciale chiamata \"Pentar\u00f2\" venne prodotta dal 1960 al 1968 ed era una versione cabinata a nudo in funzione di trattore stradale (mototrattore secondo il Codice della strada italiano) e cui era agganciato un piccolo semirimorchio trasformandola di fatto in un motoarticolato a 5 ruote.\nDal 1948 alla fine degli anni settanta, e nel 2007 con una serie limitata, \u00e8 stato commercializzato l'Ape Calessino."}
{"id": "558578", "revid": "1318658", "url": "https://it.wikipedia.org/wiki?curid=558578", "title": "Arrondissement di Montdidier", "text": "L\"arrondissement\" di Montdidier \u00e8 una suddivisione amministrativa francese, situata nel dipartimento della Somme e nella regione dell'Alta Francia.\nComposizione.\nL\"arrondissement\" di Montdidier raggruppa 169 comuni in 5 cantoni:"}
{"id": "558580", "revid": "76781515", "url": "https://it.wikipedia.org/wiki?curid=558580", "title": "Fruttero e Lucentini", "text": ""}
{"id": "558582", "revid": "125316228", "url": "https://it.wikipedia.org/wiki?curid=558582", "title": "Fruttero &amp; Lucentini", "text": "Fruttero &amp; Lucentini, spesso abbreviato in F&amp;L, \u00e8 stato un sodalizio artistico, detto anche \"La Ditta\", fra gli scrittori Carlo Fruttero (1926-2012) e Franco Lucentini (1920\u20132002). Alcune loro opere hanno avuto trasposizioni cinematografiche e televisive.\nStoria.\nI due hanno firmato collaborazioni giornalistiche, traduzioni e romanzi, soprattutto gialli che hanno riscosso un certo successo. Insieme si sono occupati anche di fantascienza, dirigendo la collana \"Urania\" della Mondadori dopo l'allontanamento del fondatore della collana, Giorgio Monicelli, per pi\u00f9 di un ventennio (1961-1986), e curando diversi volumi di antologie. La loro gestione, tuttavia, rimase controversa a causa di numerose scelte arbitrarie all'interno della serie, quali l'esclusione di autori importanti del genere in favore di altri ritenuti pi\u00f9 commerciabili (tra cui l'esclusione di qualunque scrittore italiano), le traduzioni non all'altezza e soprattutto le pesanti censure fatte allo scopo di adattare i contenuti alla morale dell'epoca, e la riduzione del testo per farlo entrare nella normale lunghezza media del singolo volume. Vi furono molti casi clamorosi, tra cui \"L'occhio nel cielo\" di Philip K. Dick che venne ridotto di un terzo, o \"Fanteria dello spazio\" di Robert A. Heinlein che venne ridotto addirittura di circa la met\u00e0.\nHanno scritto la sceneggiatura dello sceneggiato \"La pietra di Luna\" (1972), regia di Anton Giulio Majano (adattamento da \"The Moonstone\" di Wilkie Collins), alcuni episodi di \"Processi a porte aperte\" (1968) di Lydia C. Ripandelli e appaiono nel documentario \"Il gioco del giallo\" (1980) di Corrado Farina."}
{"id": "558584", "revid": "14214", "url": "https://it.wikipedia.org/wiki?curid=558584", "title": "Sex and the city", "text": ""}
{"id": "558585", "revid": "14214", "url": "https://it.wikipedia.org/wiki?curid=558585", "title": "Sex &amp; the city", "text": ""}
{"id": "558587", "revid": "767487", "url": "https://it.wikipedia.org/wiki?curid=558587", "title": "Triboniano", "text": "Biografia.\nLa sua data di nascita \u00e8 ignota, ma si sa che proveniva dalla Panfilia e che forse era pagano. \u00c8 considerato il pi\u00f9 importante giurista dell'Impero Romano d'Oriente e del suo tempo. Di vasta e solida erudizione, svolse l'incarico di \"Quaestor sacri palatii\" (responsabile della giustizia dell'Impero) dal 529 al 532 e, in seguito, dal 535 al 542.\nDobbiamo soprattutto a lui che si sia potuto terminare in tempi relativamente brevi un'opera monumentale come quello che sarebbe stato pi\u00f9 tardi denominato \"Corpus Iuris Civilis\", che ha rappresentato per secoli una fondamentale compilazione del diritto romano.\nA seguito della rivolta di Nika dovette essere sostituito probabilmente per le pressioni dei suoi molti nemici. Ben presto fu tuttavia richiamato e il suo ruolo fu decisivo nella redazione del \"Digesto\" e delle \"Istituzioni\", ma, soprattutto, per le \"Novelle\".\nNel frattempo Triboniano aveva ricoperto pure l'importante ufficio di \"magister officiorum\". Procopio di Cesarea lo descrive come personaggio corrotto. Egli fu pure sospettato di avere aderito al paganesimo. \nAnche se alcune accuse possono essere state motivate dalla gelosia, vi potrebbe essere un sostrato di verit\u00e0. In ogni caso la sua competenza giuridica non potr\u00e0 mai essere messa in discussione. Mor\u00ec nel 542 a causa di una epidemia di peste."}
{"id": "558588", "revid": "14214", "url": "https://it.wikipedia.org/wiki?curid=558588", "title": "Sex &amp; the City", "text": ""}
{"id": "558589", "revid": "4175", "url": "https://it.wikipedia.org/wiki?curid=558589", "title": "FIBA Africa", "text": "La FIBA Africa \u00e8 l'organo che governa la pallacanestro in Africa, ed una delle cinque Zone della Federazione Internazionale Pallacanestro (insieme con America, Asia, Europa, e Oceania).\n\u00c8 una associazione internazionale, fondata nel giugno 1961, che riunisce al momento 54 federazioni nazionali di pallacanestro d'Africa.\nLa sede della FIBA Africa \u00e8 situata al Cairo, Egitto.\nRuolo.\nCome organo di governo, \u00e8 responsabile del controllo e dello sviluppo della pallacanestro in Africa.\nInoltre, promuove, supervisiona e dirige le competizioni africane a livello di club e di squadre nazionali, e gli arbitri africani internazionali.\nLe decisioni pi\u00f9 importanti vengono prese dalla Board of FIBA Africa che consiste di 25 persone elette dalle federazioni nazionali. La Board of FIBA Africa si riunisce una volta ogni quattro anni, ed \u00e8 l'organo esecutivo che rappresenta tutte le 54 federazioni che sono membri della FIBA Africa.\nTutte le 54 federazioni si incontrano una volta all'anno alla Assemblea Generale della FIBA Africa.\nSuddivisione in zone.\nZona 1\nZona 2\nZona 3\nZona 4\nZona 5\nZona 6\nZona 7\nMigliori dieci squadre di FIBA Africa.\nC Attuale campione continentale"}
{"id": "558591", "revid": "124047191", "url": "https://it.wikipedia.org/wiki?curid=558591", "title": "Lista di software wiki", "text": "Questa \u00e8 una lista di software wiki ordinati in base al linguaggio di programmazione con cui sono stati scritti.\nPerl.\nBench\u00e9 non sia propriamente un software wiki, il motore per blog Blosxom rientra nella definizione quando \u00e8 usato con i plugin wikieditish e wikiwordish. Ci sono anche plugin che permettono a Blosxom di usare i parser di testo di Kwiki, Twiki, o PurpleWiki."}
{"id": "558595", "revid": "1318658", "url": "https://it.wikipedia.org/wiki?curid=558595", "title": "Arrondissement di Langon", "text": "L\"arrondissement\" di Langon \u00e8 una suddivisione amministrativa francese, situata nel dipartimento della Gironda e nella regione della Nuova Aquitania.\nComposizione.\nL\"arrondissement\" di Langon, dal 2006, raggruppa 198 comuni in 15 cantoni:"}
{"id": "558598", "revid": "729019", "url": "https://it.wikipedia.org/wiki?curid=558598", "title": "Chieftain", "text": "Il Chieftain \u00e8 un carro armato da combattimento britannico.\nConcepito con l'attenzione primariamente rivolta alla protezione e alla potenza di fuoco, non aveva invece una buona mobilit\u00e0, ed anche il sistema di controllo del tiro era migliorabile. Cos\u00ec, i due aspetti principali attorno a cui ci si concentr\u00f2 per migliorare il potente Chieftain erano il potenziamento dei motori (anche in termini di affidabilit\u00e0) e l'introduzione di apparati di fuoco migliorati. Quando furono giunti anche alla modernizzazione della protezione si apr\u00ec la porta al programma Challenger.\nSviluppo e produzione.\nDopo il fallimento del programma Conqueror, l'esercito britannico era ancora equipaggiato con i Centurion, e nonostante gli aggiornamenti, essi non avevano i requisiti di mobilit\u00e0 e modernit\u00e0 che ci si aspettava per il futuro. Il programma per il nuovo carro FV 4201, iniziato nel 1958, prevedeva un cannone e una corazzatura pesanti, ma maggiore attenzione per la mobilit\u00e0. In pratica, pi\u00f9 che un genuino carro armato da combattimento, i britannici preferivano ancora un carro pesante, ma pi\u00f9 mobile e leggero del Conqueror.\nI prototipi vennero approntati in linea con quelli della generazione di macchine dei primi anni sessanta, quali gli M60 Patton o i Leopard 1, e nel 1961 i prototipi erano gi\u00e0 disponibili.La produzione inizi\u00f2 2 anni dopo, con i 40 carri Mk 1, ma nel 1966 venne avviata la produzione di 532 carri Mk 2, ed entro gli anni settanta sarebbero seguite commesse per un totale di oltre 900 mezzi.\nTecnica.\nIl Chieftain \u00e8 un mezzo in acciaio saldato, tranne che per la parte anteriore della torretta, costruita in un unico pezzo di fusione, mentre piastre saldate sono presenti per i fianchi e il retro. Il pilota \u00e8 in avanti, con un sedile parzialmente reclinato per poter stare dentro la parte anteriore del veicolo, a causa della elevata inclinazione della corazzatura anteriore, spessa 125\u00a0mm ed inclinata di circa 70 gradi. La torretta \u00e8 al centro del veicolo, e come si \u00e8 detto, ha la particolarit\u00e0 della costruzione mista, saldata-fusa, per ottimizzare la resistenza.\nLa forte inclinazione della torre rende possibile raggiungere una resistenza virtuale di circa 300\u00a0mm di acciaio, come anche nella parte anteriore dello scafo. La protezione del Chieftain si estende anche alle cariche di lancio, trasportate separate dai proiettili, in apposite cassette riempite di liquido antincendio.\nIl motore \u00e8 un diesel a pistoni contrapposti, derivato dal motore d'aviazione Junkers Jumo 205 della seconda guerra mondiale. Grazie ai cilindri con pistoni contrapposti \u00e8 una macchina compatta che occupa poco spazio. Ma come altri diesel a due tempi, esso \u00e8 stato a lungo poco affidabile, e la potenza inizialmente prevista di 750\u00a0hp \u00e8 stata invece limitata a 650, dando al carro un bassissimo rapporto potenza-peso, migliorato solo negli anni settanta, con motori da 720-750\u00a0hp. Il treno di rotolamento, con sospensioni a barra di torsione, verte su 6 ruote per cingolo, e 3 rulli di rinvio. Il cambio \u00e8 semiautomatico.\nL'armamento, tutto in torretta, comprende un cannone rigato L11A5, con canna lunga circa 50 calibri, e munizioni APDS, APFSDS, al fosforo bianco e HESH. Non vi sono cariche HEAT, perch\u00e9 almeno nell'esercito britannico esse sono sostituite dalle ogive a schiacciamento (HESH). Le cariche di lancio sono sistemate in contenitori ignifughi, riempiti di liquido, esse sono separate dall'ogiva; questo permette una maggior gestione dello spazio ma rallenta il caricamento dell'arma. In tutto, vi sono 64 colpi per il cannone principale.\nL'apparato visivo per il pilota \u00e8 un periscopio grandangolare, mentre in torretta il capocarro ha una serie di 9 episcopi nella sua cupola e un periscopio diurno e notturno, con un proiettore IR associato. Il cannoniere ha un periscopio di puntamento fisso, con ingrandimenti fino a 8x, ma per l'impiego notturno vi \u00e8 solo un ingrandimento 3x. Alla sinistra della torretta, vi \u00e8 l'alloggiamento corazzato per il proiettore a luce bianca o IR, con portate di circa 1000-1.500m.\nIl sistema di controllo del tiro originale era il FV/GCE Mk 4, con una mitragliatrice coassiale al cannone, chiamata LRMG, da 12,7\u00a0mm. Essa sparava raffiche da 3 colpi per proiettili incendiari, con balistica uguale a quella del cannone, ma su distanze massime di 1800 metri, molto inferiori a quelle possibili con l'arma principale. Notare che non vi \u00e8 il telemetro ottico, cosa che ha permesso di dare alla parte anteriore della torretta una forma particolarmente inclinata e sfuggente.\nCon il tempo, per\u00f2, le modifiche hanno comportato l'introduzione di molte novit\u00e0, con il Mk 3/3, gi\u00e0 all'inizio degli anni settanta venne introdotto il telemetro laser, ma con il Chieftain Mk 5 si \u00e8 giunti all'IFCS della Marconi, con computer balistico e un sofisticato reticolo di mira. Finalmente il Chieftain aveva una valida apparecchiatura di controllo del fuoco.\nTra gli altri accessori, la mitragliatrice coassiale da 7,62\u00a0mm, quella antiaerea sulla cupola del capocarro da 7,62\u00a0mm, i filtri NBC, e un kit per attraversare corsi d'acqua profondi (snorkel). Con il tubo abbastanza grande da farvi entrare il capocarro, che guida il pilota da diversi metri di altezza, sopra il livello dell'acqua, per l'attraversamento dei corsi. Si possono guadare profondit\u00e0 notevoli.\nImpiego operativo.\nI Chieftain vennero presto schierati con la British Army of the Rhine (BAOR), che contribuiva a difendere la Germania da attacchi sovietici. Praticamente tutta la forza dell'esercito inglese vi era inclusa. Il Chieftain suscit\u00f2 critiche, nonostante la sua potenza, per la mole e la mancanza di mobilit\u00e0 ed affidabilit\u00e0 in generale, almeno nella parte iniziale della carriera. In seguito, l'introduzione di carri dotati di motori potenziati, FCS migliori, e altri dettagli ha smorzato un poco le dicerie sulla inaffidabilit\u00e0 del mezzo, ma va considerato anche un altro aspetto della questione. I sovietici si preoccuparono oltremodo che i Chieftain si diffondessero, essendo talmente protetti che i cannoni da 100\u00a0mm e persino i 115\u00a0mm dei loro T-62 sembravano troppo deboli per affrontarli. Invece di migliorare il munizionamento di questi loro gi\u00e0 potenti cannoni, essi adottarono armi ancora pi\u00f9 potenti, quali i 125\u00a0mm Rapira.\nLe ultime parti della carriera del Chieftain sono state contrassegnate dall'adozione, su alcuni esemplari, del TOGS, sistema a camera termica sviluppato per il Challenger, cosa che ne ha migliorato molto le prestazioni notturne/ognitempo. Molti hanno anche ricevuto la corazza di acciaio/gomma Stillbrew, per resistere, almeno entro certi limiti, anche ai nuovi tipi di armi sovietiche. Non era infatti possibile implementare una corazzatura interamente composita su tale mezzo, nato con una blindatura in acciaio, ma ci\u00f2 li ha assai appesantiti. Le munizioni sono state aggiornate con meno difficolt\u00e0, grazie all'introduzione di nuovi proiettili perforanti con alette, APFSDS, con un miglior rapporto lunghezza-diametro, e una perforazione a 2\u00a0km di 400-450mm invece che circa 350.\nIn termini di export, il Chieftain \u00e8 andato all'Iran durante il regno di Reza Pahlevi. 705 carri del modello Mk 3/3 e 187 Mk 5 vennero ordinati per l'esercito iraniano gi\u00e0 nel 1971. Altri 100 veicoli circa erano del tipo recupero o gettaponte, praticamente le uniche varianti sullo scafo Chieftain.\nVisto che ancora non bastava per le esigenze dello Shah, allora venne messo mano al FV 4030, un Chieftain con un nuovo motore, un turbodiesel da 1200\u00a0hp, che gli dava un rapporto potenza-peso di almeno 20:1. Esso venne denominato Shir (Leone) \u20131, e 225 mezzi avrebbero dovuto essere consegnati all'Iran. Altri mezzi, chiamati Shir-2, avrebbero dovuto seguire, stavolta con una nuova corazzatura in materiali stratificati/compositi, la cosiddetta corazzatura Chobham, sviluppata dagli omonimi laboratori britannici e modello per gli sviluppi in ambito occidentale. 1225 veicoli erano in ordine, portando cos\u00ec la produzione per gli iraniani a oltre 2300 carri, ma l'ordine venne bloccato dalla rivoluzione del 1979 che cacci\u00f2 lo Shah dall'Iran e con l'arrivo al potere di Khomeini, fece congelare gli ordini per gli \"Shir\".\nGli Shir-1 vennero riciclati nel modello 'Khalid', che venne consegnato alla Giordania in 278 esemplari, con l'IFCS e il motore da 1200\u00a0hp\nL'Iran utilizz\u00f2 ampiamente i Chieftain nella guerra contro l'Iraq. I Chieftain si dimostrarono pericolosissimi per i blindati iracheni, e anche i T-62 avevano molti problemi a distruggerli con colpi frontali, nonostante la potenza dei loro cannoni U5TS ad anima liscia (i T-62 erano carri da 40 tonnellate mentre i Chieftain da 55, e quindi la corazzatura era dimensionata in rapporto al peso). La precisione e la potenza dei colpi dei Chieftain erano devastanti per i loro avversari.\nTuttavia, nel 1981 parteciparono ad un'offensiva dell'esercito iraniano e subirono una grave sconfitta contro i T-62 di una divisione irachena, che li circondarono e spararono loro ai fianchi, decimandoli. Fu solo grazie all'intervento dell'aviazione che gli iraniani riuscirono a limitare i danni. Durante gli anni di guerra, gli iracheni catturarono parecchi Chieftain per riutilizzarli contro il nemico. Infine i T-72, introdotti nel conflitto in quantit\u00e0 crescenti, dimostrarono finalmente di disporre di proiettili abbastanza potenti anche per i Chieftain. Esistono foto di torrette di tali mezzi con buchi di entrata e di uscita fatti dalle munizioni APFSDS da 125\u00a0mm.\nNel frattempo, gli inglesi volevano dei carri di nuova generazione e si rivolsero ad un mezzo che era gi\u00e0 praticamente pronto: proprio lo Shir-2, che divenne con poche modifiche il Challenger: praticamente una versione con corazza Chobham e motore turbodiesel del Chieftain Mk 5.\nIl Kuwait ordin\u00f2 nel 1971 150 carri Mk 5/5K (Kuwait, con modifiche tropicalizzanti).\nI Chieftain britannici sono stati tutti messi in riserva."}
{"id": "558602", "revid": "442418", "url": "https://it.wikipedia.org/wiki?curid=558602", "title": "Presidenti dell'Uzbekistan", "text": "I Presidenti dell'Uzbekistan (O\u02bbzbekiston Respublikasi Prezidenti) dalla nascita della Repubblica Uzbeka (1991) ad oggi sono i seguenti."}
{"id": "558603", "revid": "1318658", "url": "https://it.wikipedia.org/wiki?curid=558603", "title": "Arrondissement di Lesparre-M\u00e9doc", "text": "L\"arrondissement\" di Lesparre-M\u00e9doc \u00e8 una suddivisione amministrativa francese, situata nel dipartimento della Gironda e nella regione della Nuova Aquitania.\nComposizione.\nL\"arrondissement\" di Lesparre-M\u00e9doc, dal 2006, raggruppa 51 comuni in 5 cantoni:"}
{"id": "558606", "revid": "125253914", "url": "https://it.wikipedia.org/wiki?curid=558606", "title": "Presidente della Repubblica d'Armenia", "text": "Il Presidente della Repubblica di Armenia () \u00e8 il capo di Stato e il garante dell'indipendenza e dell'integrit\u00e0 territoriale dell'Armenia eletto per un solo mandato di sette anni dall'Assemblea nazionale armena.\nPoteri del Presiedente della Repubblica d'Armenia.\nIn seguito al referendum costituzionale del 6 dicembre 2015 con cui sono stati approvati alcuni emendamenti alla Costituzione, l'Armenia \u00e8 diventata una repubblica parlamentare e i poteri del presidente sono stati significativamente ridotti.\nIn particolare, il capo dello Stato non ha pi\u00f9 il diritto di sciogliere l'Assemblea nazionale se non nei casi stabiliti dalla Costituzione ed \u00e8 chiamato a promulgare le leggi entro 21 giorni dalla loro approvazione parlamentare; su proposta del Primo ministro, pu\u00f2 modificare la composizione dell'esecutivo.\nPolitica estera.\nI poteri del Presidente dell'Armenia sulla politica estera sono stati ridotti. Il Presidente della Repubblica nei casi stabiliti dalla legge e su proposta del Governo conclude e ratifica trattati internazionali, nomina e ritira, su suggerimento del Primo ministro, rappresentanti diplomatici in stati esteri e organizzazioni internazionali, accetta lettere di credenziali e revoca dei rappresentanti diplomatici di Stati esteri e organizzazioni internazionali.\nIl Presidente della Repubblica, su proposta del Governo della Repubblica d'Armenia, nei casi e nell'ordine stabiliti dalla legge, approva, sospende o ritira la firma da trattati internazionali ledono gli interessi dello Stato.\nForze armate.\nIl Presidente della Repubblica, su suggerimento del Primo ministro, nei casi e nei modi prescritti dalla legge, nomina e licenzia il personale di comando supremo delle Forze armate e di altre truppe, e anche, su suggerimento del Primo Ministro, nei casi e nelle procedure prescritte dalla legge, conferisce i massimi gradi militari.\nIl Presidente non \u00e8 pi\u00f9 il Comandante Supremo delle Forze Armate dell'Armenia, e in caso di guerra questi poteri vengono conferiti al Capo del Governo della Repubblica d'Armenia.\nIl presidente, cos\u00ec come il presidente del parlamento, non fa parte del nuovo Consiglio di sicurezza.\nLista dei Presidenti della Repubblica d'Armenia.\nI presidenti dell'Armenia dal 1991 ad oggi sono i seguenti."}
{"id": "558610", "revid": "1318658", "url": "https://it.wikipedia.org/wiki?curid=558610", "title": "Reazione periciclica", "text": "Con il termine reazione periciclica si intende una reazione chimica concertata, cio\u00e8 che avviene attraverso un unico stadio senza formazione di intermedi, caratterizzata da uno stato di transizione ciclico. Ne esistono vari tipi.\nCicloaddizioni.\nLe cicloaddizioni sono reazioni in cui due molecole condensano con un riarrangiamento di elettroni \u03c0 a dare un ciclo. Tra queste ci sono la reazione di Diels-Alder la cicloaddizione 1,3 dipolare e la cicloaddizione 2+2 fotochimica.\nCicloaddizione di Diels-Alder.\nAvviene fra un diene e un dienofilo (un alchene). I 3 legami \u03c0 presenti nei reagenti si sono convertiti in un legame \u03c0 e 2 legami \u03c3. Dato che i legami semplici sono ad energia pi\u00f9 bassa, il sistema si \u00e8 stabilizzato. La reazione viene attivata termicamente e a seconda dei sostituenti che i due reagenti portano sono necessarie temperature pi\u00f9 o meno alte.\nSe i substrati hanno dei sostituenti, sono possibili diverse orientazioni per l'attacco. In generale \u00e8 favorito l'attacco in cui i sostituenti del dienofilo siano dalla parte del diene (attacco endo). Il tipo di attacco determiner\u00e0 la stereochimica dei prodotti.\nGli orbitali coinvolti nella reazione sono l'HOMO (orbitale pieno a pi\u00f9 alta energia) del diene e il LUMO (orbitale vuoto a pi\u00f9 bassa energia) del dienofilo. Questo fatto si spiega con la teoria degli Orbitali Molecolari; l'interazione HOMO-LUMO, infatti, porta al maggior guadagno energetico possibile, poich\u00e9 i due elettroni dell'HOMO terminano nell'orbitale molecolare di legame, lasciando vuoto quello di antilegame. Una interazione HOMO-HOMO, invece, porterebbe due elettroni nell'orbitale di antilegame, destabilizzando la struttura.\nLe due molecole si dispongono una sopra all'altra, con i piani paralleli in una interazione che viene chiamata \"supra-supra\", oppure \"sovrapposizione suprafacciale\" in questo modo, infatti ci pu\u00f2 essere sovrapposizione dei lobi di ugual segno degli orbitali delle due molecole e quindi legame\nCicloaddizioni 1,3 dipolari.\nSono reazioni tra un dipolo che pu\u00f2 essere rappresentato da vari tipi di molecole ed un dipolarofilo, un alchene che portano alla formazione di cicli a 5 termini. Sono reazioni molto utili per la sintesi di composti eterociclici.\nCicloaddizioni [2+2] fotochimiche.\nSono reazioni che avvengono per attivazione fotochimica tra due alcheni a dare derivati del ciclobutano.\nReazioni elettrocicliche.\nSono reazioni che portano alla ciclizzazione di un sistema \u03c0 lineare coniugato, anche la reazione inversa porta lo stesso nome. Sono reazioni stereospecifiche, cio\u00e8 diversi stereoisomeri di partenza portano a diversi prodotti stereoisomeri. Queste reazioni possono essere innescate sia termicamente che fotochimicamente (mediante radiazione UV). I prodotti di queste reazioni hanno stereochimica diversa in funzione del tipo di innesco.\nPer anni si cerc\u00f2 di dare una spiegazione di questo comportamento, ma solo grazie alla teoria degli orbitali molecolari \u00e8 stato possibile razionalizzare il dato sperimentale. Si considera il sistema di orbitali molecolari \u03c0, ed in particolare l'orbitale HOMO (orbitale pieno ad energia pi\u00f9 alta) e l'orbitale LUMO (orbitale vuoto ad energia pi\u00f9 bassa), la rotazione che porta alla ciclizzazione deve portare i lobi degli orbitali dello stesso segno a sovrapporsi e nel caso in figura di sei elettroni \u03c0 questo pu\u00f2 avvenire solo con un movimento disrotatorio. Tale movimento, nel caso dell'alchene E,Z,E in figura porta i sostituenti ad essere dalla stessa parte (\"syn\")\nSe invece la reazione viene attivata fotochimicamente (gli elettroni vengono eccitati popolando l'orbitale LUMO), affinch\u00e9 si possa avere la sovrapposizione degli orbitali terminali \u00e8 necessario un movimento conrotatorio che nel caso dell'alchene in figura porta i sostituenti ad essere dalla parte opposta (\"anti\").\nQueste stesse considerazioni si possono adattare a tutti i polieni coniugati a numero dispari di doppi legami. Per i Polieni coniugati a numero pari di doppi legami le considerazioni sono opposte, in quanto la simmetria degli orbitali HOMO e LUMO si inverte.\nTrasposizioni sigmatropiche.\nIn queste reazioni si ha la migrazione di un legame semplice da un'estremit\u00e0 della molecola all'altra. Queste reazioni prendono il nome di [\"i\",\"j\"] sigmatropiche, dove \"i\" e \"j\" sono due numeri che stanno ad indicare gli atomi coinvolti nei due frammenti del sistema \u03c0 che si viene a creare come stato di transizione.\nDa un punto di vista sintetico le reazioni sigmatropiche pi\u00f9 utili sono la Cope e la Claisen, entrambe [3,3]-sigmatropiche, che riguardano rispettivamente gli 1,5-esandieni e gli allil vinil eteri.\nVoci correlate.\nCategorie di reazioni pericliche\u02d0"}
{"id": "558611", "revid": "1005847", "url": "https://it.wikipedia.org/wiki?curid=558611", "title": "Capi di Stato dell'Azerbaigian", "text": ""}
{"id": "558613", "revid": "533647", "url": "https://it.wikipedia.org/wiki?curid=558613", "title": "Traduzioni della Bibbia in altre lingue", "text": "Secondo dati del 2004 forniti dall'Alleanza Biblica Universale la Bibbia \u00e8 stata tradotta per intero o parzialmente in 2.355 lingue. Le lingue principali del mondo sono 3.000, ma se ne contano fino a 6.700. Sempre nel 2004 l'Alleanza Biblica Universale sta coordinando la traduzione in circa 600 lingue."}
{"id": "558617", "revid": "1522738", "url": "https://it.wikipedia.org/wiki?curid=558617", "title": "Presidenti del Kazakistan", "text": ""}
{"id": "558619", "revid": "1318658", "url": "https://it.wikipedia.org/wiki?curid=558619", "title": "Arrondissement di Blaye", "text": "L\"arrondissement\" di Blaye \u00e8 una suddivisione amministrativa francese, situata nel dipartimento della Gironda e nella regione della Nuova Aquitania.\nComposizione.\nL\"arrondissement\" di Blaye raggruppa, dal 2006, 65 comuni in 5 cantoni:"}
{"id": "558621", "revid": "31886", "url": "https://it.wikipedia.org/wiki?curid=558621", "title": "Notazioni matematiche", "text": "In matematica le formule rivestono grande importanza: molti risultati si possono esprimere con una sola formula. Ha quindi grande importanza la scelta delle notazioni: come in tutte le discipline ed in tutti gli ambienti culturali \u00e8 importante il linguaggio utilizzato per registrare e comunicare fatti e idee.\nMolti simboli derivano da abbreviazioni di parole e sono motivati dalla opportunit\u00e0 di evitare con la concisione i lunghi giri di frase dispersivi. Talvolta lo stesso simbolo assume pi\u00f9 significati (ad esempio l'apice non sempre indica derivazione). Altre volte pi\u00f9 notazioni sono associate allo stesso significato (come nel caso della trasposizione)."}
{"id": "558622", "revid": "367445", "url": "https://it.wikipedia.org/wiki?curid=558622", "title": "FIBA Americas", "text": "La FIBA Americas \u00e8 l'organo che governa la pallacanestro nelle Americhe, ed una delle cinque Zone della Federazione Internazionale Pallacanestro (insieme ad Africa, Asia, Europa, e Oceania).\n\u00c8 una associazione internazionale, fondata l'11 ottobre 1975, che riunisce al momento 44 federazioni nazionali di pallacanestro in America.\nLa sede della FIBA Americas \u00e8 situata a San Juan, Porto Rico.\nRuolo.\nCome organo di governo, \u00e8 responsabile del controllo e dello sviluppo della pallacanestro in America.\nInoltre, promuove, supervisiona e dirige le competizioni asiatiche a livello di club e di squadre nazionali, e gli arbitri americani internazionali.\nLe decisioni pi\u00f9 importanti vengono prese dalla Board of FIBA Americas che consiste di 25 persone elette dalle federazioni nazionali. La Board of FIBA Americas si riunisce due volte all'anno, ed \u00e8 l'organo esecutivo che rappresenta tutte le 44 federazioni che sono membri della FIBA Americas.\nTutte le 44 federazioni si incontrano una volta all'anno alla Assemblea Generale della FIBA Americas."}
{"id": "558626", "revid": "110157", "url": "https://it.wikipedia.org/wiki?curid=558626", "title": "Presidenti del Kirghizistan", "text": "I presidenti della Repubblica del Kirghizistan si sono avvicendati a partire dal 1990."}
{"id": "558628", "revid": "327773", "url": "https://it.wikipedia.org/wiki?curid=558628", "title": "Misura per misura", "text": "Misura per misura (\"Measure for Measure\") \u00e8 una commedia di William Shakespeare, scritta nel 1603.\nA volte quest'opera viene catalogata anche come \"problem play\" (cio\u00e8 \"opera problematica\") in quanto ha in s\u00e9 sia elementi di commedia che di tragedia.\nTrama.\nVincenzo, Duca di Vienna, afferma di voler lasciare la citt\u00e0 per svolgere una missione diplomatica e incarica Angelo, reputato da tutti un uomo austero e casto, di governare in sua vece.\nClaudio, un giovane gentiluomo, \u00e8 fidanzato con Giulietta, che per\u00f2 rimane incinta prima del matrimonio. Il giovane deve comparire davanti ad Angelo e, pur provandosi disposto a sposare Giulietta, viene condannato a morte. Lucio, amico di Claudio, fa perci\u00f2 visita alla sorella di quest'ultimo, Isabella, novizia in un convento, e le chiede di intercedere presso Angelo: Isabella ottiene di essere ricevuta da Angelo, e gli chiede la grazia per il fratello. Angelo accetta, ma a una condizione: egli liberer\u00e0 Claudio se Isabella accetter\u00e0 di avere un rapporto sessuale con lui, dandogli la sua verginit\u00e0. Isabella rifiuta, e decide di andare a visitare Claudio in prigione, consigliandogli di prepararsi alla morte.\nIl Duca per\u00f2 non ha affatto lasciato la citt\u00e0. Travestito da frate, col nome di Fra' Ludovico, \u00e8 in grado di vedere come vanno le cose, e soprattutto di rendersi conto del modo di governare di Angelo. Il Duca (che Isabella crede un vero frate) diventa confidente di Isabella e le propone due sotterfugi per mandare in fumo i progetti di Angelo: quest'ultimo avrebbe dovuto sposare Mariana, ma si \u00e8 rifiutato di farlo una volta saputo che la dote della ragazza era stata persa in un naufragio. Isabella perci\u00f2 dovr\u00e0 dire ad Angelo che acconsente, ma alla condizione che l'incontro si svolga nel buio pi\u00f9 totale. Isabella esegue quanto suggerito; ma al suo posto manda invece Mariana, che ha un rapporto sessuale con Angelo, convinto di averlo avuto con Isabella.\nAngelo ritira la parola data, e manda un messaggio alla prigione dicendo che vuole che Claudio venga decapitato. Il Duca dapprima cerca di far giustiziare un altro prigioniero, ma senza risultato; infine Angelo viene accontentato: ma la testa che viene portata ad Angelo non \u00e8 quella di Claudio, bens\u00ec quella di un pirata, morto quel giorno stesso di febbre maligna. L'opera si conclude con il \"ritorno\" del Duca a Vienna, dove si fa riconoscere nel corso del processo sollevato per le accuse che Isabella e Mariana hanno sporto contro Angelo, e condanna Angelo a morte. Mariana per\u00f2 chiede al Duca di avere piet\u00e0: egli decide cos\u00ec di graziare Angelo, a patto per\u00f2 che sposi Mariana.\nIl Duca quindi propone a Isabella di sposarlo, ma lei non risponde. Al silenzio di Isabella vengono date diverse interpretazioni; la pi\u00f9 comune \u00e8 che si tratti di un assenso.\nUn intreccio secondario riguarda Lucio, amico di Claudio, che \u00e8 solito diffamare il Duca nelle sue conversazioni col frate, e nell'ultimo atto diffama invece il frate parlando col Duca. Ne consegue che Vincenzo ne rimane costernato, e mette Lucio nei guai quando si scopre che il Duca e il frate sono la stessa persona. La sua punizione, come per Angelo, \u00e8 l'obbligo di contrarre matrimonio, nel suo caso con la prostituta Kate Keepdown.\nOrigini.\nFonti.\nLa fonte principale dell'opera \u00e8 costituita dall'opera \"Promos e Cassandra\" di George Whetstone.\nWhetstone a sua volta si \u00e8 ispirato all'opera \"Hecatommithi\" di Giambattista Cinzio, a cui anche Shakespeare si \u00e8 ispirato non solo per \"Misura per misura\" ma anche per l'Otello.\nIl titolo dell'opera, che appare in una battuta di dialogo tra due personaggi, potrebbe essere ispirato dal Vangelo secondo Matteo: \"perch\u00e9 col giudizio con cui giudicate sarete giudicati, e con la misura con la quale misurate sarete misurati\".\nCommento.\nPersonaggi.\nIsabella \u00e8 una giovane novizia che deve affrontare una decisione difficile quando suo fratello viene condannato a morte per fornicazione. Isabella non approva le azioni del fratello, tuttavia chiede che gli venga salvata la vita.\nVincenzo, il duca, si traveste da frate e si fa chiamare Ludovico per osservare quanto avviene in sua assenza. Il nome \"Vincentio\" (\"Vincenzo\") appare solo nella lista dei personaggi dell'\"in folio\" del 1623.\nClaudio \u00e8 fratello di Isabella. Viene condannato a morte per aver messo incinta una ragazza prima di sposarla.\n\u00c8 il vicario del duca. Sostituisce il Duca nel momento della sua assenza ed \u00e8 quindi lui che dovr\u00e0 scegliere le sorti di Claudio e proporr\u00e0 a Isabella di avere un rapporto sessuale con lui in cambio della vita del fratello, ma non mantiene la parola data.\nEscalo \u00e8 un uomo anziano, fedele al Duca.\nLucio viene descritto da Shakespeare come un \"fantastico\", in quanto si devono a lui gli elementi della commedia. \u00c8 un amico di Claudio, che cerca di aiutare.\n\u00c8 la fidanzata di Angelo. I due avrebbero dovuto sposarsi, ma quando Angelo viene a sapere che la dote di Mariana \u00e8 andata perduta durante un naufragio nel quale \u00e8 morto anche il fratello di Mariana, rinuncia alle nozze.\n\u00c8 la proprietaria di un bordello di Vienna.\nGomito \u00e8 il capoguardia di citt\u00e0 incaricato di arrestare coloro che commettono reati sessuali.\nNel parlare usa spesso delle paronimie, che costituiscono un elemento comico dell'opera.\n\u00c8 un \"clown\" che lavora per Madonna Strafatta.\n\u00c8 l'innamorata di Claudio, incinta di suo figlio.\nTemi.\nL'opera affronta molti temi, anche contrapposti, come la lussuria e la devozione, altruismo ed egoismo, piet\u00e0 e rabbia, politica ed etica e, infine, giustizia e compassione.\nPrima rappresentazione italiana.\nLa prima rappresentazione in Italia risale al 22 dicembre 1957, quando il testo (tradotto da Salvatore Quasimodo) fu rappresentato dal Teatro Stabile di Genova con regia di Luigi Squarzina e Renzo Ricci, Enrico Maria Salerno, Franco Parenti e Valeria Valeri nei ruoli principali."}
{"id": "558630", "revid": "775372", "url": "https://it.wikipedia.org/wiki?curid=558630", "title": "Presidenti del Tagikistan", "text": "I Presidenti del Tagikistan () dalla nascita della Repubblica del Tagikistan, nel 1991, ad oggi sono i seguenti:"}
{"id": "558638", "revid": "1543377", "url": "https://it.wikipedia.org/wiki?curid=558638", "title": "Cantone di Aigre", "text": "Il Cantone di Aigre era una divisione amministrativa dell'arrondissement di Confolens. Fino al 2007 ha fatto parte dell'arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558640", "revid": "1104133", "url": "https://it.wikipedia.org/wiki?curid=558640", "title": "Echoes of Sufi Dances", "text": "Echoes of Sufi Dances \u00e8 un album in lingua inglese del cantautore italiano Franco Battiato, pubblicato nel 1985 in Italia dalla EMI e negli Stati Uniti d'America dalla Capitol Records.\nDell'album usc\u00ec nello stesso anno una versione cantata in spagnolo intitolata Ecos de danzas sufi.\nDescrizione.\nL'album fu un tentativo di portare alla fama Franco Battiato nei paesi anglosassoni. Furono pertanto tradotti i brani pi\u00f9 celebri del periodo pop del cantautore siciliano. Le canzoni precedenti all'album \"Mondi lontanissimi\", furono riarrangiate in chiave elettronica per uniformarle ai pezzi pi\u00f9 recenti.\n\"Up patriots to arms\", la canzone d'apertura, venne adattata in inglese dalla cantante Marva Jan Marrow. Il brano inizia con una telefonata di una donna americana che racconta di stare ascoltando un disco di un cantautore italiano.\nParte di \"Lover's Season\" venne poi riproposta da Battiato durante il tour 1997 a supporto de \"L'imboscata\", cantata dalla corista Nicole Walker Smith.\nL'album non ebbe per\u00f2 grande successo sul suolo americano, a causa di una promozione pressoch\u00e9 nulla. Inizialmente era prevista una tourn\u00e9e statunitense di Battiato, ma venne annullata all'ultimo per permettere all'artista di concentrarsi sulla composizione dell'opera \"Genesi\".\nAltro motivo dell'insuccesso furono le traduzioni fin troppo letterali, che rendevano i testi forzati. Anni dopo Battiato commenter\u00e0:\n\"Ecos de danzas sufi\".\nDell'album \u00e8 uscita una versione cantata in spagnolo intitolata Ecos de danzas sufi. Anch'essa contiene nove brani tra i pi\u00f9 famosi del cantautore del periodo 1980-85 riscritti in castigliano. Rispetto alla versione inglese, include i tre brani \"Centro de gravedad\", \"Cucurrucuc\u00fa\" e \"Sentimiento nuevo\" al posto di \"The King of the World\", \"Temporary Road\" e \"I Want to See You as a Dancer\". L'edizione spagnola \u00e8 stata venduta in Argentina col titolo Sentimiento Nuevo."}
{"id": "558643", "revid": "226458", "url": "https://it.wikipedia.org/wiki?curid=558643", "title": "Cantone di Angoul\u00eame-Est", "text": "Il Cantone di Angoul\u00eame-Est era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Angoul\u00eame."}
{"id": "558651", "revid": "834", "url": "https://it.wikipedia.org/wiki?curid=558651", "title": "Cingalese", "text": ""}
{"id": "558652", "revid": "226458", "url": "https://it.wikipedia.org/wiki?curid=558652", "title": "Cantone di Angoul\u00eame-Nord", "text": "Il Cantone di Angoul\u00eame-Nord era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Angoul\u00eame."}
{"id": "558655", "revid": "226458", "url": "https://it.wikipedia.org/wiki?curid=558655", "title": "Cantone di Angoul\u00eame-Ovest", "text": "Il Cantone di Angoul\u00eame-Ovest era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Angoul\u00eame."}
{"id": "558656", "revid": "1272592", "url": "https://it.wikipedia.org/wiki?curid=558656", "title": "FIBA Oceania", "text": "La FIBA Oceania \u00e8 l'organo che governa la pallacanestro in Oceania, ed una delle cinque Zone della Federazione Internazionale Pallacanestro (insieme con Africa, America, Asia, e Europa).\n\u00c8 una associazione internazionale, fondata il 3 ottobre 1967, che riunisce al momento 22 federazioni nazionali di pallacanestro in Oceania.\nLa sede della FIBA Oceania \u00e8 situata a Gold Coast, Australia.\nRuolo.\nCome organo di governo, \u00e8 responsabile del controllo e dello sviluppo della pallacanestro in Oceania.\nInoltre, promuove, supervisiona e dirige le competizioni asiatiche a livello di club e di squadre nazionali, e gli arbitri oceaniani internazionali.\nLe decisioni pi\u00f9 importanti vengono prese dalla Board of FIBA Oceania che consiste di 25 persone elette dalle federazioni nazionali. La Board of FIBA Oceania si riunisce due volte all'anno, ed \u00e8 l'organo esecutivo che rappresenta tutte le 22 federazioni che sono membri della FIBA Oceania.\nTutte le 22 federazioni si incontrano una volta all'anno alla Assemblea Generale della FIBA Oceania."}
{"id": "558658", "revid": "110157", "url": "https://it.wikipedia.org/wiki?curid=558658", "title": "Primi ministri dell'Azerbaigian", "text": "Il primo ministro dell'Azerbaigian \u00e8 il ministro pi\u00f9 importante del governo azero e, come prevede la Costituzione, \"sovrintende alle attivit\u00e0 regolari del Governo e coordina il lavoro dei ministri.\" Il primo ministro \u00e8 designato dal presidente dell'Azerbaigian ma pu\u00f2 essere rimosso in seguito al voto di sfiducia del Parlamento.\nPer questo l'ufficio di presidente \u00e8 considerato pi\u00f9 importante di quello di primo ministro.\nL'ufficio di primo ministro \u00e8 stato istituito per la prima volta nel 1918 con la creazione della Repubblica Democratica dell'Azerbaijan, per poi essere abolito durante il periodo sovietico.\nL'ufficio venne reintrodotto nel 1990 in seguito alla dichiarazione d'indipendenza dell'Azerbaigian dall'Unione Sovietica."}
{"id": "558659", "revid": "226458", "url": "https://it.wikipedia.org/wiki?curid=558659", "title": "Cantone di Aubeterre-sur-Dronne", "text": "Il Cantone di Aubeterre-sur-Dronne era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558660", "revid": "226458", "url": "https://it.wikipedia.org/wiki?curid=558660", "title": "Cantone di Blanzac-Porcheresse", "text": "Il Cantone di Blanzac-Porcheresse era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558662", "revid": "173414", "url": "https://it.wikipedia.org/wiki?curid=558662", "title": "Magnetoterapia", "text": "La magnetoterapia (o elettromagnetoterapia) \u00e8 un genere di terapia alternativa che utilizza campi magnetici di vario genere. Coloro che attuano questa pratica affermano che sottoporre determinate parti del corpo a bassi campi magnetici prodotti da magneti produrrebbe effetti benefici sulla salute.\nTuttavia non vi \u00e8 alcuna prova scientifica che la terapia con magneti o con elettromagneti sia efficace o produca effetti sulle funzioni nervose, sulla crescita cellulare, sul flusso sanguigno, sulla frattura ossea o sul dolore. Anche i noti studi rinascimentali di Paracelso sui pretesi effetti su epilessia, diarrea ed emorragia non paiono confermati da riscontri scientifici.\nLa magnetoterapia non va confusa con lo studio e l'eventuale applicazione degli effetti che campi magnetici di forte intensit\u00e0 hanno sul corpo umano.\nStoria.\nLo studio delle interazioni dei campi magnetici con la salute umana \u00e8 di origini antichissime per quanto l'effetto dei magneti permanenti sulla vita umana abbia una valenza molto limitata e pi\u00f9 che altro psicologica.\nI primi riferimenti compiuti nell'utilizzo di magneti permanenti per la cura di patologie umane possono essere fatti risalire al mesmerismo della fine '700, inizio '800. Dimostrata l'infondatezza degli effetti terapeutici vantati da Franz Anton Mesmer la magnetoterapia per lungo tempo \u00e8 stata considerata appannaggio soprattutto di ciarlatani. La ricerca \u00e8 comunque proseguita, soprattutto dopo la Seconda guerra mondiale, focalizzandosi sugli effetti biologici dei campi elettrici e magnetici. Alcune ricerche hanno attribuito a campi magnetici a bassa energia un effetto benefico nei processi di riparazione dei tessuti. L'eventuale effetto biologico non \u00e8 chiaramente distinto dagli effetti soprattutto termici indotti da campi elettromagnetici prodotti da radiofrequenza o analoghe onde elettromagnetiche.\nUn salto in avanti in questo campo fu compiuto grazie agli studi sulle propriet\u00e0 elettrochimiche e piezoelettriche dei tessuti e nella introduzione di strumenti di indagine basati su forti campi magnetici, risonanza magnetica nucleare, di cui si \u00e8 dovuto cercare eventuali effetti collaterali positivi o negativi.\nTipologie di applicazione.\nSi possono distinguere tre tipi di magnetoterapia:\nMagnetoterapia statica.\nLa magnetoterapia basata sui campi magnetici statici, a campo stabile, \u00e8 considerata una pseudoscienza, sia perch\u00e9 non \u00e8 una teoria plausibile e conciliabile con la fisica e con la biologia, sia per la mancanza di effetti positivi accertati per la salute.\nL'emoglobina \u00e8 debolmente diamagnetica ed \u00e8 respinta dai campi magnetici. I magneti usati sono tuttavia troppo deboli in termini di forza per avere un minimo effetto misurabile sul flusso del sangue.\nIn magnetoterapia la forza del campo magnetico (induzione magnetica) viene espressa in Gauss:\nIl flusso magnetico viene espresso come prodotto tra l'induzione magnetica e l'area della superficie perpendicolare all'induzione magnetica, e la sua unit\u00e0 di misura \u00e8 il Weber: 1 Weber = 1 Newton / Amp\u00e9re \u00b7 metro\nI magneti utilizzati in magnetoterapia a campo stabile vengono classificati in base all'intensit\u00e0 magnetica:\nGeneralmente la durata dei magneti \u00e8 illimitata, salvo quelli in ferrite o deliberate operazioni di surriscaldamento del magnete a temperature prossime, pari o superiori al punto di Curie dei materiali di cui sono composti (sempre superiori a 300 \u00b0Celsius).\nElettromagnetoterapia.\nMagnetoterapia a bassa frequenza.\nLa magnetoterapia a bassa frequenza consiste nell'applicare, tramite un solenoide attraversato da una corrente elettrica pulsante (cio\u00e8 composta esclusivamente di semionde dello stesso segno), un campo elettromagnetico. Viene indicata anche con l'acronimo PEMF, dall'inglese \"pulsed electromagnetic fields\".\nI sostenitori della pratica evidenziano l'importanza che avrebbe la costanza delle applicazioni nel determinare la sua efficacia e sostengono che la magnetoterapia a bassa frequenza, dal momento che agirebbe a livello cellulare, creando un micromassaggio interno ad ogni cellula che faciliterebbe l'eliminazione dei rifiuti metabolici, sarebbe utile nell'ambito di una vasta casistica, in particolare laddove i tessuti siano pi\u00f9 ricchi d'acqua.\nI sostenitori della pratica la ritengono a loro dire indicata in casi artrite, artrosi, asma, atrofia muscolare, cefalea, distorsioni, fratture, osteoartropatia e prostatite, e controindicata in caso di cancro; tuttavia non vi \u00e8 alcuna evidenza scientifica o clinica della sua presunta efficacia.\nTecnica.\nL'apparecchiatura utilizzata \u00e8 costituita da uno stadio oscillatore che eroga un'onda quadra o rettangolare la cui frequenza \u00e8 selezionabile o fissa, solitamente tra i 5 e i 100 Hertz. Lo stadio oscillatore \u00e8 comandato da un timer, che consente di programmare la durata dell'applicazione, e a sua volta pilota uno stadio di potenza, generalmente costituito da uno o pi\u00f9 mosfet, che consente di inviare una corrente dell'ordine di almeno 1 ampere nel solenoide utilizzato per generare il campo magnetico.\n\u00c8 utile che sia presente anche un sensore ad effetto Hall per verificare l'effettiva presenza del campo magnetico, e la sua polarit\u00e0.\nMagnetoterapia ad alta frequenza.\nLa \"magnetoterapia ad alta frequenza\", nota anche come magnetoterapia a radio frequenza, si basa sull'emissione di onde radio di frequenze comprese tra i 18 e i 900\u00a0MHz in brevi impulsi. I sostenitori affermano che tali onde radio avrebbero la capacit\u00e0 di migliorare la risposta immunitaria delle singole cellule, aiutandole a ritrovare un opportuno \"equilibrio\". Inoltre, sempre a loro dire e senza che tali risultati siano stati dimostrati in letteratura scientifica, la magnetoterapia ad alta frequenza fluidificherebbe il sangue, migliorando la circolazione, e attenuerebbe le infiammazioni. Secondo i sostenitori della magnetoterapia gli impulsi di AF avrebbero inoltre la caratteristica di ripristinare la corretta polarizzazione della membrana cellulare aiutando la cellula a superare uno stato di eccessiva depolarizzazione.\nAnche per questa versione della magnetoterapia, non esistono n\u00e9 prove scientifiche n\u00e9 cliniche di efficacia.\nTecnica.\nLa magnetoterapia ad alta frequenza consiste nell'applicare onde radio a larghissimo spettro, da pochi MegaHertz fino al Ghz, con potenze intorno ad 1 W, in impulsi brevissimi (90-100 microsecondi) ripetuti da 40 a 2500 volte al secondo. Quindi, per esemplificare, una frequenza impulsiva di 2500\u00a0Hz corrisponde a un'erogazione di alta frequenza di 100 microsecondi seguita da una pausa di 300, con un duty cycle del 25%.\nUtilizzo.\nA volte erroneamente confusa con il biomagnetismo o con la elettrostimolazione, la magnetoterapia avrebbe, secondo i sostenitori, numerosi campi e numerose modalit\u00e0 di applicazione, ma opererebbe principalmente nella regolarizzazione dell'equilibrio elettrochimico della cellula e restaurando la corretta permeabilit\u00e0 della membrana cellulare; a questo fine le zone interessate da patologie muscolari, articolari, ossee e tissutali in genere, verrebbero sottoposte a irradiazioni mirate.\nLa magnetoterapia \u00e8 controindicata per i portatori di stimolatori cardiaci pacemaker e apparecchiature elettroniche in quanto potrebbe interferire con esse, e secondo i praticanti sarebbe controindicata in presenza di patologie neoplastiche, in quanto ne accelererebbe lo sviluppo, potrebbe avere effetti di vasodilatazione e viene sconsigliata in caso di insufficienza coronarica, disturbi ematologici o vascolari, alterazioni funzionali organiche, psicopatologie, epilessia, alcune malattie infettive, micosi, iperfunzione tiroidea, sindromi endocrine, tubercolosi e gravidanza.\nStudi sull'efficacia e critiche.\nNel 2002 un report della \"National Science Foundation\" evidenzi\u00f2 come la magnetoterapia non abbia basi scientifiche.\nLe affermazioni di numerosi venditori della magnetoterapia si basano su un linguaggio pseudoscientifico e New Age, e non sono supportate da risultati scientifici o studi clinici.\nLa maggior parte delle critiche concettuali mosse nei confronti della magnetoterapia sono relative ai seguenti aspetti:\nIn un test randomizzato condotto dall'\"Energy Medicine Developments, Inc.\" e pubblicato in \"Alternative Therapies in Health and Medicine\" nel 2003 si sostiene che l'elettromagnetismo abbia avuto \"piccoli\" effetti benefici in pazienti con sclerosi multipla anche se gli stessi autori segnalano che i risultati avrebbero la necessit\u00e0 di essere replicati per essere presi in considerazione. Nel 2006/2007 una review sistematica condotta dalla Cochrane Collaboration non riscontr\u00f2 alcuna prova che la terapia elettromagnetica fosse utile nella cura di lesioni da pressione o di ulcera varicosa."}
{"id": "558667", "revid": "226458", "url": "https://it.wikipedia.org/wiki?curid=558667", "title": "Cantone di Chalais", "text": "Il Cantone di Chalais era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558671", "revid": "1555966", "url": "https://it.wikipedia.org/wiki?curid=558671", "title": "Giubbe rosse (album)", "text": "Giubbe Rosse \u00e8 il primo album dal vivo di Franco Battiato, pubblicato dalla EMI Italiana nel 1989.\nDell'album venne pubblicata anche un'edizione contenente alcune tracce in lingua spagnola, destinata al mercato iberico.\nDescrizione.\nL'album raccoglie registrazioni della sezione invernale del \"Fisiognomica Tour\" nei teatri d'Italia, Francia e Spagna, con brani che attraversano tutta la carriera del cantautore siciliano (anni sessanta esclusi), dalla sperimentazione al periodo pop. Raggiunse il decimo posto in classifica.\nNon essendo riportato il nome di Battiato sul fronte copertina (c'\u00e8 scritto \"La EMI italiana \u00e8 abbastanza lieta di presentare il primo album dal vivo del cantautore siciliano\"), per non confondere l'acquirente venne applicato sul cellophane esterno un adesivo rosso che chiariva la paternit\u00e0 dell'album.\nLa traccia \"Giubbe rosse\" \u00e8 inedita e presente in versione studio.\nIl brano \"Alexander Platz\", composto nel 1978 per Alfredo Cohen con il titolo \"Valery\", venne portato al successo da Milva nel 1981. \n\"Lettera al governatore della Libia\" \u00e8 cantata in duetto con Giuni Russo, interprete originale del brano, all'interno dell'album \"Energie\" (1981).\n\"Mesopotamia\" \u00e8 una versione leggermente modificata del brano \"Che cosa rester\u00e0 di me\" scritta da Battiato per l'album \"Dalla/Morandi\" (1988) di Lucio Dalla e Gianni Morandi, e cantata da quest'ultimo. Era gi\u00e0 stata pubblicata nella versione spagnola di \"Fisiognomica\", uscita l'anno prima.\nNel 2020 \u00e8 stata pubblicata un'edizione speciale con tre brani aggiuntivi provenienti dalla versione spagnola dell'album. La copertina \u00e8 stata rivisitata da Francesco Messina che ha aggiunto un filtro rosso su tutto il dipinto originale tranne che per quattro piccoli riquadri che evidenziano gli strumenti musicali presenti nell'immagine.\nEdizione spagnola.\n\"Giubbe rosse\" \u00e8 stato pubblicato con lo stesso titolo in una versione alternativa destinata al mercato spagnolo. Si distingue dall'edizione originaria per la copertina, in cui viene indicato il nome di Battiato.\n\"Casaca Roja\", \"Alexander Platz\", \"Carta al gobernador de Libia\", \"Yo quiero verte danzar\" e \"Y te vengo a buscar\" sono cantate con i testi in spagnolo adattati da Grazia Sanna. \"Mesopotamia\" \u00e8 in lingua italiana, dato che la versione in spagnolo era gi\u00e0 uscita l'anno prima.\nPer un errore di trascrizione, sull'etichetta dell'edizione vinile \"Sequenze e frequenze\" \u00e8 indicata come \"Sequence e Frequence\"."}
{"id": "558672", "revid": "287204", "url": "https://it.wikipedia.org/wiki?curid=558672", "title": "Cantone di La Couronne", "text": "Il Cantone di La Couronne \u00e8 una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 4 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "558673", "revid": "767487", "url": "https://it.wikipedia.org/wiki?curid=558673", "title": "Andrea Bernini", "text": "Carriera.\nBernini arriva in Serie A indossando la maglia della per due stagioni, dal 1999 al 2001 (sono le uniche disputate da lui in massima serie), segnando anche due reti nello stesso incontro in un - 2-0 ad un certo Gianluigi Buffon della stagione 2000-01).\nSuccessivamente passa alla , dove resta per 2 stagioni in Serie B, conquistando nel 2002-03 la promozione in Serie A, che tuttavia non gli vale la conferma per la stagione successiva. Passa quindi al Napoli e poi al Perugia.\nNel 2005 \u00e8 l'unico giocatore a rimanere nella societ\u00e0 umbra dopo il fallimento, e dalla stagione 2005/2006, per 3 stagioni, fu il capitano del Perugia, in Serie C1.\nA Perugia Bernini divent\u00f2 l'idolo della tifoseria, in primis per essere stato l'unico giocatore rimasto nella squadra dopo il fallimento, e poi anche per la grinta e voglia che metteva in campo ogni volta che veniva chiamato in causa.\nNella stagione 2006-2007 arriva persino a segnare il gol vittoria nel derby tra Perugia e del 10 dicembre del 2006, episodio che lo render\u00e0 ancora pi\u00f9 amato dai perugini.\nLa stagione 2007-2008 si rivela per il capitano una stagione molto difficile: infatti non riesce a trovare spazio, e colleziona solo 11 presenze.\nNel mercato di gennaio viene ceduto quindi al Lecco, sempre in Serie C1, ma nell'altro girone, col quale a fine stagione retrocede in C2 (ma poi ripescato in C1) dopo la sconfitta ai playout contro la Paganese.\nNell'estate 2009 viene ingaggiato dalla Sangiovannese in Lega Pro Seconda Divisione.\nDopo essere rimasto svincolato al termine della stagione 2010-2011, il centrocampista scende di categoria per giocare con la Castelnuovese, squadra militante nell'Eccellenza Toscana dichiarando di non aver ancora intenzione di abbandonare l'attivit\u00e0 agonistica.\nDopo due stagioni con la Castelnuovese decide di ritirarsi. Il 5 giugno 2013 diviene il nuovo tecnico del Figline.\nNel marzo 2016 segue Fraschetti (suo ex allenatore alla Sangiovannese) come vice-allenatore al Cuneo dove rimane fino al termine del campionato.\nNell'estate 2016 diventa allenatore della Sangiovannese in Serie D, restando in carica fino al 23 febbraio 2017 quando viene esonerato."}
{"id": "558674", "revid": "767487", "url": "https://it.wikipedia.org/wiki?curid=558674", "title": "Cantone di Gond-Pontouvre", "text": "Il Cantone di Gond-Pontouvre \u00e8 una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 4 comuni di:"}
{"id": "558678", "revid": "92723", "url": "https://it.wikipedia.org/wiki?curid=558678", "title": "Pier Francesco Fiorentino", "text": "Biografia.\nFiglio del pittore fiorentino Bartolomeo di Donato, ricevette la prima educazione artistica proprio nella bottega del padre.\nA venticinque anni fu ordinato prete: \u00e8 infatti conosciuto anche come Pier Francesco Prete.\nSi form\u00f2 nella cerchia di Benozzo Gozzoli e con lui lavor\u00f2 a San Gimignano e Certaldo nel corso degli anni sessanta del Quattrocento.\nNel febbraio 1475 lavor\u00f2 insieme al Ghirlandaio alla decorazione di una volta nella navata centrale del Duomo di San Gimignano.\nNello stesso anno realizz\u00f2 una tavola con una \"Madonna in trono col Bambino tra i santi Matteo apostolo, Guglielmo eremita, Barbara e Sebastiano\"per la Cappella di San Guglielmo nella Collegiata di Empoli; l'opera adesso \u00e8 esposta nel Museo attiguo alla Collegiata.\nOpere.\nTra le opere dell'artista sono:\nCuriosamente il nostro artista ha realizzato anche due immagini che sono oggi venerate come miracolose: una si trova presso il Santuario di Santa Maria Assunta a Pancole, San Gimignano, e l'altra a Villamagna di Volterra presso l'oratorio della Madonna della neve.\nNon sappiamo con certezza la data della morte, \u00e8 certo per\u00f2 che trascorse l'ultimo decennio del XV secolo nella Valdelsa.\nLe opere a San Gimignano.\nUn primo documento datato 14 febbraio 1475 ci informa che l'Operaio della Collegiata di San Gimignano aveva pagato i pittori Domenico e Piero da Firenze per la decorazione ad affresco di una volta della navata centrale. Solitamente \"Domenico\" viene identificato con Domenico Ghirlandaio, mentre \"Piero\" viene riferito al nostro pittore.\nUn secondo documento datato 20 febbraio 1477 ci segnala che Pier Francesco aveva affrescato tutta la navata centrale decorandola con bande orizzontali di marmi bianchi e neri e con figure di profeti, tranne la prima crociera dove erano figure di Taddeo di Bartolo e quella che sovrasta il presbiterio, decorata in seguito (1501 - 1502) da Bastiano Mainardi.\nDatata tra gli anni sessanta e settanta del Quattrocento \u00e8 invece una \"Crocifissione\" affrescata da Pier Francesco nella chiesa di Santa Lucia a Barbiano a pochi chilometri da San Gimignano. Alcune figure sono fortemente influenzate, se non derivate, da quelle presenti nelle celebri \"Storie della vita di sant'Agostino\" affrescate poco prima da Benozzo Gozzoli nella chiesa di Sant'Agostino, sempre a San Gimignano: questo porta alla datazione precedentemente espressa.\nTommaso Cortesi, domenicano, nel 1477 aveva commissionato a Pier Francesco Fiorentino una \"Madonna in trono tra i Santi Giusto e Tommaso\", adesso nel Museo Civico della citt\u00e0, per la chiesa di San Giusto della quale era rettore. Questo spiega il perch\u00e9 siano stati scelti Giusto e Tommaso quali santi da affiancare alla Madonna: al primo era intitolata la chiesa, mentre il secondo era un chiaro riferimento a colui che aveva commissionato l'opera.\nSempre nel Museo civico della citt\u00e0, sempre frutto dello stesso committente, sempre realizzata da Pier Francesco \u00e8 una \"Madonna col Bambino in trono tra i Santi Bartolomeo e Antonio Abate\" recante la seguente iscrizione: La tavola, che ancora conserva l'originale cornice, proviene dalla cappella rurale di Monti, presso San Gimignano.\nNel 1494 firma e data la pala d'altare per la chiesa di Sant'Agostino a San Gimignano: . Si tratta di una Madonna in trono col Bambino e otto santi, pi\u00f9 un committente inginocchiato in preghiera.\nL'affresco miracoloso di Pancole, San Gimignano.\nSi tratta di un affresco con una \"Madonna con Bambino\" a mezza figura. Gi\u00e0 creduto opera del Beato Angelico, viene variamente datato tra il 1475 e il 1499.\nL'affresco oggi si trova all'interno del Santuario di Maria Santissima Madre della Divina Provvidenza, a Pancole (comune di San Gimignano) ed \u00e8 grandemente venerato: il 2 maggio 1668 una fanciulla muta dalla nascita riacquist\u00f2 la parola dopo che aveva scoperto questa immagine in un antico tabernacolo viario sepolto da rovi e spine.\nTante persone accorse sul posto, invocando Maria, ottennero grazie. La devozione crebbe a tal punto che gi\u00e0 nel 1670 era stata edificata una chiesa a protezione dell'immagine sacra.\nGli affreschi nel Palazzo Pretorio a Certaldo.\nNel 1483 Pier Francesco fu chiamato a Certaldo dal Vicario Alberto di Antonio di Niccol\u00f2 per realizzare nuovi affreschi nel Palazzo Pretorio e restaurarne alcuni rovinati nel 1479, allorquando tutto il borgo era stato messo a ferro e fuoco dalle truppe senesi, unite a quelle del Duca di Calabria nella guerra contro Firenze.\nA Volterra.\nPier Francesco affresc\u00f2 nel Palazzo dei Priori a Volterra un \"Crocifisso e santi\", datato 1490, in cima a una ripida scalinata che immette nella Sala del Maggior Consiglio. La datazione scaturisce dalla lettura di un'iscrizione molto lacunosa: . Nell'affresco vediamo il Crocifisso al centro, perno della composizione, con ai lati, sulla sinistra la Madonna e inginocchiato san Francesco d'Assisi, mentre sulla destra san Giovanni Evangelista e inginocchiato san Giovanni Battista.\nA Villamagna di Volterra, nell'Oratorio della Madonna della Neve, si conserva un venerato affresco raffigurante una \"Madonna in trono col Bambino\", staccato e in seguito riportato su tavola, di mano del nostro pittore. L'oratorio della Madonna della neve fu costruito tra la fine del XVII e l'inizio del XVIII secolo per ospitare il venerato affresco fino ad allora ospitato in un tabernacolo. La festa della Madonna della neve si celebra il 5 di agosto. Inoltre presso lo stesso oratorio si celebra anche la festa della Madonna del Ringraziamento o della Madonna del tifo, la seconda domenica di ottobre: la popolazione di Villamagna nel XIX secolo essendo assediata da una violenta epidemia di tipo, fece voto di venerazione e di ringraziamento alla Madonna della neve, se fossero stati risparmiati; e cos\u00ec fu.\nLo Pseudo Pier Francesco Fiorentino.\nFrederick Mason Perkins (\"Nuovi appunti sulla Galleria Belle Arti di Siena\", \"La Balzana\", II, 1928, pp.\u00a0183 \u2013 203) coni\u00f2 questo appellativo nel 1928, sotto il quale riun\u00ec un cospicuo gruppo di opere che Bernard Berenson (\"The Florentine Painters of the Renaissance\", New York - London, 1900, pp.\u00a0132 \u2013 134) aveva attribuito a Pier Francesco Fiorentino. Anche il Berenson in seguito accetter\u00e0 questa correzione.\nSi ritiene che lo Pseudo Pier Francesco sia stato un pittore attivo a Firenze nella seconda met\u00e0 del Quattrocento e titolare di un'attiva bottega dalla quale uscivano per lo pi\u00f9 copie di tavole devozionali, desunte principalmente da opere di Filippo Lippi e Pesellino.\nDi quanto appena detto, abbiamo un esempio in Palazzo Medici, nella celebre Cappella dei Magi di Benozzo Gozzoli: sull'altare in luogo dell\"'Adorazione\" di Filippo Lippi, che oggi si trova a Berlino (Staatliche Museen), si trova proprio una copia antica eseguita dallo Pseudo Pier Francesco Fiorentino. \nAltro esempio di questo \u00abfecondo pittore della seconda met\u00e0 del '400 che ha ricalcato le orme di Filippo Lippi\u00bb lo troviamo alla Pinacoteca Comunale di Gubbio nella tavola fiorentina \"Madonna col Bambino e San Giovannino\" "}
{"id": "558679", "revid": "110157", "url": "https://it.wikipedia.org/wiki?curid=558679", "title": "Priozersk", "text": "Priozersk (\u041f\u0440\u0438\u043e\u0437\u0435\u0440\u0441\u043a in russo, fino al 1948 nota in finlandese come \"K\u00e4kisalmi\", in svedese \"Kexholm\") \u00e8 una citt\u00e0 della Russia, di circa 20.000 abitanti, che sorge sulle rive del fiume Vuoska e del Lago Ladoga, attualmente \u00e8 il capoluogo del Priozerskij rajon.\nStoria.\nFondata nel 1143, \u00e8 sempre stata al centro di lotte per il suo possesso da parte di svedesi, finlandesi e russi. Nella cittadina si conservano la Fortezza di Korela e, secondo alcuni studiosi, .\nFin dal medioevo, Priozersk era nota come Korela ai russi, e come K\u00e4kisalmi ai careli e ai finnici. La citt\u00e0 era parte di una regione della Repubblica di Novgorod. I registri delle tasse di Novgorod dell'anno 1500, elencano 183 case a Korela, da cui si pu\u00f2 stimare una popolazione di 1500-2000 abitanti. Gli svedesi catturarono due volte Korela: nel 1578, per 17 anni, e nel 1611, per 100 anni.\nContea di Kexholm.\nNell'Impero Svedese, la fortezza era chiamata Kexholm, da cui la denominazione di Contea di Kexholm per l'intero distretto. La Russia si assicur\u00f2 definitivamente questo territorio nel corso della Grande Guerra del Nord, anche se il nome svedese della citt\u00e0 venne mantenuto, come Keksgol'm (\u041a\u0435\u043a\u0441\u0433\u043e\u043b\u044c\u043c). La popolazione era per\u00f2 stata pi\u00f9 volte decimata da guerre e disastrosi incendi (1300, 1580, 1634, 1679), e quando, nel 1800, venne istituito il primo tribunale della citt\u00e0, la popolazione era di soli 400 abitanti.\nNel 1812, a seguito della formazione del Granducato di Finlandia, tre anni prima all'interno dell'Impero Russo, lo zar Alessandro I incorpor\u00f2 Kexholm insieme al resto della Vecchia Finlandia nella nuova regione autonoma. K\u00e4kisalmi era la pi\u00f9 piccola citt\u00e0 della provincia di Viipuri. La crescita della citt\u00e0 venne favorita dalla costruzione della ferrovia fra San Pietroburgo e Hiitola nel 1917.\nIl 30 novembre 1939 ebbe inizio la Guerra d'Inverno, con l'attacco sovietico. Dopo aspre battaglie, la Finlandia fu costretta a cedere K\u00e4kisalmi, insieme all'intera Carelia finlandese all'Unione Sovietica, con il trattato di pace firmato a Mosca il 13 marzo 1940. Nel corso della Guerra di Continuazione, dal 1941 al 1944, la Finlandia riguadagn\u00f2 K\u00e4kisalmi ed altri territori, ceduti nel 1940 ai sovietici, la popolazione torn\u00f2 a ricostruire la citt\u00e0, ma fu nuovamente evacuata alla fine della seconda guerra mondiale.\nNell'ultimo anno di sovranit\u00e0 finlandese, il 1939, K\u00e4kisalmi aveva una popolazione di 5083 abitanti. Intorno alla citt\u00e0 vi era l'omonima zona agricola, con una popolazione di 5100 persone. La minoranza Ortodossa contava 946 persone, e circa 100 abitanti dichiaravano di parlare come lingua madre lo svedese, il russo o il tedesco. La popolazione totale era di 11129 persone.\nAlla fine della seconda guerra mondiale la citt\u00e0 \u00e8 stata ceduta alla Russia dalla Finlandia ed ha assunto la denominazione attuale, ultima di una lunga serie; la citt\u00e0 infatti si chiam\u00f2 Korela (\u041a\u043e\u0440\u0435\u043b\u0430) fino al 1611, Kexholm (\u041a\u0435\u043a\u0441\u0433\u043e\u043b\u044c\u043c) nei periodi 1611\u20131918 e 1940\u201348 e K\u00e4kisalmi (\u041a\u044f\u043a\u0438\u0441\u0430\u043b\u043c\u0438) nel periodo 1918\u20131940.\nNel 1948, K\u00e4kisalmi venne ridenominata Priozersk, come altre citt\u00e0 e comunit\u00e0 annesse dalla Finlandia all'oblast' di Leningrado nel 1947. I nuovi nomi dati nel 1948 non avevano alcun collegamento con i nomi storici, eccetto Vyborg. La nuova Priozersk venne popolata con abitanti del tutto nuovi, soprattutto russi, bielorussi e ucraini, dall'Unione Sovietica, che sono ancora oggi la maggioranza della popolazione locale.\nI bastioni e le torri della vecchia Fortezza Korela sono situati sulla riva del fiume Vuoksi, visibile arrivando in citt\u00e0 da San Pietroburgo. Nella Fortezza ha sede un piccolo museo della storia della citt\u00e0 e della regione."}
{"id": "558684", "revid": "1564499", "url": "https://it.wikipedia.org/wiki?curid=558684", "title": "Hyria", "text": "Hyria era una citt\u00e0 di cultura greca della Messapia, vicina alla Magna Grecia, corrispondente all'attuale citt\u00e0 di Oria. \nOccupava una posizione strategica al centro tra Brindisi e la polis di Taranto.\nLe origini.\nProbabilmente i fondatori della citt\u00e0 furono i Greci nel secondo millennio a.C. (secondo Erodoto, furono i Cretesi), di ritorno dalla sfortunata campagna in terra siceliota, a fondare alcuni siti nel versante occidentale messapico dando vita a un processo protourbano. Il centro messapico \u00e8 stato spesso in guerra con la Polis di Taranto con alterne fortune. \nIl dominio romano.\nDopo la sottomissione alla Repubblica romana il centro messapico venne privato di tutti i diritti politici e ridotto a municipio sottoposto a Roma. Solo nel 90 a.C. i diritti politici furono estesi a tutti gli abitanti della penisola. Travolta e distrutta durante invasioni barbariche lascia il posto alla citt\u00e0 medievale di \"Uria\"."}
{"id": "558694", "revid": "226458", "url": "https://it.wikipedia.org/wiki?curid=558694", "title": "Cantone di Hiersac", "text": "Il Cantone di Hiersac era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558698", "revid": "1543377", "url": "https://it.wikipedia.org/wiki?curid=558698", "title": "Cantone di Mansle", "text": "Il Cantone di Mansle era una divisione amministrativa dell'arrondissement di Confolens. Fino al 2007 ha fatto parte dell'arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558701", "revid": "226458", "url": "https://it.wikipedia.org/wiki?curid=558701", "title": "Cantone di Montbron", "text": "Il Cantone di Montbron era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558702", "revid": "767487", "url": "https://it.wikipedia.org/wiki?curid=558702", "title": "Lista di divinit\u00e0 buddhiste", "text": ""}
{"id": "558705", "revid": "2220313", "url": "https://it.wikipedia.org/wiki?curid=558705", "title": "Tex e il signore degli abissi", "text": "Tex e il signore degli abissi \u00e8 un film western del 1985, diretto da Duccio Tessari e interpretato da Giuliano Gemma, William Berger e Carlo Mucari.\nIl film \u00e8 la trasposizione di una storia a fumetti del famoso ranger \"Tex Willer\", che parte con l'albo intitolato \"El Morisco\", prosegue con \"Sierra Encantada\" e termina appunto con \"Il signore dell'abisso\" (albi dal n. 101 al 103), scritta da Giovanni Luigi Bonelli e disegnata da Guglielmo Letteri.\nIl film, che doveva essere l'episodio pilota di una serie televisiva mai realizzata, si rivel\u00f2 un \"flop\" dal punto di vista commerciale e venne giudicato una cattiva trasposizione del fumetto.\nTrama.\nLa storia si basa sul ritrovamento di misteriose pietre verdi da parte degli indiani. Queste pietre hanno la capacit\u00e0, se colpiscono un uomo, di mummificarlo e renderne il corpo duro come roccia.\nTex e i suoi fedeli amici devono riuscire a rintracciare il misterioso stregone che riesce a procurarsi queste pietre, e sconfiggerlo per sempre.\nProduzione.\nTex Willer venne creato in Italia nel 1948 ed \u00e8 diventato uno dei personaggi dei fumetti pi\u00f9 famosi e longevi del Paese. I tentativi di adattare la serie a fumetti di \"Tex\" al cinema apparvero gi\u00e0 verso la fine degli anni sessanta. Tra questi, Sergio Bonelli stava lavorando a un adattamento con Charlton Heston (Tex) e Jack Palance (Kit) presi in considerazione per i ruoli. Bonelli contatt\u00f2 i registi Tonino Valerii ed Enzo G. Castellari per avviare delle trattative. Valerii ricord\u00f2 di essere stato contattato da Gianluigi Bonelli nei primi anni settanta. L'idea piacque a Valerii, ma scopr\u00ec che Bonelli voleva realizzare un film in cui avrebbe gestito personalmente i costumi e cambiato la storia a proprio piacimento, facendo naufragare il progetto.\nNei primi anni ottanta, Duccio Tessari si fece carico del film, inizialmente concepito come episodio pilota di una serie televisiva prodotta dalla Rai. Per il ruolo di Tex venne scelto Giuliano Gemma, che in passato aveva lavorato con Tessari in diversi film, tra cui \"Una pistola per Ringo\", \"Arrivano i titani\", \"Kiss Kiss... Bang Bang\" e \"I bastardi\". Il regista e gli sceneggiatori si concentrarono su tre storie dei fumetti \"Tex\" con venature fantastiche. Queste erano \"El Morisco\", \"Sierra Encantada\" e \"Il signore dell'abisso\", scritte da Bonelli e disegnate da Guglielmo Letteri.\nLe riprese del film si sono svolte tra maggio e giugno 1985 in Italia e Spagna.\nDistribuzione.\n\"Tex e il signore degli abissi\" \u00e8 stato distribuito nei cinema italiani nel 1985. Lo storico di cinema Roberto Curti ha scritto che il film \u00e8 stato \"devastato\" dalla critica e ha avuto incassi deludenti al botteghino. Il progetto originario della serie televisiva non \u00e8 mai stato realizzato.\nCritica.\nI maggiori difetti furono attribuiti alla scelta, per il ruolo di Tex, di Giuliano Gemma, attore prestante, ma dal volto sottile e poco idoneo a raffigurare il personaggio, e al mantenimento di molte espressioni e vocaboli propri del fumetto, che nel film avrebbero dovuto essere sostituiti da un linguaggio pi\u00f9 semplice e asciutto.\nLa trasposizione in pellicola di un fumetto come Tex, popolarissimo e nell'immaginario dei lettori gi\u00e0 perfetto nella sua realizzazione tramite immagini statiche (nei volti, negli atteggiamenti dei personaggi e nelle dinamiche di svolgimento delle storie), sarebbe stata in ogni caso difficile. In effetti fu probabilmente per questo motivo che il regista, l'esperto Duccio Tessari, e la produzione decisero di realizzare il film attraverso sequenze statiche, in modo da rendere allo spettatore il film come se fosse un fumetto.\nLa realizzazione risult\u00f2 inevitabilmente perdente nei confronti del fumetto, ma \u00e8 improbabile che una trasposizione pi\u00f9 dinamica avrebbe ottenuto migliori risultati. Considerazioni simili valgono anche per la non eccelsa qualit\u00e0 degli effetti speciali (anche quelli pi\u00f9 elementari) e per le interpretazioni dei protagonisti che non potevano, per i motivi gi\u00e0 esposti, che essere inadeguati a rendere i personaggi originali. Di fatto il film non venne apprezzato neanche dallo stesso Giovanni Luigi Bonelli che, in qualit\u00e0 di ideatore e sceneggiatore del fumetto, sperava in un risultato migliore."}
{"id": "558707", "revid": "226458", "url": "https://it.wikipedia.org/wiki?curid=558707", "title": "Cantone di Montmoreau-Saint-Cybard", "text": "Il Cantone di Montmoreau-Saint-Cybard era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558712", "revid": "767487", "url": "https://it.wikipedia.org/wiki?curid=558712", "title": "Cantone di La Rochefoucauld", "text": "Il Cantone di La Rochefoucauld era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558713", "revid": "125425250", "url": "https://it.wikipedia.org/wiki?curid=558713", "title": "Gaznevada", "text": "I Gaznevada sono stati un gruppo musicale bolognese attivo tra la fine degli anni settanta e la fine degli anni ottanta. Come per altri gruppi della scena bolognese, Skiantos, Hi-Fi Bros e Confusional Quartet, il gruppo si form\u00f2 nel fermento culturale del Movimento del '77 che in quella citt\u00e0 era particolarmente influente. Il loro sound era inizialmente una miscela di Punk rock, No wave e New Wave, e nella seconda met\u00e0 della loro carriera si mossero sempre pi\u00f9 verso sonorit\u00e0 pop e commerciali, sviluppando una particolare forma di italo disco.\nStoria.\n1977-1979: Dalla nascita al Bologna Rock.\nIl gruppo si forma a Bologna verso la fine del 1977 nell'ambito della scena musicale locale e come evoluzione del Centro d'Urlo Metropolitano, formazione rock movimentista autrice di un unico brano \"Mamma dammi la benza\" (album: \"Sarabanda\" etichetta: \"Humpty Dumpty\" produzione: Radio Alice), registrato in Fonoprint e pubblicato su cassetta in occasione del Convegno sulla Repressione del settembre 1977. Nel corso di questa manifestazione si esibiscono dal vivo con il brano \u201cMamma dammi la benza\u201d dando vita a quello che verr\u00e0 definito il \u201cRock demenziale\u201d e che vedr\u00e0 negli Skiantos i maggiori esponenti del genere.\nIl loro ritrovo \u00e8 la casa occupata, in Via Clavature 20 a Bologna denominata \"Traumfabrik\", nome ideato dal fumettista Filippo Scozzari che diviene ben presto una sorta di Factory frequentata da fumettisti, disegnatori, scrittori, musicisti, fotografi e video maker, nonch\u00e9 sede del fan-club della band..\nDue mesi dopo l'esibizione al Convegno sulla Repressione, nel novembre del 1977, di ritorno da un viaggio a Londra di alcuni componenti della band, il gruppo decide di cambiare il nome in \"Gaznevada\", ispirandosi ad un racconto di Raymond Chandler dal titolo Nevada Gas. La formazione originaria era costituita da sette elementi: Alessandro Raffini (Billy Blade), Ciro Pagano (Robert Squibb), Giorgio Lavagna (Andy Droid, successivamente Andrew Nevada), Marco Dondini (Bat Matic), Gianpietro Huber (Johnny Tramonta) e Gianluca Galliani (Nico Gamma). Nei primi anni frequenti sono i fraintendimenti ideologici da parte della sinistra italiana, che non vedeva di buon occhio l'ondata punk che stava investendo l'Italia di allora e i Gaznevada che con spirito situazionista ostentavano vestiti neri, spille e catene, non ne furono immuni..\n\u00c8 di questo periodo, marzo 1978, il concerto \u201cGaznevada sing Ramones\u201d, svoltosi per tre serate consecutive al Punkreas di Bologna, uno scantinato nel centro storico della citt\u00e0, nel quale la band si esib\u00ec suonando per ore solo \u201ccover\u201d dei brani dei Ramones con brevi pause tra un pezzo e l\u2019altro come sui dischi originali, senza sosta e a ritmo velocizzato rispetto ai brani della band americana.. Fu proprio in quell\u2019occasione che furono avvicinati dal neo-produttore Oderso Rubini che propose loro di registrare una serie di brani inediti, alcuni gi\u00e0 eseguiti dal vivo, e che furono registrati negli studi, approntati in un garage della centrale via San Felice a Bologna, della neonata Harpo\u2019s Bazar, poi Italian Records. Nel marzo del 1979 viene pubblicato il primo album dei Gaznevada su supporto cassetta k7 e dal titolo \u201cGaznevada\u201d. Da li a breve Gianluca Galliani abbandona la band.\nIl 2 aprile 1979 i Gaznevada partecipano al \"Bologna Rock\", un festival che si svolse al palasport di Bologna e che vide sul palco i migliori gruppi dell'allora scena punk rock e new wave bolognese. Fra questi vi erano Windopen, Luti Chroma, Skiantos, Bieki, Naphta, Confusional Quartet, Andy J. Forest, Frigos e Cheaters\nNella primavera del 1979, anche Huber abbandona il gruppo e viene sostituito al basso da Marco Bongiovanni (Chainsaw Sally, in seguito Marco Nevada)\nCon l\u2019arrivo del nuovo bassista i Gaznevada tornano in studio per registrare, nell\u2019autunno del 1979, il loro primo singolo: Nevadagaz contenente nel lato B l\u2019inedito presentato al Bologna Rock: Blue TV set\n1980-1981: Sick Soundtrack e Dressed to Kill.\nIl secondo album \"Sick Soundtrack\" (1980), anticipato dal singolo \"Nevada Gaz/Blue TV Set\", li impone all'attenzione della critica come una band innovativa, capace di accogliere e rielaborare le nuove sonorit\u00e0 in arrivo dagli Stati Uniti e dal Regno Unito. Lo stile del disco era fatto di suoni nevrotici, sax molto ruvidi, ritmi quasi funk, influenze new wave (Talking Heads) e no wave, ma anche elettroniche, influenze rielaborate e fatte proprie in modo del tutto originale. La loro immagine noir/fantascientifica accresce la curiosit\u00e0 e il successo in alcuni ambienti della critica musicale dell'epoca e nella audience di nicchia legata alla new wave e al punk. Nel 2012 l'album \"Sick Soundtrack\" verr\u00e0 inserito da Rolling Stone Italia tra i migliori 100 dischi di rock italiano. Alle prime mille copie del 33 giri era allegato un singolo 7\" inciso su una sola facciata, con il brano \"I See My Baby Standing on a Plane\" eseguito dagli stessi Gaznevada con lo pseudonimo \"Billy Blade and the Electric Razors\", gruppo rockabilly che successivamente si esibir\u00e0 in alcune occasioni dal vivo con membri dei Gaznevada e dei Confusional Quartet. Dall\u2019album Sick Soundtrack viene anche prodotto un video per il brano \u201cShock Antistatico\u201d.\n\u00c8 di questo periodo la vignetta di Andrea Pazienza pubblicata sul Male che li ritrae in concerto su un asteroide piatto che fluttua nello spazio. Molti anni dopo, nel 2002, il regista Renato De Maria, anch\u2019egli frequentatore della Traumfabrik di quegli anni, realizzer\u00e0 il film \"Paz!\", sulla vita e l\u2019arte di Andrea Pazienza, e inser\u00ec nella colonna sonora il brano \u201cJapanese Girls\u201d estratto dall\u2019album Sick Soundtrack.\nNel 1980 Ciro Pagano (Robert Squibb), Marco Bongiovanni (Chainsaw Sally), Marco Dondini (Bat Matic) suonano rispettivamente chitarra, basso e batteria per Edoardo Bennato nel brano \"Uff\u00e0! Uff\u00e0!\", all'interno dell'album omonimo. Nello stesso anno compaiono nel film \u201cSi salvi chi vuole\u201d per la regia di Roberto Faenza con Claudia Cardinale.\nNel 1981 i Gaznevada pubblicano sempre con l'etichetta Italian Records e la produzione di Oderso Rubini il mini-LP \"Dressed to Kill\", che si pu\u00f2 considerare la continuazione del percorso musicale/artistico intrapreso dalla band con \"Sick Soundtrack\" e allo stesso tempo la sua conclusione. Il disco, ispirato all\u2019omonimo film di Brian De Palma, \u00e8 un \u201cconcept\u201d dalle influenze no wave ed elettroniche dominanti di quel periodo. L\u2019intero album sar\u00e0 registrato e mixato a Bologna negli studi della Fonoprint.\nNell\u2019estate del 1981 i Gaznevada partecipano, con vestiti e trucco ispirati ai samurai giapponesi, al festival \"Electra 1. Festival per i Fantasmi del Futuro\", che si svolse a Bologna tra il 17 e il 21 luglio e al quale, oltre ai Gaznevada parteciparono diversi artisti di spicco della scena musicale new wave internazionale: Bauhaus, DNA, Brian Eno, Peter Gordon, Chrome, The Lounge Lizards e gli italiani: N.O.I.A., Rats, Band-Aid oltre al gruppo teatrale Magazzini Criminali.\nNel 1982 Giorgio Lavagna (aka Andy Nevada) lascia la band per proseguire la sua esperienza musicale con il gruppo elettronico \u201cThe Stupid Set\u201d dei quali fu fondatore e i Gaznevada iniziano un percorso sonoro diverso, che rompe in qualche modo gli schemi con il proprio passato. Escono contemporaneamente il singolo 7\u201d \u201cRagazzi dello Spazio\u201d e il Mix 12\u201d \u201c(Black Dressed) White Wild Boys\u201d quest\u2019ultimo dalle sonorit\u00e0 funky ed entrambi cantati in italiano. Successivamente partecipano con il brano inedito \u201cDetectives\u201d che interpreteranno anche nel ruolo di attori, al musical cinematografico \u201cPirata!\u201d, per la regia di Paolo Ricagno e presentato l'anno successivo alla Biennale di Venezia.\n1983: Svolta pop e italo disco.\nLa vera svolta musicale avviene nel 1983 con il brano \u201cI.C. Love Affair\u201d contenuto nell\u2019album \u201cPsicopatico Party\u201d. Il brano, ad oggi considerato una \u201ccult track\u201d della musica clubbing, e suonata da numerosi dj di levatura internazionale, ottiene un notevole successo e proietta il gruppo nelle classifiche di vendita e di gradimento. Nel frattempo, poco dopo l\u2019uscita dell\u2019album, anche Marco Dondini (Bat Matic) abbandoner\u00e0 il gruppo sostituito da Gianni Cuoghi (ex batterista dei Confusional Quartet).\nGrazie al successo di \u201cI.C. Love Affair\u201d firmano un nuovo contratto con la casa discografica EMI e partecipano ospiti a numerosi programmi televisivi tra cui il Festivalbar. Successivamente usciranno altri due singoli \u201cSpecial Agent Man\u201d e nel 1984 \u201cTicket To Los Angeles\u201d prima di realizzare nel 1985 \u201cBack To The Jungle\u201d il primo album per la EMI. L\u2019album conteneva il brano \u201cLiving in The Jungle\u201d che fu pubblicato come singolo ed ebbe un discreto successo di vendita e di pubblico. Dal singolo venne prodotto un video per conto della RAI che divenne sigla del programma per ragazzi \u201cCartoni Magici\u201d in onda tutti i giorni su RAI1. La regia era di Renzo Martinelli e gli inserti di animazione curati da Bruno Bozzetto. \u201cLiving in the Jungle\u201d arriv\u00f2 al 1\u00ba posto nella categoria \u2018Video-clip\u2019 del mensile \u2018Musica E Dischi\u2019 e venne premiato per la sua realizzazione e gli effetti speciali. Dall\u2019album \u201cBack to the Jungle\u201d sar\u00e0 estratto anche il singolo \u201cMary is a Clerk\u201d. Lo stesso anno compaiono nel film \u201cDolce Assenza\u201d di Claudio Sestieri con Jo Champa e Sergio Castellitto. Per la colonna sonora del film realizzano anche una versione ad hoc del brano \u201cRailway Station Boy\u201d contenuto nell\u2019album \u201cBack To The Jungle\u201d. L\u2019anno successivo nel 1986 viene realizzato il singolo \u201cSex Sister\u201d primo ed unico disco interamente prodotto dai Gaznevada.\nNel 1987 con l\u2019uscita di Gianni Cuoghi e di Alessandro Raffini (Billy Blade) e l\u2019ingresso, alla voce, di Nicola Guiducci, dj e fondatore del Plastic, storico locale di Milano, la formazione subisce un\u2019ultima e definitiva variazione di organico e della band originale restano solo Ciro Pagano e Marco Bongiovanni. Lo stesso anno i Gaznevada entrano nuovamente in studio e realizzano un nuovo album per conto della CBS e prodotto da Guido Elmi, storico produttore di Vasco Rossi.\nAl termine del 1987 viene pubblicato il singolo \u201cThrill Of The Night\u201d contenuto nell'album \u201cStrange Life\u201d il quarto ed ultimo album della band in uscita nel 1988 e da cui verranno estratti altri due singoli, \u201cSometimes\u201d e \"Jimmy Boy\".\nDopo i Gaznevada.\nTerminata l\u2019esperienza Gaznevada, nel 1988, Ciro Pagano si dedicher\u00e0 a diverse produzioni nell\u2019ambito della dance e successivamente dar\u00e0 vita al gruppo techno Datura mentre Marco Bongiovanni produrr\u00e0, tra gli altri, il progetto italo house \u201d DJ H feat.Stefy\" Successivamente, dopo anni di silenzio, nel 2002 esce per la EMI Dance Factory un nuovo inedito dei Gaznevada: il singolo di matrice elettronica \u201cDance no Dance\u201d. La produzione artistica \u00e8 dei Datura mentre la copertina, che richiama la grafica di Sick Soundtrack, \u00e8 curata da Giorgio Lavagna, primo cantante del gruppo.\nNel 2020 a quarant\u2019anni dalla prima pubblicazione viene ristampato, su etichetta Italian Records, e per conto di Expanded Music, l'album \u201cSick Soundtrack\u201d in versione limitata e remasterizzata. Da li a breve viene anche pubblicata su vinile la cassetta \"Gaznevada\", primo lavoro della band."}
{"id": "558714", "revid": "104458", "url": "https://it.wikipedia.org/wiki?curid=558714", "title": "Cantone di Rouillac", "text": "Il Cantone di Rouillac \u00e8 una divisione amministrativa dell'arrondissement di Cognac. Fino al 2007 ha fatto parte dell'arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558716", "revid": "339392", "url": "https://it.wikipedia.org/wiki?curid=558716", "title": "PFC CSKA Moscow", "text": ""}
{"id": "558719", "revid": "1543377", "url": "https://it.wikipedia.org/wiki?curid=558719", "title": "Coccothraustes coccothraustes", "text": "Il frosone comune (\"Coccothraustes coccothraustes\" []) \u00e8 un uccello passeriforme della famiglia dei fringillidi. \u00c8 l'unica specie del genere Coccothraustes ().\nEtimologia.\nIl nome scientifico del frosone, \"Coccothraustes\", deriva da un non meglio identificato uccello descritto da Esichio col nome di \"\u03ba\u03bf\u03ba\u03ba\u03bf\u03b8\u03c1\u03b1\u03c5\u03c3\u03c4\u03b7\u03c2\" (\"kokkothraust\u0113s\"), nome a sua volta formato dalle parole greche \"\u03ba\u03bf\u03ba\u03ba\u03bf\u03c2\" (\"kokkos\", \"seme\") e \"\u03b8\u03c1\u03b1\u03c5\u03c9\" (\"thrau\u014d\", \"rompere\"), col significato di \"rompi-semi\", in riferimento alle abitudini alimentari di questi uccelli.\nDescrizione.\nDimensioni.\nMisura fino a 18\u00a0cm di lunghezza, con apertura alare di 29\u201333\u00a0cm ed un peso di 48-62 g: queste misure ne fanno uno dei fringillidi di maggiori dimensioni. A parit\u00e0 d'et\u00e0, le femmine hanno dimensioni leggermente minori ed aspetto pi\u00f9 slanciato rispetto ai maschi.\nAspetto.\nL'aspetto \u00e8 quello tipico degli appartenenti alla famiglia dei fringillidi, robusto e squadrato, con grossa testa che pare innestata direttamente sul tronco ed un becco tozzo ed estremamente robusto di forma conica.\nGli occhi sono grandi, rotondi e di colore castano, mentre il tipico becco \u00e8 giallastro durante l'inverno, mentre assume un colore blu metallico durante il periodo riproduttivo. Le zampe, piuttosto corte e di colore carnicino, possiedono quattro dita, di cui tre rivolte in avanti ed uno rivolto all'indietro. Il colore di fondo del piumaggio \u00e8 il marrone, che sulla testa diviene via via pi\u00f9 vivido formando un vero e proprio cappuccio di color nocciola: sul petto la colorazione invece tende a ingrigirsi e a schiarire fino a divenire biancastra sul basso ventre e sul sottocoda. Dalla nuca fino ai lati del collo \u00e8 presente una banda a forma di mezzaluna di colore grigio-argenteo, che in alcune sottospecie si continua fino a congiungersi sul petto: attorno agli occhi \u00e8 presente un orlo nero, con presenza di bavetta e mustacchi dello stesso colore attorno al becco. Le ali sono di colore bruno scuro nella parte prossimale e di colore bluastro in quella distale, con una banda di penne bianche a separare i due colori: la coda \u00e8 di colore marrone che tende a scurirsi verso la parte distale fino a divenire nera in punta e sui bordi, dove compaiono anche penne di colore bianco.\nLa femmina possiede colorazione pi\u00f9 sbiadita e tendente al grigio rispetto al maschio, con minore estensione della fascia nucale grigia e del nero attorno ad occhi e becco.\nBiologia.\nSi tratta di un uccello molto schivo e piuttosto difficile da osservare anche nelle aree in cui \u00e8 residente e molto comune, in quanto tende generalmente a muoversi con estrema circospezione ed al minimo rumore tende a rifugiarsi nel fitto della vegetazione. Si tratta di un uccello solitario, che vive fra i rami degli alberi e scende al suolo piuttosto raramente, per abbeverarsi o cercare granaglie. Al suolo questo uccello si muove saltellando: il volo \u00e8 invece molto rapido e rettilineo, sebbene sulla lunga distanza possono essere osservate traiettorie ondulatorie dalla marcata periodicit\u00e0. L'animale in volo ha una sagoma molto caratteristica grazie al corpo robusto, che fa sembrare le ali relativamente piccole in proporzione.\nSebbene non sia territoriale al di fuori del periodo riproduttivo, rispetto agli altri uccelli di pari taglia (conspecifici e non) il frosone si pone in atteggiamento dominante, reclamando per s\u00e9 i migliori posatoi per la notte e l'accesso alle fonti di cibo e acqua anche in maniera aggressiva.\nIl verso \u00e8 uno \"zic\" metallico, ripetuto a intervalli regolari e pi\u00f9 forte quando l'animale \u00e8 in volo: il frosone pu\u00f2 emettere anche un corto pigolio mentre si muove fra la vegetazione, oppure dei versi sibilanti quando eccitato o spaventato. Il canto vero \u00e8 proprio \u00e8 molto simile a verso base \u00e8 pu\u00f2 essere udito principalmente fra febbraio ed i primi del mese di giugno, sebbene sia possibile di tanto in tanto udire esemplari isolati cantare fuori epoca: il canto \u00e8 una prerogativa dei maschi, sebbene anche le femmine siano in grado di cantare.\nAlimentazione.\nIl frosone \u00e8 un uccello principalmente granivoro, che si nutre di semi, riuscendo ad aver ragione anche di quelli pi\u00f9 duri grazie al forte becco ed alla poderosa muscolatura che ad esso si associa, e che permette a questo animale di sprigionare una carica di 30/50\u00a0kg, riuscendo ad aprire in tal modo anche noccioli molto duri come quelli delle ciliegie e degli spaccasassi, che sono fra i suoi cibi preferiti. Pare verosimile che la forza sprigionata dal becco del frosone sia addirittura superiore ai 50\u00a0kg, in quanto questi uccelli riescono a spaccare anche i noccioli d'oliva, azione per compiere la quale \u00e8 necessaria una pressione compresa fra i 53 e gli 80\u00a0kg.\nAltri alimenti molto comuni del frosone sono i pinoli, i frutti del sorbo degli uccellatori e le gemme e infiorescenze di faggio: questo uccello si nutre anche gemme fresche, bacche e frutta, mentre \u00e8 raro che scenda al suolo per cercare semi e granaglie. Durante i mesi primaverili si nutre anche di larve, bruchi ed insetti, che \u00e8 in grado di catturare in volo. In generale, la dieta del frosone \u00e8 molto varia e dipende soprattutto dalla stagione di maturazione delle infruttescenze degli alberi della zona in cui questo animale vive: pertanto nei mesi estivi questi uccelli si nutrono soprattutto dei frutti e dei semi di piante quali olmo, carpine, acero e faggio, mentre a partire dall'inizio della stagione fredda ripiegano sui frutti di rosa, rosa canina e biancospino, per poi sostentarsi con ghiande e frutti di tasso durante l'inverno.\nIn corrispondenza delle fonti di cibo tendono a formarsi, soprattutto durante i mesi freddi quando esso viene a scarseggiare, piccoli gruppi di uccelli, che si tollerano a vicenda senza problemi.\nRiproduzione.\nIl periodo riproduttivo comincia verso gli inizi del mese di aprile: generalmente i frosoni portano avanti un'unica covata l'anno, ma nei luoghi e negli anni dove la stagione calda si protrae particolarmente a lungo (oppure qualora la prima covata vada perduta) essi possono portare avanti due covate.\nDurante la stagione degli amori i frosoni tendono a mostrare una territorialit\u00e0 piuttosto marcata, che segue due direttrici: una prima, consistente nella nidificazione in piccole colonie nell'ambito delle quali ciascuna coppia difende un piccolo areale attorno al proprio nido e tutte insieme si occupano della difesa dei nidi da eventuali intrusi o minacce, ed una seconda consistente in coppie che nidificano singolarmente e difendono areali anche piuttosto vasti, che possono arrivare a comprendere anche l'intero bosco nel quale il nido \u00e8 ubicato.\nDurante il corteggiamento, il maschio segue insistentemente la femmina con andamento zigzagante: generalmente la femmina reagisce in maniera ostile alle attenzioni del maschio, ma dopo un certo periodo di diffidenza comincia a mostrare interesse, cessando di fuggire e soffermandosi ad osservare l'aspirante \"partner\". Esso si posiziona a questo punto con le ali leggermente spiegate ed abbassate fino a toccare il suolo, tenendo la coda aperta. Di concerto, la femmina tiene le penne il pi\u00f9 possibile attaccate al corpo, per poi allontanarsi saltellando o volando poco lontano, col maschio che abbandona la propria posizione per seguirla: a questo punto, esso abbassa la testa verso il petto e compie una sorta di inchino, per permettere alla femmina di osservare la banda nucale grigia, per poi avvicinarsi ad essa camminando ad ali spiegate. Se la femmina acconsente all'accoppiamento, tiene il becco leggermente aperto e consente al maschio di toccarlo, mimando l'offerta di cibo.\nLa costruzione del nido avviene fra la fine di aprile ed i primi di maggio: il maschio passa alcune settimane a cercare il luogo migliore dove ubicarlo ed a visitare ripetutamente i luoghi ritenuti adatti ad iniziare la costruzione, la quale \u00e8 per\u00f2 appannaggio esclusivo della femmina, col maschio che partecipa unicamente alla collocazione delle sue prime strutture. I materiali principalmente utilizzati per costruire il nido sono steli d'erba, rametti, licheni, che vengono posizionati ed intrecciati a formare una coppa che viene foderata internamente con del pelo. Esso viene collocato a un'altezza variabile, che per\u00f2 \u00e8 generalmente compresa fra i 7 ed i 20 metri ed \u00e8 difficilmente inferiore ai 3 metri, e per la sua ubicazione vengono generalmente preferiti i grandi alberi, ma possono essere trovati nidi di frosone anche in arbusti molto frondosi.\nAll'interno del nido viene deposto un numero di uova che varia fra le 4 e le 7, con una media di 5 (mentre covate naturalmente inferiori alle 4 uova sono molto poco frequenti): esse misurano generalmente fra i 20 e i 28\u00a0mm di lunghezza e fra i 16 e i 18\u00a0mm di larghezza ed hanno una colorazione estremamente variabile, che va dall'azzurro-verdastro al grigio, con presenza di maculature scure.\nL'incubazione dura circa 12 giorni ed \u00e8 portata avanti unicamente dalla femmina, col maschio incaricato di procurarle il sostentamento: i \"pulli\" sono ricoperti da abbondante piumino bianco e possiedono bocca e lingua di colore rosa, con la parte anteriore del palato di un brillante rosso purpureo con escrescenze biancastre. Essi vengono nutriti da ambedue i genitori con insetti e larve e sono in grado d'involarsi attorno ai 10-12 giorni d'et\u00e0, sebbene i genitori continuino a prendersi cura di essi per almeno altre due settimane.\nUn frosone pu\u00f2 vivere fino a 5 anni: \u00e8 tuttavia piuttosto raro che questi uccelli riescano a vivere per pi\u00f9 di una stagione riproduttiva.\nDistribuzione e habitat.\nIl frosone ha distribuzione paleartica, in quanto \u00e8 residente in gran parte dell'Europa, dell'Asia e nel Nordafrica: in particolare, il frosone \u00e8 diffuso e residente dalla penisola iberica al Mar Caspio, a nord fino alla Scandinavia meridionale e alle isole britanniche (manca in Scozia, Irlanda e Islanda) e a sud fino in Africa del Nord (dove abita i monti dell'Atlante), in Asia Centrale (Kazakistan, Kirghizistan, Tagikistan e Afghanistan orientale) e orientale (Manciuria, Corea, Giappone settentrionale, mentre in Siberia e Kam\u010datka la specie \u00e8 presente solo d'estate). Occasionalmente, esemplari di questa specie vengono segnalati anche lungo le coste dell'Alaska, ma si tratta di visite accidentali e solitarie.\nIn Italia, il frosone \u00e8 residente nel Settentrione, in Sardegna e lungo l'arco appenninico peninsulare, mentre nel Centro-Sud ed in Sicilia la specie \u00e8 svernante.\nIl frosone popola principalmente i boschi di caducifoglie a qualsiasi quota, a patto che vi sia una presenza massiccia di alberi da frutto o dai grossi semi da cui trarre il nutrimento e di una fonte permanente d'acqua nelle immediate vicinanze: meno comune \u00e8 invece osservare questo uccello nei boschi di conifere, nelle aree scarsamente alberate ed in quelle aperte o cespugliose. Essendo la sua presenza legata alla quantit\u00e0 di cibo disponibile, in primavera ed estate esso \u00e8 quindi osservabile in querceti, lecceti, faggete, o boschi decidui misti che oltre agli alberi succitati vedano anche la presenza di frassini, olmi ed aceri, che in questo periodo maturano i propri semi: durante l'autunno, invece, il frosone si sposta verso boschi con presenza di carpini, tassi, susini e ciliegi. Colonizza anche i frutteti, i parchi ed i giardini, sebbene piuttosto raramente anche in virt\u00f9 della naturale rarit\u00e0 e diffidenza di questi uccelli.\nIl frosone \u00e8 un uccello parzialmente migratore: le popolazioni residenti nelle aree fredde possono migrare a sud per passare l'inverno in climi pi\u00f9 miti (dove non \u00e8 detto che non siano gi\u00e0 presenti popolazioni stanziali di frosone con cui i migratori possono aggregarsi ed eventualmente rimanere o farsi seguire al ritorno), per poi fare ritorno nell'areale originario. Le migrazioni possono avere anche la portata di alcune migliaia di chilometri, come dimostra il ritrovamento in Europa meridionale di uccelli inanellati in Europa centrale.\nTassonomia.\nIl frosone \u00e8 uno degli animali che vennero classificati nella prima stesura del \"Systema Naturae\" di Linneo nel 1758: lo studioso classific\u00f2 questa specie come \"Loxia coccothraustes\", accomunandola quindi ai crocieri. In seguito, la specie venne riclassificata da Pallas come rappresentante di un proprio genere, col nome di \"Coccothraustes vulgaris\", ed infine riclassificata nel XIX secolo da Richard Bowdler Sharpe, che le diede il suo nome attuale.\nIl frosone ha tradizionalmente condiviso il proprio genere di appartenenza con altre due specie, gli americani frosone dal cappuccio ed il frosone vespertino, i quali vengono per\u00f2 attualmente classificati entrambi in un genere a s\u00e9 stante, \"Hesperiphona\"; assieme ai frosoni orientali dei generi \"Mycerobas\" ed \"Eophona\" formano un clade ben definito all'interno della sottofamiglia Carduelinae, inquadrato come trib\u00f9 Coccothraustini.\nGeneralmente vengono riconosciute 6 sottospecie di frosone:\nLe varie sottospecie vengono distinte fra loro in base a differenze di taglia, colorazione e proporzioni delle varie parti del corpo."}
{"id": "558720", "revid": "226458", "url": "https://it.wikipedia.org/wiki?curid=558720", "title": "Cantone di Ruelle-sur-Touvre", "text": "Il Cantone di Ruelle-sur-Touvre era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558724", "revid": "438", "url": "https://it.wikipedia.org/wiki?curid=558724", "title": "Faber-Jackson", "text": ""}
{"id": "558729", "revid": "212348", "url": "https://it.wikipedia.org/wiki?curid=558729", "title": "Astronomi", "text": ""}
{"id": "558731", "revid": "287204", "url": "https://it.wikipedia.org/wiki?curid=558731", "title": "Relazione di Faber-Jackson", "text": "La relazione di Faber-Jackson \u00e8 una relazione empirica fra la luminosit\u00e0 formula_1 e la dispersione centrale di velocit\u00e0 formula_2 osservate nelle galassie ellittiche. La relazione \u00e8 espressa matematicamente nel modo seguente:\nformula_3, \ndove l'indice formula_4 \u00e8 prossimo a 4.\nQuesta relazione fu scoperta nel 1976 dagli astronomi Robert Earl Jackson e Sandra M. Faber, ed \u00e8 oggi diffusamente utilizzata in astronomia extra-galattica nello studio delle propriet\u00e0 delle galassie ellittiche."}
{"id": "558734", "revid": "729019", "url": "https://it.wikipedia.org/wiki?curid=558734", "title": "Arcipelago di Valaam", "text": "Larcipelago di Valaam (; ) \u00e8 un arcipelago russo situate nella parte settentrionale del lago Ladoga. Amministrativamente fa parte del Sortaval'skij rajon della Repubblica di Carelia, nel Circondario federale nordoccidentale.\nNel 2000 \u00e8 stato istituito un parco naturale nell'area dell'arcipelago (\u041f\u0440\u0438\u0440\u043e\u0434\u043d\u044b\u0439 \u043f\u0430\u0440\u043a \u00ab\u0412\u0430\u043b\u0430\u0430\u043c\u0441\u043a\u0438\u0439 \u0430\u0440\u0445\u0438\u043f\u0435\u043b\u0430\u0433\u00bb). Sull'isola principale, Valaam, si trova l'omonimo monastero.\nGeografia.\nL'arcipelago \u00e8 composto da oltre 50 isole in gran parte disabitate che distano dalla costa circa 22\u00a0km. La superficie complessiva delle isole \u00e8 di 36\u00a0km\u00b2, di cui i due terzi appartengono all'isola pi\u00f9 grande. Il punto pi\u00f9 alto dell'arcipelago, 58,2\u00a0\u00a0m, \u00e8 sulla piccola isola di Lembos, del gruppo delle Bajevye.\nLe isole.\nLe isole maggiori sono:\nTra le isole minori: Divnyj (\u0414\u0438\u0432\u043d\u044b\u0439), Emel'janov (\u0415\u043c\u0435\u043b\u044c\u044f\u043d\u043e\u0432), Golyj (\u0413\u043e\u043b\u044b\u0439), Lembos (\u041b\u0435\u043c\u0431\u043e\u0441), Lukovyj (\u041b\u0443\u043a\u043e\u0432\u044b\u0439), Moskovskij (\u041c\u043e\u0441\u043a\u043e\u0432\u0441\u043a\u0438\u0439), Nikol'skij (\u041d\u0438\u043a\u043e\u043b\u044c\u0441\u043a\u0438\u0439), Nikonovskij (\u041d\u0438\u043a\u043e\u043d\u043e\u0432\u0441\u043a\u0438\u0439), Oboronnyj (\u041e\u0431\u043e\u0440\u043e\u043d\u043d\u044b\u0439), Ovsjanyj (\u041e\u0432\u0441\u044f\u043d\u044b\u0439), Predte\u010denskij (\u041f\u0440\u0435\u0434\u0442\u0435\u0447\u0435\u043d\u0441\u043a\u0438\u0439), R\u017eanoj (\u0420\u0436\u0430\u043d\u043e\u0439), Savvatija (\u0421\u0430\u0432\u0432\u0430\u0442\u0438\u044f), Skalistyj (\u0421\u043a\u0430\u043b\u0438\u0441\u0442\u044b\u0439), Zosimy (\u0417\u043e\u0441\u0438\u043c\u044b). \nStoria.\nL'arcipelago di Valaam faceva parte del feudo di Vyborg del Regno di Svezia. Alla fine della Grande guerra del Nord nel 1721, secondo i termini del Trattato di Nystad, parte della Carelia con il feudo di Vyborg passarono alla Russia. Nel 1744 fu creato la provincia (\"gubernija\") di Vyborg. Dal 1783 al 1797 divenne governatorato (\u043d\u0430\u043c\u0435\u0441\u0442\u043d\u0438\u0447\u0435\u0441\u0442\u0432\u043e) di Vyborg. Nel 1802, il governatorato di Vyborg fu trasformato in provincia finlandese. Nel 1811, la provincia finlandese divenne parte del Granducato di Finlandia (come parte della Russia) ed ebbe il suo antico nome di \"gubernija\" di Vyborg. Al crollo dell'Impero russo e con l'indipendenza del Granducato di Finlandia nel 1917, l'arcipelago di Valaam faceva parte della Finlandia. Dopo la guerra del 1939-1940, ai sensi del Trattato di Mosca, la maggior parte del governatorato di Vyborg fu trasferita all'URSS, compreso l'arcipelago. Durante gli anni della guerra sovietico-finlandese (1941-1944), l'arcipelago fu occupato da unit\u00e0 dell'esercito finlandese fino alla conclusione con l'armistizio di Mosca nel 1944."}
{"id": "558736", "revid": "1543377", "url": "https://it.wikipedia.org/wiki?curid=558736", "title": "Cantone di Ruffec", "text": "Il Cantone di Ruffec \u00e8 una divisione amministrativa dell'arrondissement di Confolens. Fino al 2007 ha fatto parte dell'arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "558737", "revid": "640277", "url": "https://it.wikipedia.org/wiki?curid=558737", "title": "AB Pictoris", "text": "AB Pictoris (AB Pic) \u00e8 una stella variabile della costellazione del Pittore.\n\u00c8 una stella di tipo K (una nana arancione), distante circa 163 a.l., identificata come membro della giovane associazione Tucano-Orologio. Viene anche classificata come variabile BY Draconis.\nSistema planetario da AB Pictoris.\nNel 2003 e 2004 alcuni astronomi dell'ESO hanno osservato un oggetto (ora catalogato come \"AB Pictoris b\") molto vicino alla stella. Poich\u00e9 condivideva il moto proprio con AB Pictoris, si concluse che esso era fisicamente legato alla stella e con tipo spettrale stimato tra L0V e L3V. Da modelli evolutivi si \u00e8 stimata una massa compresa tra 13 e 14 volte quella del pianeta Giove, MJ. La stima di tali oggetti giovani \u00e8 per\u00f2 piuttosto difficile tanto che altri modelli indicano una massa minore, pari a 11 MJ e alcuni invece parlano addirittura di 70 MJ. L'oggetto appare simile a GQ Lupi b, anche se pi\u00f9 antico.\nLe stime sulla temperatura oscillano tra 1600 e 2400 K. Poich\u00e9 non \u00e8 chiaro se la massa dell'oggetto superi il limite delle 13 MJ necessario per innescare la fusione del Deuterio, non \u00e8 chiaro se l'oggetto sia classificabile come pianeta extrasolare o nana bruna. Se fosse una nana bruna, con una velocit\u00e0 di rotazione di 2,1 ore, sarebbe la nana bruna che ruota pi\u00f9 velocemente su se stessa conosciuta.\nProspetto.\nI dati attualmente disponibili sui componenti del sistema planetario di sono:"}
{"id": "558738", "revid": "104458", "url": "https://it.wikipedia.org/wiki?curid=558738", "title": "Cantone di Saint-Amant-de-Boixe", "text": "Il Cantone di Saint-Amant-de-Boixe era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558739", "revid": "1573940", "url": "https://it.wikipedia.org/wiki?curid=558739", "title": "Fringilla montifringilla", "text": "La peppola (\"Fringilla montifringilla\" ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"montifringilla\", deriva dall'unione delle parole latine \"mons\", \"montagna\", e \"fringilla\", \"fringuello\", con il significato di \"fringuello di montagna\", in virt\u00f9 dell'associazione di questi uccelli ai climi freddi.\nDescrizione.\nDimensioni.\nMisura 14\u201316\u00a0cm di lunghezza, per un peso di 17-30 g.\nAspetto.\nL'aspetto \u00e8 simile nel complesso a quello degli altri fringuelli, sebbene pi\u00f9 massiccio.\nLa livrea \u00e8 molto distintiva e presenta dicromatismo sessuale: i maschi, durante il periodo riproduttivo, mostrano testa nera, dorso, ali e coda dello stesso colore (con le singole penne che per\u00f2 appaiono orlate di bruno sul dorso e di rossiccio su ali e coda, con presenza sulle prime anche delle caratteristiche barrature che negli altri fringuelli appaiono di colore bianco), sottocoda, sottoala e basso ventre bianchi, gola, petto, scapole e fianchi rossicci (questi ultimi con maculatura nera). Le femmine, invece, presentano il nero dei maschi sostituito dal bruno ed il rosso dal biancastro, con le scapole di colore grigio e le orlature delle penne alari di colore bruno. In ambedue i sessi gli occhi sono bruno-nerastri e le zampe di colore carnicino, mentre il becco \u00e8 giallo e diventa nero nei maschi in amore. Durante l'inverno, la colorazione diviene pi\u00f9 pallida e smorta, specialmente nei maschi.\nBiologia.\nLa peppola \u00e8 un uccello dalle abitudini diurne, all'infuori del periodo riproduttivo passa la maggior parte del tempo spostandosi alla ricerca di cibo in stormi che contano anche diverse centinaia d'individui, talvolta in associazione con altri passeriformi come gli affini fringuelli, gli zigoli e le allodole.\nIl \u00e8 formato dalla continua ripetizione di due note ronzanti, mentre il canto \u00e8 flautato e pi\u00f9 melodioso.\nAlimentazione.\nLa dieta della peppola \u00e8 piuttosto variata e generalista: essa si compone perlopi\u00f9 di semi, granaglie, bacche ed invertebrati, in special modo farfalle e coleotteri. In caso di cibo di origine animale, questi uccelli sembrerebbero mostrarsi piuttosto selettivi riguardo alle dimensioni del cibo, tendendo a scegliere adulti sotto i 6\u00a0mm e larve sotto i 20\u00a0mm di taglia massima. Durante l'inverno la componente vegetale risulta comprensibilmente preponderante su quella animale, mentre d'estate esse tendono pi\u00f9 o meno ad equivalersi.\nRiproduzione.\nIl periodo riproduttivo va da maggio ai primi di agosto: i maschi attirano la propria compagna cantando, e le coppie si appartano dagli stormi divenendo piuttosto territoriali durante le cure parentali.\nIl nido, a forma di coppa, viene costruito dalla sola femmina intrecciando fibre vegetali alla biforcazione di un ramo a 3\u20135 m di altezza, e foderandone l'interno con materiale pi\u00f9 morbido: al suo interno, essa depone 4-9 uova che provvede a covare da sola (col maschio che si occupa di procacciare il nutrimento e tenere d'occhio i paraggi, scacciando energicamente eventuali intrusi) per due settimane. I \"pulli\", ciechi ed implumi alla nascita, vengono imbeccati da ambedue i genitori utilizzando quasi esclusivamente cibo di origine animale (aspetto caratterizzante del genere \"Fringilla\", al quale la peppola appartiene): essi sono in grado d'involarsi attorno ai 12 giorni dalla schiusa, sebbene tendano a rimanere nei pressi del nido ancora per qualche giorno prima di allontanarsene.\nDistribuzione e habitat.\nLa peppola occupa un areale estremamente vasto, che occupa gran parte dell'ecozona paleartica e, trattandosi di una specie migratoria, si pu\u00f2 suddividere in aree di svernamento ed aree di riproduzione. Le prime comprendono praticamente tutta l'Europa, i monti dell'Atlante in Nordafrica, un'ampia fascia dell'Asia centro-meridionale che va dalla penisola anatolica al Nepal, la fascia costiera della Cina (dalla penisola coreana all'alto corso del Fiume Azzurro) e il Giappone: le seconde comprendono invece un'ampia porzione dell'emisfero boreale che va dalla penisola scandinava alla Kamchatka. In Italia l'uccello \u00e8 visitatore invernale noto per non visitare gli stessi siti tutti gli anni, tuttavia sono stati segnalati rari casi di nidificazione sulle Alpi. Di tanto in tanto, esemplari isolati vengono avvistati o catturati in Nord America, specialmente nel nord-ovest del continente.\nL\"'habitat\" di questi uccelli \u00e8 rappresentato dalle aree boschive, sia a conifere che a latifoglie, con presenza di radure o spazi aperti e di fonti d'acqua dolce: in special modo durante le migrazioni, essi sembrerebbero strettamente legati alla presenza di faggi e betulle, in corrispondenza dei quali scelgono di fermarsi."}
{"id": "558740", "revid": "226458", "url": "https://it.wikipedia.org/wiki?curid=558740", "title": "Cantone di Soyaux", "text": "Il Cantone di Soyaux era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558741", "revid": "79078", "url": "https://it.wikipedia.org/wiki?curid=558741", "title": "Angelo Jacobini", "text": ""}
{"id": "558742", "revid": "226458", "url": "https://it.wikipedia.org/wiki?curid=558742", "title": "Cantone di Villebois-Lavalette", "text": "Il Cantone di Villebois-Lavalette era una divisione amministrativa dell'Arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558743", "revid": "767487", "url": "https://it.wikipedia.org/wiki?curid=558743", "title": "Volata di sacrificio", "text": "Nel gioco del baseball, la volata di sacrificio \u00e8 una manovra tattica che consente alla squadra in battuta di realizzare un punto, facendo arrivare a casa un corridore che si trova in base. \u00c8 detta \"di sacrificio\" perch\u00e9 il battitore sacrifica il proprio turno di battuta, facendosi eliminare \"al volo\", per consentire la realizzazione del punto alla propria squadra. Di contro, se riconosciuta come tale, la \"volata di sacrificio\" non viene conteggiata tra i turni di battuta del giocatore, che cos\u00ec non peggiora la propria media battuta, e contemporaneamente fa accreditare comunque un \"punto battuto a casa\" al giocatore che si \u00e8 sacrificato.\nLe volate di sacrificio vengono abbreviate in SF nelle statistiche di attacco, e in SFA (volate di sacrificio subite, \"sacrifice flys allowed\" in lingua inglese) nelle statistiche dei lanciatori.\nUna \"volata di sacrificio\" \u00e8 riconosciuta come tale quando si verificano le seguenti condizioni:\nLa categoria statistica della \"volata di sacrificio\", istituita nel 1908, non \u00e8 stata conteggiata dal 1931 al 1939, e di nuovo dal 1940 al 1954, quando \u00e8 stata definitivamente ripristinata. Il record per maggior numero di \"volate di sacrificio\" in carriera appartiene a Eddie Murray, con 128, mentre per una singola stagione \u00e8 detenuto da Gil Hodges, con 19 nel 1954."}
{"id": "558745", "revid": "1543377", "url": "https://it.wikipedia.org/wiki?curid=558745", "title": "Cantone di Villefagnan", "text": "Il Cantone di Villefagnan era una divisione amministrativa dell'arrondissement di Confolens. Fino al 2007 ha fatto parte dell'arrondissement di Angoul\u00eame.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558747", "revid": "226458", "url": "https://it.wikipedia.org/wiki?curid=558747", "title": "Cantone di Baignes-Sainte-Radegonde", "text": "Il Cantone di Baignes-Sainte-Radegonde era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558748", "revid": "226458", "url": "https://it.wikipedia.org/wiki?curid=558748", "title": "Cantone di Barbezieux-Saint-Hilaire", "text": "Il Cantone di Barbezieux-Saint-Hilaire era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558751", "revid": "226458", "url": "https://it.wikipedia.org/wiki?curid=558751", "title": "Cantone di Brossac", "text": "Il Cantone di Brossac era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558753", "revid": "1543377", "url": "https://it.wikipedia.org/wiki?curid=558753", "title": "Haemorhous mexicanus", "text": "Il ciuffolotto messicano o carpodaco messicano (Haemorhous mexicanus ()) \u00e8 un uccello passeriforme della famiglia dei Fringillidi.\nDescrizione.\nDimensioni.\nMisura circa 12\u201315\u00a0cm di lunghezza, per un peso di 15,7-22,5 g di peso: l'apertura alare \u00e8 di 20\u201325\u00a0cm.\nAspetto.\nSi tratta di uccelletti dall'aspetto robusto e slanciato, muniti di grossa testa, becco robusto dalla punta lievissimamente incrociata e coda e ali lunghe e squadrate.\nIl piumaggio presenta dimorfismo sessuale ben evidente: le femmine, infatti, presentano colorazione sobria e mimetica, di colore bruno-nocciola su testa e dorso, con tendenza a scurirsi su coda e ali (queste ultime con penne orlate di grigio-bruno) mentre gola, petto, fianchi e ventre sono di colore bruno-grigiastro con presenza di screziature pi\u00f9 scure sulla punta delle singole penne. I maschi adulti, invece, presentano una porzione cefalotoracica di colore rosso che pu\u00f2 estendersi dalla sola faccia all'intera testa, potendo comprendere anche gola, petto, groppa e ventre: l'estensione e l'intensit\u00e0 della colorazione rossa sono dovute sia alla sottospecie alla quale l'animale appartiene, che alla fase riproduttiva (i maschi in estro presentano colorazione pi\u00f9 intensa) ed alla quantit\u00e0 di carotenoidi che esso assume con la dieta (ad esempio, le popolazioni hawaiiane introdotte mancano quasi completamente del rosso). In ambedue i sessi il becco \u00e8 di colore grigiastro, le zampe sono di color carnicino chiaro e gli occhi sono di colore bruno-rossiccio.\nNegli ultimi anni sono state fissate diverse mutazioni di colore su questo fringillide, fra le quali si contano feomelanico (detta anche \"rubino\"), torba, diluito, opale e la pi\u00f9 recente topazio diluito, tutte a trasmissione autosomica recessiva.\nBiologia.\nI carpodachi messicani sono uccelli molto allegri e pacifici, dalle abitudini diurne, che si muovono in stormi anche consistenti, spesso accompagnandosi ad altre specie affini: all'interno degli stormi si stabiliscono spesso delle gerarchie ben definite, nelle quali \u00e8 degno di nota il fatto che le femmine siano generalmente dominanti rispetto ai maschi.\nIl canto di questi uccelli \u00e8 piuttosto semplice e poco articolato, ed \u00e8 frequentemente ascoltabile alle prime ore del mattino tranne che nel periodo fra luglio e ottobre, quando i ciuffolotti messicani sono silenti.\nAlimentazione.\nSi tratta di uccellini quasi esclusivamente granivori, la cui dieta si compone essenzialmente di semi di cardo, tarassaco e girasole, ma che comprende anche altro materiale di origine vegetale come germogli, fiori, bacche (principalmente vischio e more) e frutti (soprattutto ciliegie, di cui i carpodachi sono molto ghiotti e che costituiscono una parte significativa della loro dieta durante il periodo estivo). Di tanto in tanto, e soprattutto durante il periodo degli amori, questi uccelli si cibano anche di cibo di origine animale, come insetti e le loro larve ed altri piccoli invertebrati che vengono reperiti fra il foraggio.\nRiproduzione.\nLa stagione riproduttiva del ciuffolotto messicano in natura va da marzo ad agosto: si tratta di uccelli monogami.\nI maschi cominciano a corteggiare le femmine gi\u00e0 durante l'inverno, in modo tale da avere le coppie gi\u00e0 formate per l'inizio della primavera: il corteggiamento prevede dei voli sfarfallanti discendenti da altezze di 20\u201330 m, che si concludono col maschio che si pone su un posatoio in evidenza cantando a squarciagola per attrarre le potenziali compagne, che in seguito vengono imbeccate in maniera rituale.\nLe femmine preferiscono i maschi dalla colorazione rossa pi\u00f9 estesa e brillante, sinonimo di buone capacit\u00e0 di reperimento del cibo in quanto direttamente legata alla quantit\u00e0 di carotenoidi assunti nella dieta.\nLa costruzione del nido \u00e8 a completo carico della femmina: esso, a forma di coppa schiacciata, viene edificato intrecciando fibre vegetali e crini fra i rami di un cespuglio o un albero, ma anche in cavit\u00e0 della roccia o dei tronchi. Al suo interno, la femmina depone 3-6 uova di colore verdastro con rade maculature nerastre sul lato ottuso, che essa provvede a covare per circa due settimane, al termine delle quali schiudono \"pulli\" ciechi ed implumi, che vengono imbeccati e accuditi da ambedue i genitori.\nI nidiacei sono in grado di involarsi attorno alle due settimane dalla schiusa: dopo l'involo, tuttavia, continuano a rimanere nei pressi del nido, venendo imbeccati ancora per qualche settimana dal maschio, mentre la femmina si accinge a edificare un nuovo nido nei paraggi per portare avanti un'altra covata. Durante una singola stagione riproduttiva, le coppie possono deporre anche sei covate di uova, delle quali generalmente la met\u00e0 o meno viene portata avanti. Dopo il raggiungimento dell'indipendenza, i giovani si muovono in grossi stormi, che tendono a convergere attorno alle zone di reperimento del cibo: la maturit\u00e0 sessuale viene raggiunta attorno all'anno d'et\u00e0.\nLa speranza di vita dei ciuffolotti messicani raggiunge gli 11 anni e 7 mesi in natura, sebbene la stragrande maggioranza degli esemplari viva pochi anni.\nRapporti con l'uomo.\nIl carpodaco messicano \u00e8 un uccelletto vivace, robusto e frugale, munito di canto piacevole e colorazione brillante: l'insieme di queste caratteristiche ha fatto s\u00ec che da diversi anni questa specie venga allevata in cattivit\u00e0 con ottimo successo.\nIn cattivit\u00e0 sono molto apprezzate le femmine di questa specie in quanto vengono spesso utilizzate come balie per portare avanti covate appartenenti a specie pi\u00f9 delicate: sebbene assai apprezzati come razzatori per l'alta percentuale di uova feconde, meno ben visti sono i maschi, a causa del loro carattere molto focoso e a volte aggressivo durante l'estro.\nDistribuzione e habitat.\nA dispetto di quanto sia il nome comune che quello scientifico potrebbero far supporre, il ciuffolotto messicano \u00e8 originario anche di una vasta porzione occidentale del continente nordamericano che va dal Messico occidentale a Oregon e Idaho, passando attraverso California, Wyoming, Nuovo Messico, Kansas, Nebraska e Texas. Negli anni '40, questi uccelli vennero introdotti a Long Island, dove dopo alcuni decenni si ambientarono, cominciando inoltre l'espansione verso occidente e congiungendosi alle popolazioni avite nel corso degli anni '90. Attualmente, il carpodaco messicano occupa la stragrande maggioranza del Nord America, dalle propaggini meridionali del Canada (dove per\u00f2 non \u00e8 residente ma presente solo durante il periodo caldo) fino al Golfo del Messico: una popolazione, anch'essa introdotta, \u00e8 inoltre presente inoltre alle isole Hawaii.\nL\"'habitat\" di questi uccelli era originariamente rappresentato perlopi\u00f9 dal chaparral, dai canyon e dalle aree semiaride erbose o cespugliose sul limitare del deserto e dai boschi di conifere: la presenza umana ha molto giovato al ciuffolotto messicano, che ha colonizzato le aree urbane e suburbane, pi\u00f9 ricche d'acqua, ed oggi \u00e8 molto comune da osservare in ambienti antropizzati.\nLa specie \u00e8 generalmente stanziale: le popolazioni pi\u00f9 settentrionali e quelle di nuova colonizzazione degli Stati Uniti orientali, tuttavia, tendono a migrare a sud durante il periodo freddo, mentre i giovani si riuniscono in grossi gruppi al raggiungimento dell'indipendenza e tendono a disperdersi alla fine dell'estate.\nSistematica.\nSe ne riconoscono 11 sottospecie:\nLe grosse sottospecie insulari \"amplus\" e \"mcgregori\" sono secondo alcuni autori sufficientemente divergenti da poter essere considerate specie a s\u00e9 stanti. Le popolazioni delle aree di Callahan, Fallon, Aurora e Presidio, oltre a quella dell'isola di San Clemente sebbene generalmente ritenute facenti parte di sottospecie a s\u00e9 stanti (rispettivamente \"grinnelli\", \"solitudinus\", \"smithi\", \"anconophila\" e \"clementis\") vengono attualmente sinonimizzate con la sottospecie \"frontalis\": lo stesso succede alle presunte sottospecie \"rhodopnus\" e \"altitudinis\", accorpate alla sottospecie \"sonoriensis\". Ad ogni modo, la tassonomia della specie si basa ancora largamente su criteri di ordine morfologico (dimensioni, estensione del pigmento rosso sul corpo), e pertanto occorrono revisioni di carattere pi\u00f9 approfondito per chiarire i rapporti fra le varie popolazioni.\nLa specie veniva in passato (e talvolta lo \u00e8 ancora) ascritta al genere \"Carpodacus\" col nome di \"C. mexicanus\", tuttavia recenti analisi genetiche hanno dimostrato che essa forma un clade con le altre specie di carpodachi nordamericani, corrispondente al genere \"Haemorhous\"."}
{"id": "558758", "revid": "88740", "url": "https://it.wikipedia.org/wiki?curid=558758", "title": "Gail Halvorsen", "text": "Biografia.\nAssurse a pubblica notoriet\u00e0 nel 1948, durante il blocco sovietico della citt\u00e0 di Berlino quando, poco prima di atterrare all'aeroporto Tempelhof nel settore statunitense di Berlino, Halvorsen lasciava cadere dei piccoli paracadute collegati a pacchetti di caramelle. Questa azione, chiamata Operation Little Vittles, indusse comportamenti analoghi nei suoi colleghi e rese popolari gli aerei come i \"Rosinenbomber\" (\"bombardieri di uva sultanina\"). A seguito del blocco totale delle vie d'accesso alla citt\u00e0, e della privazione di luce e gas, la popolazione pativa la fame ed il freddo. Halvorsen si era unito volontariamente al ponte aereo per Berlino e desiderava alleviare le sofferenze dei piccoli berlinesi durante un periodo cos\u00ec difficile come era il 1948 in una citt\u00e0 gi\u00e0 devastata dalla seconda guerra mondiale.\nHalvorsen raccont\u00f2 di aver avuto l'idea dopo aver regalato delle gomme da masticare a dei bambini che dall'esterno dell'aeroporto guardavano atterrare gli aerei da trasporto e promise ai bambini di paracadutare loro dei dolciumi il giorno successivo ma, visto che gli aerei atterravano ogni novanta secondi all'aeroporto Tempelhof, promise di oscillare le ali wing waggler in modo da rendersi riconoscibile.\nLe sue azioni divennero presto di dominio pubblico, e generarono molta emozione ed interesse. L'opinione pubblica americana rispose con un supporto concreto donando quasi 400 chilogrammi di dolciumi. Alla fine del ponte aereo, dagli aerei gli equipaggi sganciarono pi\u00f9 di 23 tonnellate di cioccolato, gomme da masticare e altri dolciumi in varie zone di Berlino. L'associazione statunitense dei pasticcieri don\u00f2 buona parte dei dolci e molti bambini statunitensi diedero una mano, donando dolciumi e legando i paracadute ai pacchetti.\nL'operazione ebbe un sostanziale impatto sull'opinione pubblica tedesca e su come questa percepiva gli statunitensi in Germania dopo le devastazioni della guerra, diventando un punto di riferimento delle relazioni tra Germania e Stati Uniti d'America. Durante la cerimonia di apertura dei XIX Giochi olimpici invernali a Salt Lake City l'8 febbraio 2002 Halvorsen fece da portabandiera per la Germania nello stadio Rice-Eccles Stadium.\nNel 1989 Halvorsen ritorn\u00f2 a Berlino per le commemorazioni del quarantesimo anno del ponte aereo. Durante l'operazione Provide Promise in Bosnia ed Erzegovina sganci\u00f2 delle caramelle da un C-130. L'esercito degli Stati Uniti d'America ha poi realizzato delle operazioni simili a quelle svolte da Halvorsen: in Iraq per esempio ha sganciato dei pupazzi e dei palloni da calcio per i bambini iracheni ."}
{"id": "558762", "revid": "226458", "url": "https://it.wikipedia.org/wiki?curid=558762", "title": "Cantone di Ch\u00e2teauneuf-sur-Charente", "text": "Il Cantone di Ch\u00e2teauneuf-sur-Charente era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558763", "revid": "1602064", "url": "https://it.wikipedia.org/wiki?curid=558763", "title": "Business Innovation Centre", "text": "Il Business Innovation Centre \u00e8 nato nel 1984 promosso dalla Direzione Generale delle Politiche Regionali della Commissione europea.\nLa missione.\nLo scopo dell'organismo comunitario \u00e8 lo sviluppo dell'impresa con maggior attenzione alla piccola e media impresa, in settori innovativi, allo scopo di incrementare i posti di lavoro e mantenerli nel tempo.\nL'attuazione.\nSono stati costituiti circa 200 centri nel territorio dell'Unione europea, di cui oltre il 15% in Italia.\nQuesti centri hanno ricevuto, da parte del Ministero del Lavoro e della Previdenza Sociale, il riconoscimento di Agenzia per la promozione del lavoro.\nNel capitale di queste Agenzie sono entrati tutti gli Enti Territoriali (Regioni, Comuni, Province, Camere di Commercio, Banche, Associazioni di categoria, Industrie etc.).\nIn altri termini tutti quegli enti interessati alla promozione e allo sviluppo di un particolare territorio.\nI centri riconosciuti dalla Commissione Europea sono raggruppati nella rete EBN (European Business &amp; Innovation Centre Network), tuttora attiva nella promozione dei BIC a livello europeo e globale.\nI risultati.\nA circa 20 anni dalla nascita, si pu\u00f2 tracciare un bilancio che presenta luci e ombre sui risultati raggiunti. Va comunque dato atto che questo organismo, in alcune zone, ha adempiuto bene al suo compito istituzionale favorendo lo sviluppo di alcune aree particolari."}
{"id": "558767", "revid": "599013", "url": "https://it.wikipedia.org/wiki?curid=558767", "title": "Abraham Olano", "text": "Professionista dal 1993 al 2002, fu campione del mondo in linea nel 1995 e a cronometro nel 1998, risultando finora l'unico ciclista ad essersi aggiudicato entrambi i titoli. Vinse anche una Vuelta a Espa\u00f1a.\nCarriera.\nPassato professionista nel 1993 con la CLAS-Cajastur, si distinse per le sue qualit\u00e0 di passista e cronoman. \u00c8 l'unico corridore ad aver conquistato sia il Campionato del mondo su strada, nel 1995 a Duitama, in Colombia, sia quello a cronometro, nel 1998 a Valkenburg, nei Paesi Bassi. Proprio nella gara iridata del 1995, sotto la pioggia, riusc\u00ec ad andarsene in solitaria durante l'ultimo giro: batt\u00e9 di 35 secondi Miguel Indurain, suo capitano e favorito della corsa, e Marco Pantani, diventando il primo spagnolo campione del mondo in linea su strada.\nVincitore della Vuelta a Espa\u00f1a nel 1998 e secondo classificato nel 1995, fu terzo al Giro d'Italia 1996 (durante il quale vest\u00ec per un giorno la maglia rosa, nella tappa del Gavia e del Mortirolo) e secondo in quello del 2001; si classific\u00f2 inoltre quarto al Tour de France 1997.\nVinse l'argento alla cronometro di Atlanta nei Giochi olimpici del 1996, piazzandosi dietro ad Indurain (come nella cronometro iridata del 1995). Si laure\u00f2 infine per due volte campione nazionale spagnolo a cronometro e per una volta in linea. Si ritir\u00f2 a 32 anni, dopo dieci anni di carriera trascorsi in quattro diversi team, CLAS-Cajastur, Mapei, Banesto e ONCE."}
{"id": "558768", "revid": "599013", "url": "https://it.wikipedia.org/wiki?curid=558768", "title": "AB Pictoris b", "text": " \u00e8 un pianeta extrasolare appartenente al sistema di , una stella nana arancione della costellazione del Pittore, distante circa 163 anni luce dal sistema solare.\nStoria.\nIl pianeta \u00e8 stato fotografato direttamente nel 2005 grazie al lavoro di un \u00e9quipe dello European Southern Observatory guidata dall'astronomo Gael Chauvin.\nDati fisici.\nLa massa di eccede probabilmente le 13 masse gioviane, e questo lo rende un potenziale candidato al titolo di nana bruna. La sua classificazione stellare \u00e8 compresa fra L0 e L4. Molti parametri non sono conosciuti, dalla distanza angolare si pu\u00f2 solamente ricavare una probabile distanza dalla stella di circa 275 UA."}
{"id": "558769", "revid": "547992", "url": "https://it.wikipedia.org/wiki?curid=558769", "title": "Cristina Moglia", "text": "Biografia.\nNipote del direttore della fotografia Renato Del Frate, frequenta per due anni l'Actors Studio Center a Sydney e il Lee Strasberg's Institute di Los Angeles, dove inizia a studiare recitazione e ad imparare l'inglese.\nTra i suoi primi lavori italiani i film \"Radiofreccia\" (1998) di Luciano Ligabue, \"Femminile, singolare\" di Claudio Del Punta (2000) ed \"Hermano\", diretto da Giovanni Robbiano sempre nel 2000 ma uscito nel 2007; nonch\u00e9 le soap opera \"Un posto al sole\" e \"Vivere\", in cui interpreta i ruoli rispettivamente di Tiziana Torrisi e Sofia Gherardi.\nSuccessivamente si \u00e8 fatta notare nelle fiction \"Distretto di Polizia\" e \"La stagione dei delitti\", interpretando rispettivamente l'agente scelto Valeria Ruggero e il commissario capo Eva Renzi.\nAttualmente (2020) \u00e8 nel cast della soap opera \"Il paradiso delle signore\" nel ruolo della parrucchiera Iolanda."}
{"id": "558780", "revid": "226458", "url": "https://it.wikipedia.org/wiki?curid=558780", "title": "Cantone di Cognac-Nord", "text": "Il Cantone di Cognac-Nord era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cognac e i comuni di:"}
{"id": "558783", "revid": "226458", "url": "https://it.wikipedia.org/wiki?curid=558783", "title": "Cantone di Cognac-Sud", "text": "Il Cantone di Cognac-Sud era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cognac e i comuni di:"}
{"id": "558784", "revid": "1718826", "url": "https://it.wikipedia.org/wiki?curid=558784", "title": "Valle Varaita", "text": "La Valle Varaita (\"val Varacha\" in occitano, \"Valvr\u00e0ita\" in piemontese, \"Valvr\u00e8ita\" in Alto-piemontese) \u00e8 una valle della Provincia di Cuneo, in Piemonte, il cui simbolo \u00e8 il Monviso (3.841\u00a0m) e con esso, laghi montani, antiche borgate, piste da sci e la presenza del Bosco dell'Alev\u00e9, che ne fanno un'apprezzata meta turistica.\nGeografia.\nLa valle ha inizio dai 400 metri di altitudine di Costigliole Saluzzo e si sviluppa verso Ovest in direzione pressoch\u00e9 rettilinea fino a Casteldelfino, ove si biforca in \"Valle Varaita di Bellino\" e \"Valle Varaita di Chianale\". La strada principale risale quest'ultima fino al Colle dell'Agnello (2744\u00a0m), che chiude a monte la testata della valle, conducendo in Francia, nella regione del Queyras. L'intera valle \u00e8 percorsa dal torrente Varaita. Dalla valle principale diramano alcune valli secondarie, delle quali le principali sono:\nValle Varaita di Bellino.\nDa Casteldelfino, la \"Valle Varaita di Bellino\" prosegue in direzione Ovest, fino a Sant'Anna di Bellino, ove la strada carrozzabile si arresta, e la valle si biforca. A Nord, dirama il \"Vallone di Rui\", che conduce al \"Passo di Fiutrusa\" ed al \"Passo Mongioia\", presso il monte omonimo. A Sud dirama un vallone senza nome, che conduce al \"Col de l'Autaret\" e al \"Colle di Bellino\". Da Sant'Anna di Bellino, in destra orografica, dirama anche la \"Valle Traversagn\", che conduce verso Rocca la Marchisa e il \"Colle Vers\".\nValle Varaita di Chianale.\nSi dirama dalla valle principale in corrispondenza di Casteldelfino e si sviluppa in direzione N-O fino al Colle dell'Agnello, diramando diverse valli laterali:\nVallone di Vallanta.\nHa origine dalla frazione Castello; risale prima verso NE, poi decisamente verso N, passando direttamente alle pendici del Monviso, e portando al Passo di Vallanta.\nHa notevole importanza dal punto di vista escursionistico ed alpinistico. Infatti, il Giro di Viso passa attraverso quasi tutto il Vallone di Vallanta; inoltre, il Vallone \u00e8 delimitato dal Monviso e da molte delle cime che lo contornano (Punta Gastaldi, Visolotto, Cadreghe di Viso, Punta Caprera, Triangolo di Caprera, etc.), delle quali costituisce la principale via d'accesso alla via normale.\nIl Vallone dirama in sinistra orografica due valli secondarie, entrambe importanti dal punto di vista escursionistico/alpinistico; da monte a valle, esse sono:\nMonti.\nLa montagna principale della valle \u00e8 il Monviso (3.841\u00a0m), con tutto il suo gruppo montuoso. Altre cime notevoli, non appartenenti al gruppo del Monviso, sono:\nValichi alpini.\nNon possiede collegamenti agevoli con le valli confinanti e con la Francia. I principali passi carrozzabili sono:\nNumerosi sono invece i collegamenti non carrozzabili, raggiungibili con itinerari di tipo escursionistico; tra questi ricordiamo:\nBoschi.\nCon un'estensione boschiva molto omogenea e fitta in tutta la sua superficie, la Valle Varaita ospita soprattutto il Bosco dell'Alev\u00e8 che, con i suoi 825 ettari distribuiti tra i 1.500 e i 2.500 metri sul livello del mare, \u00e8 la pi\u00f9 grande estensione di Pino Cembro (\"Pinus Cembra\") d'Italia e una delle pi\u00f9 grandi d'Europa. Di notevoli dimensioni, ben 696 dei 825 ettari di bosco sono \"in purezza\"; esso si estende tra i comuni di Sampeyre, Casteldelfino, Pontechianale, spingendosi fino al confine con la Francia e il Parc du Queyras.\nAl suo interno possiamo trovare esemplari ultracentenari di pino cembro. I pi\u00f9 longevi sono di circa 400 e 600 anni, quest'ultimo posto sulla costa del Monte Cervet; mentre sul versante nord della Cima delle Lobbie esiste un esemplare a quota 2.950, il pi\u00f9 alto di tutto il suo areale. Nel bosco oltre alle conifere crescono molte altre specie vegetali tipiche della medio-alta montagna, nonch\u00e9 specie animali che in questo ambiente trovano il loro habitat naturale.\nStoria.\nLa presenza di luoghi abitati \u00e8 risalente fin dai tempi preistorici, come testimoniato da alcune incisioni rupestri rinvenute in anfratti rocciosi della valle. \nTuttavia la prima migrazione nella valle fu quella dei celto-liguri che, intorno al V secolo a.C., si stabilirono in tutta la Valle Varaita. In seguito alla Battaglia di Pollenzo l'area divenne territorio romano anche se le tracce di questa civilt\u00e0 sono rarissime e frammentarie. Alcuni studiosi ipotizzano che Annibale abbia attraversato le Alpi valicando il Colle dell'Agnello, ma quest'ipotesi non ha alcun riscontro storico. Con la cessazione del dominio Romano il territorio torn\u00f2 a far parte della Gallia Cisalpina ma, parimenti, poche notizie si hanno delle invasioni barbariche e del passaggio dei Saraceni nel X secolo, che tuttavia hanno lasciato la miglior testimonianza nell'usanza tipica della celebrazione del Ba\u00eco..\nLa valle dapprima vide la dominazione gotica e poi quella longobarda e carolingia. Fin dall'epoca longobarda vi operarono i monaci dell'influente abbazia di San Colombano di Bobbio e vasti territori della valle furono compresi nel suo ricco feudo reale e imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno, che amministrava il territorio, ed in val Varaita gestito e coordinato assieme alla pievania del monastero di Falicetto (Verzuolo).\nI secoli XI e XII furono abbastanza caotici, con la valle suddivisa in una miriade di piccole propriet\u00e0 sotto il controllo di diocesi e signori diversi. Una sistemazione abbastanza stabile si ebbe a partire dal 1210, quando la valle fu divisa a met\u00e0 tra sue stati: la parte a monte, comprendente gli attuali comuni di Pontechianale, Bellino e Casteldelfino, fino alla frazione \"Confine\" di Sampeyre, rimase sotto il controllo del Delfinato, mentre la restante parte rimase controllata dal Marchesato di Saluzzo. Un'importante modifica all'assetto si ebbe nel XIV secolo, quando la parte superiore, la cosiddetta \"Chastelado\", ossia \"Castellata\", ader\u00ec alla Repubblica degli Escartons, costituendone appunto l\u2019\"Escarton\" di Casteldelfino.\nI due settori della valle seguirono nei secoli a venire le sorti dei loro stati. La \"Castellata\" pass\u00f2 quindi sotto il dominio francese nel 1349, quando il Delfinato fu ceduto al Regno di Francia, ma la Repubblica degli Escartons mantenne la sua indipendenza. La parte bassa della valle rimase con il Marchesato di Saluzzo, e pass\u00f2 sotto il dominio francese con il resto del Marchesato nel 1549. Nel 1601, con il trattato di Lione, i territori del Marchesato, ivi compresa la bassa valle Varaita, passarono sotto il dominio del Ducato di Savoia. La valle fu definitivamente riunita nel 1713, quando, con il trattato di Utrecht, la \"Castellata\" fu ceduta al Regno di Sardegna, uscendo dalla \"Repubblica degli Escartons\".\nLa valle fu marginalmente interessata dagli eventi della guerra di successione austriaca. Nell'autunno del 1743 le truppe franco-spagnole tentarono un'invasione della valle Varaita di Chianale, ma si ritirarono, L'anno successivo gli eserciti franco-spagnoli tentarono una nuova invasione; il 19 luglio 1744 gli assalitori attaccarono le truppe piemontesi in prossimit\u00e0 del \"monte Pietralunga\", sul crinale che separa la valle Varaita di Bellino da quella di Pontechianale. La battaglia si risolse in favore dei difensori, ma si trattava solo di un'azione diversiva: il grosso delle truppe franco-ispaniche stava infatti avanzando sulla direzione Stura-Maira, ed i difensori piemontesi furono successivamente aggirati da un contingente proveniente dalla valle Varaita di Bellino. Il luogo del confronto comunque prese da allora il nome di \"colle della Battagliola\".\nLa delicatezza strategica della valle, direttamente al confine con una Francia spesso ostile, port\u00f2 nel tempo alla realizzazione di numerose opere difensive ed accessorie. All'epoca della guerra di successione austriaca risalgono appunto i campi trincerati della \"Battagliola\" e della cima dei \"Fortini di Crosa\", il primo realizzato dall'esercito piemontese, il secondo da quello franco-ispanico. Dello stesso periodo \u00e8 la \"strada dei cannoni\" che univa la Colletta di Rossana al Colle della Bicocca; da qui la strada scendeva in val Maira proseguendo fino al colle del Mulo, e da qui alle \"Barricate\" (Pietraporzio) ed a Demonte in valle Stura, permettendo una rapida comunicazione tra le tre valli. Questa strada fu successivamente restaurata ed ampliata negli anni tra il 1937 ed il 1939, ed \u00e8 ancora interamente percorribile. All'inizio del Novecento, venne realizzata in comune di Sampeyre una nuova linea difensiva, costituita essenzialmente da postazioni di artiglieria scoperte in barbetta in posizione defilata, affiancate da opere di casermaggio e polveriere. Lo \"sbarramento di Sampeyre\" era costituito da due installazioni, realizzate tra il 1900 ed il 1905: la \"batteria del Collet\" sopra Rore, e la \"batteria di Becetto\" in localit\u00e0 Morera. Lo sbarramento fu disarmato nel 1915, e riutilizzato come deposito di munizioni. Nella seconda met\u00e0 degli anni trenta la valle fu interessata anche dalle nuove fortificazioni del Vallo Alpino del Littorio. Una prima linea difensiva si sviluppava nei dintorni di Chianale, con sbarramento dei colli Longet, di Saint-V\u00e9ran e dell'Agnello, mentre una seconda linea si sviluppava presso Casteldelfino, con casematte camuffate da grange e malloppi in parete.\nLe comunicazioni della valle con l'altro versante delle Alpi furono per secoli affidate principalmente ai colli dell'Autaret, di Saint-V\u00e9ran e di Vallanta. Nel XX secolo venne aperto il valico stradale del Colle dell'Agnello, che permise il transito anche veicolare lungo la valle.\nDopo la seconda guerra mondiale la valle conobbe i ben noti problemi di spopolamento tipici delle terre montane. Negli anni sessanta venne dato impulso ad uno sviluppo turistico piuttosto incontrollato, che ha portato ad un'attivit\u00e0 edilizia molto spinta, spesso senza cura per l'architettura tradizionale, soprattutto a Sampeyre e Pontechianale.\nEconomia.\nArtigianato.\nPer quanto riguarda l'artigianato, importante \u00e8 la produzione di mobili, tra i quali si distingue il tipo rustico.\nPatrimonio artistico, culturale e religioso.\nIl patrimonio artistico \u00e8 legato principalmente alla religiosit\u00e0 popolare; numerose le testimonianze di santuari, piloni, chiese e cappelle di epoca romanica e gotica. Di particolare rilevanza \u00e8 il santuario di Valmala.\nNon di meno valore storico-religioso il Santuario della Madonna Nera di Becetto di Sampeyre edificato nel 1200 sotto la guida dell'Abbazia di Rivalta e meta di numerosi pellegrinaggi fino a divenire, uno dei pi\u00f9 famosi del Piemonte. Celebre quello da Vercelli nel 1219.La statua originale trafugata intorno agli anni cinquanta dell'ultimo dopoguerra \u00e8 stata ricollocata, nuova, l'8 settembre 2010 con solenne cerimonia celebrata dal Vescovo di Saluzzo, Mons Guerrini, nella nicchia sopra l'altare maggiore, riportante la dicitura del Cantico dei Cantici \"Nigra sum sed formosa\". Sono stati cos\u00ec onorati, anche se tardivamente, gli otto secoli di vita. Si spera ora in una nuova devozione a questo santuario.- Bibliografia: Estratto degli atti del convegno sull'Abbazia di Rivalta di Torino nella Storia monastica europea tenutosi a Rivalta il 6-7-8 ott.2006-Il santuario di Becetto fra cinque e seicento di A.De Angelis- Edoardo Durando: Alcune notizie sulla Chiesa di Santa Maria di Becetto- Mario Bellina: Santuario della Madonna Nera di Becetto- Fusta Ed.Saluzzo-\nLa Valle Varaita appartiene alle valli occitane del Piemonte. Tra le manifestazioni legate alla cultura occitana, si pu\u00f2 ricordare \"Lou Chanto Viol\" (anche scritto \"Lu Cianto Viol\" - \"il canta sentieri\" in occitano), manifestazione di musica popolare che si tiene a Sampeyre ogni anno l'ultima domenica di agosto.\nTra le manifestazioni tradizionali, da ricordare la Ba\u00eco di Sampeyre, antica festa che commemora le invasioni saracene del Medioevo.\nTurismo.\nEscursionismo ed alpinismo.\nLa valle offre agli appassionati della montagna d'estate diversi spunti di interesse. Il Monviso \u00e8 certo la montagna pi\u00f9 rilevante della valle offrendo diverse possibilit\u00e0 di attivit\u00e0, sia per l'ascensione alla vetta ed alle cime satelliti, sia per il giro di Viso, il tour escursionistico intorno alla montagna. Anche il resto della valle offre per\u00f2 interessanti possibilit\u00e0, con numerose cime oltre i tremila metri, e diverse vie alpinistiche su molte montagne.\nD'inverno, \u00e8 possibile praticare l'arrampicata su cascate di ghiaccio. Quest'attivit\u00e0 anzi ha avuto probabilmente il suo esordio in Italia proprio in val Varaita, quando, il 18 dicembre 1977, Romeo Isaia e Piero Marchisio salirono il \"canale Ciucchinel\" nella valle di Bellino.\nRifugi alpini.\nIn valle sono presenti alcuni rifugi per facilitare l'alpinismo e l'escursionismo di alta quota e, in particolare, il giro di Viso. Tra di essi, abbiamo i rifugi alpini:\ni bivacchi:\ned i rifugi escursionistici:\nSci.\nLa valle offre diverse possibilit\u00e0 sia per i praticanti dello sci nordico che dello sci alpino. Per i primi ci sono cinque centri attrezzati: a Valmala, Becetto (Sampeyre), Casteldelfino, Bellino e Chianale. Gli impianti di risalita per praticare lo sci alpino sono tre: a Sampeyre, Bellino e Pontechianale, dove una nuova seggiovia \u00e8 stata costruita in luogo di quella storica costruita negli anni sessanta."}
{"id": "558786", "revid": "827882", "url": "https://it.wikipedia.org/wiki?curid=558786", "title": "Cantone di Jarnac", "text": "Il Cantone di Jarnac \u00e8 una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 18 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "558787", "revid": "767487", "url": "https://it.wikipedia.org/wiki?curid=558787", "title": "Cantone di Segonzac", "text": "Il Cantone di Segonzac era una divisione amministrativa dell'Arrondissement di Cognac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558789", "revid": "74173", "url": "https://it.wikipedia.org/wiki?curid=558789", "title": "Val Varaita", "text": ""}
{"id": "558792", "revid": "767487", "url": "https://it.wikipedia.org/wiki?curid=558792", "title": "Cantone di Chabanais", "text": "Il Cantone di Chabanais era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558793", "revid": "93436", "url": "https://it.wikipedia.org/wiki?curid=558793", "title": "Regno d'Etruria", "text": ""}
{"id": "558794", "revid": "226458", "url": "https://it.wikipedia.org/wiki?curid=558794", "title": "Cantone di Champagne-Mouton", "text": "Il Cantone di Champagne-Mouton era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558797", "revid": "188323", "url": "https://it.wikipedia.org/wiki?curid=558797", "title": "Elisa Baciocchi Bonaparte", "text": ""}
{"id": "558798", "revid": "188323", "url": "https://it.wikipedia.org/wiki?curid=558798", "title": "Elisa Baciocchi", "text": ""}
{"id": "558799", "revid": "226458", "url": "https://it.wikipedia.org/wiki?curid=558799", "title": "Cantone di Confolens-Nord", "text": "Il Cantone di Confolens-Nord era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Confolens e i comuni di:"}
{"id": "558801", "revid": "228587", "url": "https://it.wikipedia.org/wiki?curid=558801", "title": "P\u00ebtr Ugrjumov", "text": "Carriera.\nPass\u00f2 al professionismo abbastanza tardi con la Alfa Lum, per poi passare alla Seur e alla Mecair-Ballan. Si mise in luce nella tappa del Giro d'Italia 1993 che arrivava ad Oropa, mettendo in crisi l'allora maglia rosa Miguel Indurain e arrivando secondo nella crono del Sestriere. Concluse quel Giro al secondo posto, alle spalle proprio di Indurain.\nEntr\u00f2 nel novero dei migliori corridori per le corse a tappe nel 1994, tra le file della Gewiss-Ballan, quando al Tour de France riusc\u00ec a vincere due tappe consecutive, battendo Pantani in salita e Indurain a cronometro, e concludendo il Tour al secondo posto, dietro allo stesso Indurain.\nNel 1995 punt\u00f2 al Giro d'Italia, ma la convivenza in squadra con Berzin fin\u00ec per danneggiare entrambi e favorire Tony Rominger: Ugrjumov concluse al terzo posto, a 4'55\" dallo svizzero e a soli 42\" da Berzin. L'anno successivo, con la nuova maglia Roslotto-ZG Mobili, manc\u00f2 il podio al Giro per soli 3 secondi, classificandosi quarto. Concluse la carriera professionistica nel 1999, dopo altre due stagioni alla Ballan.\nDopo tre stagioni alla guida di formazioni Continental russe, dall'aprile 2016 \u00e8 direttore sportivo della Ciclistica Allievi Juvenes Banca CIS della Repubblica di San Marino."}
{"id": "558804", "revid": "226458", "url": "https://it.wikipedia.org/wiki?curid=558804", "title": "Cantone di Confolens-Sud", "text": "Il Cantone di Confolens-Sud era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Confolens e i comuni di:"}
{"id": "558808", "revid": "4", "url": "https://it.wikipedia.org/wiki?curid=558808", "title": "Adh\u00e9mar de Monteil", "text": ""}
{"id": "558809", "revid": "339392", "url": "https://it.wikipedia.org/wiki?curid=558809", "title": "Archeologi", "text": ""}
{"id": "558814", "revid": "226458", "url": "https://it.wikipedia.org/wiki?curid=558814", "title": "Cantone di Montemb\u0153uf", "text": "Il Cantone di Montemb\u0153uf era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558815", "revid": "1546219", "url": "https://it.wikipedia.org/wiki?curid=558815", "title": "Cantone di Saint-Claud", "text": "Il Cantone di Saint-Claud era una divisione amministrativa dell'Arrondissement di Confolens.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "558823", "revid": "1106276", "url": "https://it.wikipedia.org/wiki?curid=558823", "title": "Battistero di San Giovanni (Pisa)", "text": "Il battistero di San Giovanni \u00e8 uno dei monumenti della piazza dei Miracoli, a Pisa; s'innalza di fronte alla facciata occidentale della cattedrale di Santa Maria Assunta, a sud del camposanto monumentale.\n\u00c8 il pi\u00f9 grande battistero in Italia, e anche nel mondo: la sua circonferenza misura 107,24 m, mentre la larghezza della muratura alla base \u00e8 263 cm (2 metri e 63 cm ), per un'altezza di 54 metri e 86 centimetri.\nStoria.\nLa costruzione dell'edificio fu iniziata a met\u00e0 del XII secolo: \u00ab1153 mense Augusti fundata fuit haec\u2026\u00bb, ovvero \u00abNel mese di agosto 1153 fu fondata\u2026\u00bb (1153 nel calendario pisano corrisponde al 1152) . Sostituisce un precedente battistero, pi\u00f9 piccolo, che si trovava a nord-est della Cattedrale, dove ora si trova il Camposanto. Fu costruito in stile Romanico da un architetto che si firma \u00abDiotisalvi magister\u2026\u00bb in un pilastro all'interno dell'edificio. In seguito furono capomastri del cantiere anche Nicola e Giovanni Pisano, oltre a Cellino di Nese.\nNell'Ottocento, contestualmente ad un rinnovamento che interess\u00f2 l'intera piazza del Duomo ed i suoi monumenti, il battistero fu oggetto di un radicale restauro da parte dell'architetto Alessandro Gherardesca, con interventi che portarono alla ricostruzione di alcuni portali e di gran parte dell'apparato decorativo. Malgrado le denunce di alcuni intellettuali e personalit\u00e0 di spicco della cultura pisana dell'epoca, come Carlo Lasinio, i lavori, diretti dal capomastro Giovanni Storni, determinarono la rimozione di numerose sculture di Nicola e Giovanni Pisano. Le statue, poste alla sommit\u00e0 del primo ordine al di sopra e all'interno delle vimperghe, furono sostituite con opere che non imitavano il gusto medievale, mentre le sculture originali andarono quasi tutte perdute ad eccezione di quelle oggi esposte al Museo dell'Opera del Duomo.\nL'intervento avrebbe dovuto estendersi anche all'interno, con la realizzazione di affreschi nell'invaso centrale, ma il progetto non fu concretizzato e si limit\u00f2 sostanzialmente alla rimozione degli arredi non medievali e alla messa in opera di nuove vetrate.\nDescrizione.\nCaratteristiche.\nIl battistero presenta una curiosa cupola troncoconica, come quella della chiesa del Santo Sepolcro a Pisa, sempre dello stesso architetto, che copre solo il giro interno di pilastri (la tecnica costruttiva per una cupola emisferica o poligonale di grandi dimensioni era all'epoca quasi ignota). Il progetto di Diotisalvi voleva essere quello di citare architettonicamente sia la Cupola della Roccia (ritenuta costruita sulle rovine del Tempio di Salomone) nella parte esterna, sia l\"'An\u00e1stasis\" della Basilica del Santo Sepolcro nella parte interna, entrambi a Gerusalemme. Successivamente i lavori furono proseguiti da Nicola e Giovanni Pisano che modificarono il Battistero in stile gotico con la loggia e la cupola emisferica (di fatto un tiburio) che nasconde quella piramidale. \nIl Battistero \u00e8, come molti altri edifici di Pisa, leggermente inclinato: la pendenza verte verso est in direzione della cattedrale.\nEsterno.\nLa cupola, dal diametro di 30,49 metri, \u00e8 coperta da tegoli rossi verso il mare e da lastre di piombo verso levante. Probabilmente la causa della differenza nella copertura \u00e8 da trovarsi nella mancanza di denaro, cos\u00ec come nell'assenza di affreschi nel soffitto che tuttavia erano stati pianificati originariamente. Altre motivazioni della non completa copertura con tegoli rossi della cupola potrebbero essere a causa delle diverse condizioni di esposizione solare e climatica dell'edificio ma anche quella di fungere da torre-faro per la navigazione notturna grazie alla riflessione della luce della Luna.\nLa cupolina sulla sommit\u00e0 con la statua di San Giovanni Battista di Turino di Sano del 1395, furono aggiunti solo molto pi\u00f9 tardi. Il battistero originariamente aveva un'apertura sul soffitto attraverso la quale entrava la luce illuminando il fonte battesimale. In altri battisteri pi\u00f9 antichi tale apertura serviva per riempire tale fonte con l'acqua piovana, ma non \u00e8 il caso di Pisa dove il fonte non presenta canali di scolo: all'epoca i battesimi venivano gi\u00e0 effettuati in maniera simile all'attuale attraverso piccole vasche poste lungo il bordo del fonte il quale era, quindi, puramente simbolico.\nIl portale dirimpetto alla facciata del duomo \u00e8 affiancato da due colonne di spoglio. L'architrave \u00e8 suddiviso in due livelli, l'inferiore riporta episodi della vita del Battista, il superiore mostra \"Cristo fra la Madonna e il Battista tra angeli ed evangelisti\". Ai lati del portale due lesene recano il ciclo dei mesi.\nUn'iscrizione, tuttora indecifrata, \u00e8 attestata a sinistra dello stipite del portale del Battistero.\nInterno.\nL'interno, sorprendentemente semplice e privo di decorazioni, ha inoltre un'eccezionale acustica. Interno all'aula circolare centrale, corre un deambulatorio, con archi a tutto sesto poggianti su pilastri, sormontato da un matroneo. Le due scale, costruite all'interno del muro esterno, permettono di raggiungere il matroneo e il terzo livello piano, un ambiente chiuso tra l'estradosso della cupola interna e l'intradosso della cupola emisferica esterna. In origine entrambe le scale raggiungevano il terzo livello, ma per ragioni di stabilit\u00e0 una di esse fu murata nell'Ottocento.\nIl fonte battesimale ottagonale, posto su tre scalini al centro risale al 1246 e fu costruito da Guido Bigarelli da Arogno allora appartenente alla diocesi di Como. La scultura bronzea di \"San Giovanni Battista\" al centro del fonte \u00e8 opera egregia di Italo Griselli. Alle sue spalle, l'area presbiterale con pavimento cosmatesco, delimitata da una transenna scolpita.\nIl pulpito.\nIl pulpito fu scolpito fra il 1255 e il 1260 da Nicola Pisano, padre di Giovanni Pisano con scene della \"Vita di Cristo\", sui cinque pannelli parapetto, mentre in corrispondenza delle colonne sono rappresentati altri soggetti che simboleggiano \"Le Virt\u00f9\". Le scene sul pulpito e specialmente la figura dell'Ercole nudo mostrano bene come l'influsso classico rendesse Nicola un precursore del rinascimento. Dobbiamo ricordare come nella \"taglia\" cio\u00e8 nella bottega di Nicola si sia formato il \"gotha\" degli scultori del Due-Trecento italiano, a cominciare da Tino di Camaino e Arnolfo di Cambio."}
{"id": "558825", "revid": "36426", "url": "https://it.wikipedia.org/wiki?curid=558825", "title": "Battistero di San Giovanni Battista (Pisa)", "text": ""}
{"id": "558827", "revid": "36426", "url": "https://it.wikipedia.org/wiki?curid=558827", "title": "Battistero di Pisa", "text": ""}
{"id": "558829", "revid": "33689", "url": "https://it.wikipedia.org/wiki?curid=558829", "title": "Biologi", "text": ""}
{"id": "558835", "revid": "76963", "url": "https://it.wikipedia.org/wiki?curid=558835", "title": "Toshinori Kond\u014d", "text": "Biografia.\nIniziati gli studi di musica all'et\u00e0 di 12 anni, impar\u00f2 a suonare la tromba nella banda della scuola.\nL'interesse per la musica jazz ebbe origine nel 1967, anno in cui egli si rec\u00f2 all'universit\u00e0 Wako di Ky\u014dto, dove studi\u00f2 ingegneria meccanica. Nel 1971, l'anziano pianista Yoshito Osawa present\u00f2 Toshinori al flautista Masahiko Kono. Fu allora che quest'ultimo decise di lasciare il flauto per intraprendere lo studio della tromba insieme a Kondo.\nNel 1972, Toshinori si trasfer\u00ec a Tokyo con la motivazione di diventare musicista professionista. Fu in questo periodo che inizi\u00f2 a praticare l'arte marziale del Shintaido, all'et\u00e0 di 24 anni. Nel 1974 incontr\u00f2 il batterista Shoji Hano e lo introdusse all'arte marziale che stava praticando.\nIl coinvolgimento di Kondo nello Shintaido riveste un ruolo utile alla sua musica: a causa della statura fisica dei giapponesi, questi possiedono minore forza fisica per suonare uno strumento a fiato di quanto non sia per un occidentale. La disciplina, molto esigente, seguita da Kondo gli permetteva di potenziare le sue capacit\u00e0 di tenuta per lunghe esecuzioni strumentali; egli la conobbe mentre stava studiando le tecniche di respirazione ed esecuzione alla tromba.\nKondo divenne in seguito insegnante di musica di Hano, lo aiut\u00f2 a sviluppare il suo stile personale ed una tecnica professionale.\nKondo si esibiva regolarmente a New York e molti musicisti statunitensi ed europei si recarono in Giappone a suonare insieme a lui.\nNel 1976 nacque il gruppo EEU (Evolution Ensemble Unit), formato da Kondo, il batterista Toshiyuki Tsuchitori, il sassofonista Mototeru Takagi ed il bassista Motoharu Yoshizawa. Nello stesso anno Hano, Kondo e Osawa formarono un trio che si esib\u00ec in vari spettacoli ovunque nel Giappone occidentale durante il 1977.\nNel 1978 Kondo si trasfer\u00ec a New York dove ebbe occasioni per suonare insieme a musicisti di tutto il mondo.\nNel 1980 partecip\u00f2 al Metalanguage Festival of Improvised Music, il cui programma prevedeva performance di musicisti del free jazz come Evan Parker, Derek Bailey, Henry Kaiser e Greg Goodman.\nIl 1981 fu l'anno in cui nacquero gli Easy Music, formazione che comprendeva Hano, il chitarrista Haruhiko Gotsu ed il bassista Tetsu Yamauchi. Disgregatasi la band, nel 1982 fu la volta dei Tibetan, Blue, Air, Liquid.\nNel 1983 la FMP Orchestra si rec\u00f2 in visita a New York: Toshinori era con loro e si esib\u00ec con la stupefacente sezione di fiati composta da Paul Rutherford (trombonista)Paul Rutherford, Gunter Christmann, Albert Manglesdorf e George Lewis.\nFu ancora a New York che Kond\u014d fond\u00f2 l'etichetta discografica Bellows, tra le cui fila figurava Eugene Chadbourne. Gli stimoli forniti dalla citt\u00e0, tuttavia, iniziarono a scemare e Kondo desiderava rientrare in Giappone poich\u00e9 sentiva la mancanza della vitalit\u00e0 della sua patria. Una volta tornato a casa, l'irrefrenabile attivit\u00e0 di Kondo lo port\u00f2 a formare International Music Activities (IMA). Era in grado di creare le sonorit\u00e0 che rappresentassero il suo punto di vista per quanto riguarda l'innovazione in musica, in compagnia di musicisti desiderosi di prendere le distanze dai soliti schemi tonali e sonori. Chitarre distorte, percussioni elettroniche frenetiche, suoni digitali futuristici bizzarri e suoni e rumori del quotidiano erano una miscela che creava un immaginario preoccupato, sebbene danzereccio, della vita moderna nelle metropoli. In tale scenario, la tromba di Kondo prende la voce e le parti delle emozioni umane: a tratti gentile e pacata, a tratti, invece, acuta, frenetica ed aggressiva. Le melodie originate da Kondo si muovono sempre sull'entusiasmo per la musica tradizionale giapponese, tuttavia emerge la volont\u00e0 di andare ben oltre le origini:\nNel 1984 Kondo produsse e organizz\u00f2 l'evento Tokyo Meeting, festival che includeva le esibizioni di artisti come Peter Br\u00f6tzmann, Ry\u016bichi Sakamoto, Bill Laswell, Rodney Drummer, Cecil Monroe e Kondo stesso.\nNel 1993 IMA si sciolse e Toshinori, trasferitosi ad Amsterdam, inizi\u00f2 un progetto solista il cui nome era \"Blow the Earth\", un'opera concettuale che lo vedeva alla tromba elettrica in un contesto di isolamento nella natura.\nNel corso dei suoi viaggi per questo progetto, Kondo si ritrov\u00f2 a suonare la tromba nel deserto del Negev, sulle Ande e sull'Himalaya. L'album \"Israel\" \u00e8 il risultato delle sessioni tenute in questi diversi luoghi.\nToshinori Kondo suon\u00f2 al \"Mt. Fuji Aid Festival\", tenutosi in Giappone nel 2000; si esib\u00ec al \"World Festival of Sacred Music\" nel 2001 ad Hiroshima.\nKondo fu anche un prolifico scrittore ed attore. Recit\u00f2 in alcuni film giapponesi nel corso degli anni '80 ed apparve in alcuni spot pubblicitari per la televisione.\nToshinori Kondo, infine, fu anche esponente della commissione continentale della Fondazione per la Responsabilit\u00e0 Universale del Dalai Lama.\nDiscografia.\nPartecipazioni, album solisti ed in formazione."}
{"id": "558848", "revid": "131358", "url": "https://it.wikipedia.org/wiki?curid=558848", "title": "Fotografi", "text": ""}
{"id": "558849", "revid": "2014155", "url": "https://it.wikipedia.org/wiki?curid=558849", "title": "Goslar", "text": "Goslar (in basso tedesco \"Gosl\u00e4r\") \u00e8 una storica citt\u00e0 della Bassa Sassonia, Germania. \u00c8 il capoluogo del circondario omonimo ed \u00e8 ubicata sui pendii nordoccidentali delle colline di Harz.\nIl centro storico della citt\u00e0 e le sue miniere sono state dichiarate Patrimonio dell'Umanit\u00e0 dall'UNESCO. Essa \u00e8 famosa, tra l'altro, per aver dato i natali all'imperatore Enrico IV.\nGoslar si fregia del titolo di \"grande citt\u00e0 indipendente\" (\"gro\u00dfe selbst\u00e4ndige Stadt\").\nStoria.\nLa zona dove sorge Goslar era gi\u00e0 nota nel periodo romano per i suoi giacimenti di minerale grezzo.\nGrazie ad alcuni ritrovamenti archeologici effettuati in Inghilterra, in alcune tombe di guerrieri anglosassoni, furono trovate deposizioni di spade e pugnali prodotti con il metallo proveniente da Goslar.\nLa prima menzione di Goslar risale al 979, da un documento reale relativo ad Ottone II.\nMa \u00e8 con il sovrano Enrico II che Goslar raggiunse un'importanza rilevante all'interno del Sacro Romano Impero, diventando sede imperiale: qui infatti venne indetto un sinodo imperiale nel 1009. Di seguito venne edificato un palazzo imperiale, il cosiddetto Pfalz, imponendosi come nuovo centro di potere sul vicino castello di Werla, gi\u00e0 residenza imperiale nell'Alto Medioevo.\nSotto l'imperatore Enrico III la citt\u00e0 raggiunse un rilievo sovranazionale perch\u00e9, essendo sede imperiale, nel 1025 ospit\u00f2 diversi ambasciatori e sovrani europei, come Pietro d'Ungheria e papa Vittore II.\nIl palazzo di Goslar venne amato e valorizzato dagli imperatori successivi, come Federico I, che ne fecero una delle sue residenze preferite.\nNel Rinascimento Goslar divenne una citt\u00e0 libera all'interno dell'impero grazie anche alla ricchezza economica, derivante dalle vicine miniere di Rammelsberg. Proprio queste miniere furono spesso la causa di conflitti con il vicino ducato di Brunswick-L\u00fcneburg che nel corso dei secoli cerc\u00f2 di imporsi pi\u00f9 di una volta sul controllo delle miniere.\nNonostante i diversi tentativi dei duchi guelfi di Braunschweig di appropriarsi di Rammelsberg e quindi della citt\u00e0 stessa, Goslar mantenne sempre la sua indipendenza fino al 1802 quando pass\u00f2 sotto il regno di Prussia e nel 1807 al regno di Hannover. \nDurante il regime nazista divenne un luogo di propaganda molto importante, proprio per la sua antica storia.\nDopo la seconda guerra mondiale, nel 1946 Goslar entr\u00f2 a far parte dei territori di occupazione inglese e visse comunque un periodo di notevole sviluppo, trovandosi quasi a confine con la zona di occupazione sovietica.\nNel 1992, dopo la riunificazione della Germania, Goslar pot\u00e9 entrare nella lista dei siti facenti parte del patrimonio mondiale dell'UNESCO.\nIl 1\u00ba gennaio 2014 venne aggregata a Goslar la citt\u00e0 di Vienenburg."}
{"id": "558851", "revid": "287204", "url": "https://it.wikipedia.org/wiki?curid=558851", "title": "La memoria del topo", "text": "La memoria del topo \u00e8 un romanzo dello scrittore statunitense Michael Connelly, edito nel 1992 ed il primo di una lunga serie avente come protagonista il detective Harry Bosch. Il libro pu\u00f2 essere considerato un \"police procedural\" atipico, in quanto la figura di Bosch \u00e8 assolutamente predominante e non viene messo in particolare risalto l'eventuale contributo alle indagini di altri poliziotti.\nIl titolo.\nNella guerra del Vietnam i soldati appartenenti al reparto speciale dell'esercito statunitense addestrato per stanare i Vietcong dai loro nascondigli sotterranei venivano detti \"Topi di galleria\".\nIl titolo della traduzione italiana del romanzo, \"La memoria del topo\", non ha lo stesso effetto del titolo originale, \"The Black Echo\". Con questo termine venivano indicate le missioni nelle gallerie e l'atmosfera che vi regnava. Inoltre \u00e8 importante notare che nel personaggio di Harry Bosch le sensazioni di oscurit\u00e0 e solitudine sono ricorrenti. Da qui l'importanza del titolo originale di questo primo libro che introduce la figura del famoso detective.\nTrama.\nHollywood, domenica 20 maggio. Il detective Harry Bosch riceve una chiamata notturna: il cadavere di un uomo \u00e8 stato ritrovato all'interno di una tubatura, lungo la strada della diga del Mulholland.\nBosch, veterano della guerra del Vietnam e detective della polizia di Los Angeles, era stato assegnato alla DRO, Divisione Rapine-Omicidi, per\u00f2, dopo aver ucciso il principale sospettato nel caso dei delitti in serie detti del \"Bambolaio\", Bosch era stato punito e spostato nella meno importante Divisione Omicidi di Hollywood, con Jerry Edgar come partner.\nIl nuovo caso sembra semplice: un tossicodipendente morto di overdose. Ma l'assenza di impronte all'interno del condotto ed un dito spezzato post-mortem, portano il detective a sospettare che le cose siano andate diversamente da come appaiono.\nMentre il coroner analizza il corpo della vittima, Bosch nota un tatuaggio rosso e blu sul braccio: un topo, sorridente e ritto sulle zampe posteriori, con una pistola in una zampa e una bottiglia nell'altra. Il detective riconosce l'uomo morto grazie a quel tatuaggio: la vittima si chiamava Billy Meadows ed in Vietnam era stato un commilitone di Bosch, un \"topo di galleria\".\nLe prime indagini mettono in luce anche il collegamento con uno spettacolare furto nel caveau di una banca di Los Angeles avvenuto alcuni mesi prima, perci\u00f2 per arrivare a fare chiarezza su entrambi i casi sar\u00e0 necessaria una stretta collaborazione fra polizia e agenti dell'FBI."}
{"id": "558853", "revid": "123533043", "url": "https://it.wikipedia.org/wiki?curid=558853", "title": "Leggenda della Vera Croce", "text": "La leggenda della Vera Croce \u00e8 la leggenda che racconta la storia del legno sul quale venne crocifisso Cristo, spesso tramandata in letteratura e rappresentata in opere d'arte.\nLa versione pi\u00f9 nota \u00e8 quella che fa parte della \"Legenda Aurea\" di Jacopo da Varagine, opera composta nel XIII secolo.\nLa leggenda.\nLa leggenda ha inizio con Adamo che, prossimo a morire, mand\u00f2 il figlio Set in Paradiso per ottenere l'olio della misericordia come viatico di morte serena. L'Arcangelo Michele, invece, gli diede un ramoscello dell'albero della vita per collocarlo nella bocca di Adamo al momento della sua sepoltura (o tre semi secondo un'altra versione). Il ramo crebbe e l'albero venne ritrovato da re Salomone che, durante la costruzione del Tempio di Gerusalemme, ordin\u00f2 che l'albero venisse abbattuto ed utilizzato. Gli operai non riuscirono per\u00f2 a trovare una collocazione, perch\u00e9 era sempre o troppo lungo o troppo corto, e quando lo si tagliava a misura giusta in realt\u00e0 diveniva troppo corto, tanto da non poter essere utilizzato. Gli operai decisero cos\u00ec di gettarlo su un fiume, perch\u00e9 servisse da passerella. La regina di Saba, trovandosi a passare per il ponte, riconobbe il legno e profetizz\u00f2 il futuro utilizzo della tavola. Salomone, messo al corrente della profezia, decise di farlo sotterrare. Quando Cristo fu condannato, la vecchia trave venne ritrovata dagli israeliti ed utilizzata per la costruzione della Croce. A questo punto la leggenda inizia a confondersi con la storia. Nel 312, la notte prima della battaglia contro Massenzio, l'imperatore Costantino I ha la mistica visione che porr\u00e0 fine, anche, alle persecuzioni dei cristiani: una croce luminosa con la scritta \"In hoc signo vinces\".\nL'imperatore decide allora di utilizzare la croce come insegna e il suo esercito vinse la battaglia di Ponte Milvio.\nCostantino, poi, decise di inviare la madre Elena a Gerusalemme per cercare la Croce della Crocefissione. Elena trov\u00f2 una persona che conosceva il punto di sepoltura della Vera Croce. Per costringerlo a parlare, lo fece calare in un pozzo, senza pane ed acqua, per sette giorni. Convinse cos\u00ec il reticente a rivelare il luogo della sepoltura. Elena pot\u00e9, in questo modo, rinvenire le tre diverse croci utilizzate il giorno della morte di Cristo. Per identificare quella sulla quale era morto Ges\u00f9, Sant'Elena sfior\u00f2 con il legno un defunto e questi resuscit\u00f2.\nSant'Elena separ\u00f2 la croce in diverse parti di cui la principale venne lasciata a Gerusalemme.\nAll'inizio del VII secolo l'Impero bizantino visse una profonda crisi e sub\u00ec attacchi da diversi fronti, in particolare dall'Impero persiano per opera del re Cosroe II che nel 614, dopo tre settimane di lungo assedio, riusc\u00ec ad espugnare Gerusalemme e a trafugare tutti i tesori e le reliquie a Ctesifonte.\nL'imperatore bizantino Eraclio raccolte tutte le forze decise di partire personalmente alla guida del suo esercito per sconfiggere i persiani e recuperare la Vera Croce. La guerra con i persiani dur\u00f2 diversi anni e solo nel 628 Eraclio sconfisse, decapit\u00f2 Cosroe II ed ottenne la restituzione della Croce che venne riportata dallo stesso Eraclio (scalzo e vestito da pellegrino) a Gerusalemme il 21 marzo 630 tra l'esultanza del popolo.\nLa leggenda nell'arte.\nQuesto fu un tema estremamente caro ai frati francescani che spesso nel basso medioevo fecero affrescare le chiese con episodi della leggenda. Fu un tema molto rappresentato anche fuori dalla penisola italiana.\nIn Italia particolarmente importanti sono il ciclo di affreschi sulle Storie della Vera Croce dipinto da Piero della Francesca ad Arezzo e quello nella chiesa di Santa Croce a Firenze dipinto da Agnolo Gaddi."}
{"id": "558857", "revid": "729019", "url": "https://it.wikipedia.org/wiki?curid=558857", "title": "Azienda autonoma di Stato filatelica e numismatica", "text": "L'Azienda autonoma di Stato filatelica e numismatica (AASFN) \u00e8 un'impresa pubblica della Repubblica di San Marino.\nL'AAFN \u00e8 regolata dalla legge 26 maggio 1981, n. 42. All'inizio degli Anni '80 il Governo sammarinese istitu\u00ec alcune aziende autonome finalizzate a realizzare l'intervento dello Stato nell'ambito della produzione di beni e nella gestione di servizi pubblici destinati al soddisfacimento di necessit\u00e0 e a promuovere lo sviluppo socio-economico della popolazione della Repubblica.\nL'Azienda provvede alla progettazione, realizzazione, distribuzione e vendita dei francobolli, delle monete e delle carte telefoniche della Repubblica di San Marino. Si tratta principalmente di esemplari da collezione."}
{"id": "558860", "revid": "33689", "url": "https://it.wikipedia.org/wiki?curid=558860", "title": "Battlefield 2", "text": "Battlefield 2 \u00e8 uno sparatutto in prima persona per Windows dove i giocatori combattono in campi di battaglia usando armi e veicoli da guerra contemporanei. \"Battlefield 2\" \u00e8 stato sviluppato dalla Digital Illusions Creative Entertainment in collaborazione con la Trauma Studios, e pubblicato dalla Electronic Arts come seguito della serie Battlefield. \u00c8 stato pubblicato nel tardo giugno 2005 guadagnando subito un enorme successo come \"online FPS\". Il lancio di \"Battlefield 2\", originalmente previsto per il 20 marzo 2005, fu ritardato al 21 giugno 2005 per il Nord America, ed al 24 giugno 2005 per Europa ed Australia. La versione attuale del gioco \u00e8 la \"1.50\".\nTrama.\nLe vicende di \"Battlefield 2\" trattano di un'ipotetica guerra nel vicino futuro, i cui contendenti sono il corpo dei marines degli Stati Uniti (\"United States Marine Corps\" o \"USMC\"), la Repubblica Popolare Cinese (\"People's Liberation Army of China\" o \"PLA\"), e la Coalizione Medio Oriente (\"Middle East Coalition\" o \"MEC\"). Le battaglie vedono solo USMC contro Cina e contro CMO, senza possibilit\u00e0 di scontro tra le ultime due, che presumibilmente sono alleate o neutrali.\nLa CMO arriver\u00e0 addirittura, nell'espansione \"Armored Fury\", ad una invasione del suolo americano. Nell'espansione \"Euro Force\" la CMO affronta l'Esercito dell'Unione Europea, che fa la sua prima comparsa.\nLe armate dispongono di un moderno arsenale: i Marines usano il completo arsenale americano, fra cui il carro armato M1A2 Abrams e l'M4, i Cinesi usano delle copie di armi sovietiche come il mitragliatore Type 85, e dei loro arsenali, come il QBZ-95, mentre la CMO usa delle vecchie armi sovietiche tra cui l'AKS-74U, la mitragliatrice leggera RPK-74 e delle nuove armi provenienti dalla federazione russa come il PP-19.\nModalit\u00e0 di gioco.\nGiocatore singolo.\nTale modalit\u00e0 prevede la possibilit\u00e0 di giocare nelle mappe base del gioco avendo quali compagni di fazione e quali nemici dei bot, la cui intelligenza artificiale pu\u00f2 essere gestita tramite un parametro di tre livelli. La modalit\u00e0 \"Giocatore singolo\" \u00e8 molto utile anzitutto per cominciare a far pratica col gioco, senza incappare nella frustrazione di venire spesso uccisi durante difficili partite online; inoltre permette di far pratica con i veicoli e con gli upgrade che man mano si sbloccano. Non \u00e8 previsto avanzamento di carriera per i round svolti in tale modalit\u00e0.\nMultigiocatore.\nLa modalit\u00e0 \"Multigiocatore\" richiede anzitutto una connessione ad internet; \u00e8 necessario inoltre creare un account giocatore sul sito EA. \u00c8 possibile cos\u00ec accedere ad una lista di server, dove avviene lo scontro fra giocatori sparsi in ogni parte del globo. I \"ranked server\" (ovvero server \"in graduatoria\") permettono inoltre l'avanzamento di carriera tramite il conseguimento dei punti.\n\"Conquest\".\nLa modalit\u00e0 \"Conquest\" (letteralmente \"Conquista\") di \"Battlefield 2\" prevede due fazioni che si scontrano su di una mappa, che pu\u00f2 essere da 16, 32 o 64 giocatori (in modalit\u00e0 Single Player solo da 16); ogni fazione ha un numero di \"Tickets\" (possiamo considerarli come punti della fazione) che varia in base al tipo di mappa: 100 ca. per le mappe da 16 giocatori, 200 per quelle da 32 e 300 per quelle da 64. L'obiettivo della partita \u00e8 far s\u00ec che i Tickets della fazione nemica raggiungano lo zero, o di mantenere un numero maggiore di ticket rispetto agli avversari alla fine del tempo di round; a tale scopo \u00e8 necessario uccidere nemici, conquistare punti di controllo e mantenerne il possesso. I punti di controllo acquisiscono la bandiera della fazione che li conquista (i punti di controllo neutri hanno bandiera bianca). La conquista di un punto di controllo comporta la possibilit\u00e0, per i membri della fazione, di effettuare il respawn (il rientro in gioco dopo esser stati uccisi) nei pressi dello stesso, ed appropriarsi dei mezzi che ad intervalli regolari vi compaiono. La conquista del punto di controllo avviene mediante sosta del soldato nei pressi dello stesso; se il punto appartiene alla fazione avversaria, sar\u00e0 necessario attendere che la bandiera nemica sia calata, per issare la propria. Pi\u00f9 soldati della stessa fazione sostano nei pressi del punto di controllo, maggiore \u00e8 la velocit\u00e0 col quale questo viene conquistato. In talune mappe vi sono punti di controllo bloccati, il che significa che non possono essere conquistati dalla fazione nemica, garantendo ai giocatori della fazione che li possiede la possibilit\u00e0 di respawn per tutta la partita. Vi \u00e8 tuttavia un metodo pi\u00f9 rapido per condurre la propria fazione alla vittoria, chiamato \"Take-Over\"; \u00c8 necessario conquistare tutti i punti di controllo sulla mappa, cosicch\u00e9 i giocatori dell'altra fazione non avranno la possibilit\u00e0 di effettuare il respawn, e la partita sar\u00e0 vinta indipendentemente dal numero dei Tickets una volta eliminati tutti i soldati rimanenti. Chiaramente, se la fazione avversaria ha a propria disposizione un punto di controllo bloccato, non sar\u00e0 possibile applicare tale strategia. Il conquest, a sua volta, si divide in tre sotto-modalit\u00e0:\nPer tutte le modalit\u00e0 conquest \u00e8 poi prevista una variante detta \"Infantry\" (\"Fanteria\" in italiano) introdotta dalla patch \"1.40\", dove non sono previsti veicoli di alcun genere sul campo di battaglia.\n\"Co-op\".\nModalit\u00e0 introdotta dalla patch \"1.30\" che permette di giocare, in Single Player o in LAN, una partita fra avversari in carne ed ossa e bot con intelligenza artificiale. \u00c8 possibile impostare parametri relativi al comportamento dei bot.\nGradi e premi.\n\"Battlefield 2\" prevede un sistema di gradi, per un totale di 22, che il soldato deve scalare per ottenere nuovi sblocchi.\nPer garantire un pi\u00f9 rapido avanzamento attraverso i vari gradi del gioco, il giocatore pu\u00f2 conseguire dei riconoscimenti, che premiano particolari azioni o capacit\u00e0. Tali riconoscimenti si suddividono in Stemmi, Nastri e Medaglie.\nAcquistando le espansioni Special Forces, Euro Force e Armored Fury \u00e8 possibile conseguire una nuova serie di riconoscimenti legati alle espansioni ed al Booster Pack.\nClassi di fanteria e sblocchi.\n\"Battlefield 2\" conta sette classi di fanteria. Ogni classe possiede due kit di armi che diventano disponibili (ovvero \"sbloccate\") col passaggio di grado; la prima serie \u00e8 disponibile con la versione base del gioco, mentre la seconda si pu\u00f2 sbloccare solo acquistando l'espansione Special Forces. Ogni classe possiede di base un coltello da combattimento ed una pistola (che per alcune classi \u00e8 silenziata), il cui modello varia in base alla fazione.\nLe classi in questione sono:\nAssalto.\nL'assaltatore ha in dotazione un fucile d'assalto con lancia granate incorporato, ed una granata fumogena. Gli sblocchi forniti dall'avanzamento di grado consistono nel \"G3A3\" e nell\"'F2000\"; nel primo caso si perde il lancia granate in favore di granate standard (in compenso si ha a disposizione un fucile molto potente ed efficace); nel secondo i fumogeni vengono sostituiti da granate \"flash-bangs\". Gli assaltatori sono dotati di una armatura pesante e sono ottimi per guerriglie urbane interne ed esterne; oltre alla fanteria nemica, sono capaci di tener testa anche ai veicoli leggeri da trasporto quali jeep ed APC.\nCecchino.\nIl tiratore \u00e8 specializzato nel colpire il nemico dalla lunga distanza con un fucile di precisione; pu\u00f2 inoltre piazzare delle mine antiuomo Claymore per difendere la propria posizione di tiro. I cecchini indossano una ghillie suit che permette loro di mimetizzarsi col terreno. La prima arma sbloccabile, l\"'M95 Barrett\", \u00e8 in grado di perforare vetri antiproiettile e materiali corazzati.\nForze Speciali.\nOltre ad una carabina, le Forze Speciali sono dotate di esplosivo C4 ad alto potenziale distruttivo, che pu\u00f2 essere utilizzato per distruggere le strutture di terra nemiche (sistema di scansione, modulo UAV, artiglieria, ponti, veicoli) e ferire le unit\u00e0 di fanteria che si trovano nei paraggi della detonazione. Come arma sbloccabile \u00e8 disponibile il G36C.\nGeniere.\nLa caratteristica principale del geniere \u00e8 quella di riparare i danni riportati da mezzi e strutture di terra; \u00e8 inoltre in grado di ricostruire ponti distrutti e disinnescare mine ed esplosivi. Le mine anticarro disinnescate possono essere riutilizzate, al contrario delle Claymore che vanno perdute. Il geniere pu\u00f2 riparare il mezzo in cui si trova, ed i veicoli a lui vicini. La loro dotazione prevede un fucile poco preciso ma letale alle corte distanze, e mine anticarro.\nMedico.\nIl medico \u00e8 armato col fucile d'assalto in dotazione all'assaltatore (ma senza lancia granate). Ha l'abilit\u00e0 di medicare chiunque si trovi nelle vicinanze (anche se si trova a bordo di un mezzo) grazie alla borsa medica che ha con s\u00e9. Il medico pu\u00f2 inoltre salvare alleati con ferite critiche grazie al defibrillatore; tuttavia la cosa \u00e8 impossibile se l'alleato \u00e8 morto riportando gravi danni. Il defibrillatore pu\u00f2 essere anche usato per uccidere i soldati nemici.\nSupporto.\nLa dotazione della classe supporto prevede una mitragliatrice leggera, particolarmente adatta ad offrire un fuoco di copertura, e borse di munizioni per riarmare gli astanti. Come per le truppe d'assalto, questa classe ha un'armatura pesante; inoltre, un soldato di supporto a bordo di un veicolo pu\u00f2 automaticamente distribuire munizioni ai compagni prossimi al mezzo.\nAnticarro.\nSoldato dotato di armatura pesante, pistola mitragliatrice automatica e lanciamissili filoguidato anticarro. Un missile piazzato nei punti strategici corretti (in genere nei cingoli o sul posteriore) \u00e8 in grado di distruggere veicoli da trasporto leggeri, e danneggiare pesantemente carri armati ed APC. L'arma \u00e8 anche in grado di uccidere un'unit\u00e0 di fanteria.\nMappe.\nLe mappe base del gioco sono 22, divise per teatri.\nVeicoli e postazioni.\n\"Battlefield 2\" conta sei classi di veicoli e postazioni.\nRuoli del giocatore.\nNello svolgimento dell'azione, il giocatore pu\u00f2 assumere diversi ruoli in rapporto agli altri membri della propria fazione ed al Comandante.\nTipi di server.\nNella modalit\u00e0 online di \"Battlefield 2\" possiamo incontrare due tipi principali di server.\nIn \"Battlefield 2\" esistono dei server unranked denominati \"Waib\", nei quali si scontrano i giocatori pi\u00f9 forti del mondo.\nEspansioni.\n\"Special Forces\".\nSpecial Forces \u00e8 la prima espansione ufficiale di \"Battlefield 2\" uscita nel 2005; la trama si snoda attraverso una guerra segreta, condotta dalle Forze Speciali dei paesi pi\u00f9 importanti del mondo, per controllarne i luoghi strategici. I combattenti di questa guerra sono i corpi d'\u00e9lite pi\u00f9 letali al mondo: gli US Navy SEALS, i SAS inglesi, le Spetsnaz russe, le Forze Speciali della CMO, i Ribelli e le Forze degli Insorti. \"SF\" prevede anche l'introduzione di nuove armi, nuovi riconoscimenti e la possibilit\u00e0 di interagire con lo scenario (aprire e chiudere porte, cancelli ed altro ancora).\nLe nuove mappe, per un totale di otto, sono: \"Devil's Perch, Ghost Town, Iron Gator, Leviathan, Mass Destruction, Night Flight, Surge, Warlord\".\nLe nuove armi ed equipaggiamenti comprendono: \"Arpione, Corda da Discesa, Flash-Bang, Lancia Gas Lacrimogeno, Sistema di Visione Notturna\" e \"Maschera Antigas\".\nL'elenco dei veicoli nuovi comprende: \"Apache Longbow, Mi-35 \"Hind\", Quad, BMP 3, Auto Civile, Pick-Up, Ail Raider, HMMWV con TOW, Muletto\" e \"Moto d'Acqua\".\n\"Euro Force\".\nEuro Force \u00e8 il primo Booster Pack di \"Battlefield 2\", distribuito nel 2006. Entra nella battaglia una nuova e potente forza: l'Unione Europea. Acquistando il Booster Pack si potr\u00e0 avere accesso a tre nuove mappe (\"Great Wall, Operation Smoke Screen, Taraba Quarry\") e ricevere una nuova medaglia.\nQuesto booster \u00e8 stato distribuito gratuitamente con la patch \"1.50\".\nLe nuove armi comprendono: \"L96A1, BENELLI M4, FAMAS, HK-21, HK53A3, L85A2\" e \"P90\".\nI nuovi quattro veicoli sono: \"Leopard 2A6, Challenger C2, T1 Typhoon\" e \"Tiger HAP\".\n\"Armored Fury\".\nArmored Fury \u00e8 il secondo Booster Pack di \"Battlefield 2\", distribuito nel 2006. Sposta la battaglia in un nuovissimo teatro di guerra, dove le forze degli USA combattono nel proprio territorio, difendendolo dalle forze della Cina e della CMO. Acquistando questo Booster Pack si potr\u00e0 ricevere un nuovo nastro.\nQuesto booster \u00e8 stato distribuito gratuitamente con la patch \"1.50\".\nLe tre nuove mappe sono: \"Midnight Sun, Operation Harvest, Operation Road Rage.\"\nI nuovi veicoli sono: \"A-10 Warthog\" e \"OH-6A Little Bird\" per gli USMC, \"Fatan Q-5\" e \"Z-11\" per la Cina, \"Su-39\" e \"EC-635\" per la CMO.\nMod.\nTra i numerosi mod realizzati dalla comunit\u00e0 di giocatori, \"Forgotten Hope 2\" e \"Project Reality\" hanno vinto il premio Mod dell'anno sul portale ModDb rispettivamente nel 2010 e nel 2008.\nCritica.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove \"Battlefield 2\" risulta al 23\u00ba posto."}
{"id": "558861", "revid": "671029", "url": "https://it.wikipedia.org/wiki?curid=558861", "title": "WCW Hall of Fame", "text": "La WCW Hall of Fame \u00e8 un'istituzione del wrestling che comprendeva tutti quei lottatori che venivano ricordati come i migliori della storia della World Championship Wrestling.\nLa WCW Hall of Fame, comprendeva anche wrestler che avevano avuto carriere di spicco nella National Wrestling Alliance o in una delle Jim Crockett Promotions, federazioni che rappresentavano la base sulla quale venne poi costruita la WCW.\nLa cerimonia di introduzione si svolgeva annualmente nel corso di \"Slamboree\", pay-per-view della WCW.\nStoria.\nLa WCW Hall of Fame, venne creata il 23 maggio 1993, con lo scopo di rendere omaggio a molte delle pi\u00f9 grandi personalit\u00e0 del mondo del wrestling. Vennero introdotte altre personalit\u00e0 fino al 1995, ma a partire dall'anno successivo non furono pi\u00f9 tenute altre cerimonie.\nIn seguito all'acquisizione della WCW da parte della World Wrestling Federation, nel marzo del 2001, la WCW Hall of Fame cess\u00f2 di esistere, e molti atleti WCW, iniziarono ad essere inseriti nella WWE Hall of Fame."}
{"id": "558868", "revid": "1762097", "url": "https://it.wikipedia.org/wiki?curid=558868", "title": "Psicologi", "text": ""}
{"id": "558873", "revid": "34392", "url": "https://it.wikipedia.org/wiki?curid=558873", "title": "Scultori genovesi", "text": ""}
{"id": "558889", "revid": "371529", "url": "https://it.wikipedia.org/wiki?curid=558889", "title": "Wrestling Observer Newsletter Hall of Fame", "text": "La Wrestling Observer Newsletter Hall of Fame \u00e8 una delle Hall of Fame di wrestling; la sua particolarit\u00e0 \u00e8 che esiste solo sulla carta, non essendo prevista alcuna cerimonia di introduzione.\nA differenza di quanto accade nel baseball o nel basket, nel mondo del wrestling professionistico non esistono Hall of Fame che prevedono che sia un gruppo di esperti del settore (indipendenti dalle organizzazioni) a decidere quali atleti verranno inseriti. In un certo senso questa mancanza veniva colmata dalla WON HOF: tale Hall of Fame \u00e8 stata infatti creata da Dave Meltzer, redattore di un sito internet riguardante il wrestling tra i pi\u00f9 famosi e rispettati, ma pur sempre indipendente. Con la creazione della Professional Wrestling Hall of Fame, la WON HOF ha perso parte del suo prestigio, ma resta sempre una realt\u00e0 tra le pi\u00f9 famose.\nNel 1996, Meltzer scelse una gran quantit\u00e0 di nomi da inserire come \"Classe del 1996\". Sin dall'anno successivo i nomi vennero invece determinati attraverso un sondaggio che permetteva di scegliere i pi\u00f9 rappresentativi tra addetti ai lavori e wrestlers; l'elenco delle scelte era comunque redatto da Meltzer in modo da garantire un'equa rappresentanza per i wrestlers statunitensi, giapponesi e messicani."}
{"id": "558891", "revid": "4106", "url": "https://it.wikipedia.org/wiki?curid=558891", "title": "Pregny", "text": ""}
{"id": "558892", "revid": "339392", "url": "https://it.wikipedia.org/wiki?curid=558892", "title": "Wrestling Hall of Fame", "text": ""}
{"id": "558893", "revid": "4106", "url": "https://it.wikipedia.org/wiki?curid=558893", "title": "Chamb\u00e9sy", "text": ""}
{"id": "558895", "revid": "125019", "url": "https://it.wikipedia.org/wiki?curid=558895", "title": "Giorgio Porreca", "text": "Teorico di scacchi, direttore della rivista mensile \"Scacco!\", fu autore di importanti libri scacchistici. Laureato in Lingua e letteratura russa, tradusse diversi testi di maestri sovietici. Fu un grande cultore degli studi scacchistici, dei quali cur\u00f2 la rubrica su \"Scacco!\". Fu inoltre un grande amico di Dario Cecaro.\nCarriera scacchistica.\nNato a Napoli nel 1927, Maestro Internazionale della FIDE e della ICCF, Porreca fu campione italiano nel 1950 a Sorrento (dopo spareggio tecnico con Nicola Engalicew) e nel 1956 a Rovigo. \nVinse tre volte il Campionato italiano a squadre: nel 1960 con l'Accademia di Napoli, poi nel 1969 e nel 1970 con il Centurini di Genova. Vinse il Festival di Imperia del 1960 e i tornei di Napoli del 1950, 1960 e 1963.\nPartecip\u00f2 con la squadra italiana a tre olimpiadi scacchistiche: a Dubrovnik 1950 in terza scacchiera, a Helsinki 1952 in prima scacchiera e ad Amsterdam 1954 in seconda scacchiera, col risultato complessivo di diciassette vittorie, undici pareggi e quindici sconfitte.\nPorreca gioc\u00f2 per l'Italia in numerosi match contro squadre europee: contro la Svizzera a Losanna nel 1952, a Baveno nel 1957, a Como nel 1969 e a Lugano nel 1974; contro l'Austria a Vienna nel 1952; contro la Jugoslavia a Bled nel 1953 e a Sirmione nel 1954; contro la Spagna sempre a Sirmione nel 1954; contro la Cecoslovacchia a Praga nel 1957. Gioc\u00f2 anche nelle Clare Benedict Cup del 1953 a Mont P\u00e8lerin e del 1957 a Berna.\nFu sette volte campione italiano nel gioco per corrispondenza (ASIGC - Associazione Scacchistica Italiana Giocatori per Corrispondenza): nel 1957 e poi, consecutivamente, dal 1966 al 1973, risultato non pi\u00f9 raggiunto da alcuno.\nMor\u00ec nella citt\u00e0 natale, a sessant'anni, nel 1988.\nPartite.\nEcco due vittorie del maestro napoletano trascritte in notazione algebrica italiana. La prima contro Enrico Paoli, Maestro Internazionale e decano dello scacchismo italiano, la seconda contro il Grande maestro Miroslav Filip, che partecip\u00f2 pi\u00f9 volte alla selezione per la candidatura al titolo mondiale.\nEnrico Paoli - Giorgio Porreca (Ferrara, 1952)\nDifesa dei 2 cavalli (C-58) - 1.e4 e5 2.Cf3 Cc6 3.Ac4 Cf6 4.Cg5 d5 5.exd5 Ca5 6.Ab5+ c6 7.dxc6 bxc6 8.Df3 (var. Polerio) Dc7 9.Ad3 Ae7 10.Cc3 h6 11.Cge4 Cd5 12.Cg3 Cf4 13.Af5 Ab7 14.d4 c5 15.d5 g6 16.Ae4 f5 17.Axf5 gxf5 18.Axf4 exf4 19.Dh5+ Rd8 20.O-O-O fxg3 21.d6 Ag5+ 22.Rb1 Dd7 23.The1 Rc8 24.hxg3 Ac6 25.f4 Af6 26.Dg6 Tf8 27.Cd5 Axd5 28.Txd5 Rb7 29.Txc5 Tae8 30.Th1 Cc6 31.a3 Ra8 32.Dxf5 Dxd6 33.Txh6 Tb8 34.c3 Dd1+ (0-1) \u00a0 - Vedi la partita online\nMiroslav Filip - Giorgio Porreca (Zagabria, 1955)\nDifesa olandese (A-84) - 1.d4 d5 2.Cf3 e6 3.c4 c6 4.e3 f5 (Stonewall) 5.Ad3 Ad6 6.b3 Ch6 7.0-0 0-0 8.Aa3 Axa3 9.Cxa3 Cd7 10.b4 g5 11.b5 g4 12.Cd2 Dg5 13.Tc1 Cf6 14.bxc6 bxc6 15.cxd5 cxd5 16.De2 Ce4 17.Tc7 Tb8 18.f3 Cxd2 19.Dxd2 gxf3 20.Txf3 Rh8 21.Txa7 Tb7\n22.Txb7 Axb7 23.Db4 Tg8 24.Tg3 Cg4 25.h3 Dh4 26.Tf3 Ce5!\u00a0 (la mossa vincente) 27.Ae2 Cxf3+\n28.Axf3 Ac8 29.Cb5 Ad7 30.Dd6 Dg3 (0-1)- Vedi la partita online\nLibri e altre pubblicazioni.\nTraduzioni dalla lingua russa:"}
{"id": "558896", "revid": "115184247", "url": "https://it.wikipedia.org/wiki?curid=558896", "title": "Grelina", "text": "La grelina o ghrelina \u00e8 un ormone prodotto dalle cellule P/D1 giacenti sul fondo dello stomaco umano e dalle cellule epsilon del pancreas. Esso stimola l'appetito (effetto oressigeno = genera appetito). Viene prodotto nei roditori dalle cellule X/A-like. I livelli di grelina si incrementano prima dei pasti e decrementano circa un'ora dopo. \u00c8 considerato il complementare dell'ormone leptina, prodotto dai tessuti adiposi, che induce saziet\u00e0 ove presente in concentrazioni elevate. La grelina stimolando l'ipofisi anteriore stimola anche la secrezione dell'ormone della crescita.\nI recettori per la grelina sono espressi dai neuroni nel nucleo arcuato e nell'ipotalamo ventromediale. Il recettore della grelina \u00e8 una proteina G accoppiata membrana recettore, conosciuta formalmente come il recettore GHS (\"growth hormone secretagogue receptor\"). La grelina \u00e8 prodotta anche da piccole popolazioni di neuroni nel nucleo arcuato. Esso gioca un ruolo significante nella neurotropia, particolarmente nell'ippocampo ed \u00e8 essenziale per l'adattamento cognitivo nel cambiare ambienti e nel processo di apprendimento.\nForme.\nLa grelina esiste in forma inattiva e attiva.\nRelazione all'obestatina.\nL'obestatina \u00e8 un ormone scoperto alla fine del 2005 che diminuisce l'appetito. Obestatina e grelina sono entrambe codificate dallo stesso gene; il prodotto del gene si rompe per abbandonare i due ormoni peptidici (Zhang \"et al\" 2005).\nIndicazioni terapeutiche.\nLa grelina aumenta la sensazione di fame, quindi potrebbe essere utile contro l'anoressia.\nQuest'ormone stimola la sintesi di GH, potrebbe essere quindi utile per la cura della disfunzione erettile, nanismo, osteoporosi, artrosi, astenia, depressione.\nAttivit\u00e0 oressigena.\nGrelina \u00e8 coinvolta nella regolazione del bilancio energetico. La somministrazione di grelina esogena induce un incremento ponderale nei roditori aumentando l'introito alimentare e riducendo l'utilizzazione dei grassi. Tali effetti farmacologici sono indipendenti dal GH e probabilmente sono mediati da uno specifico network neuronale a livello centrale che \u00e8 anche modulato dalla leptina; grelina e leptina possiederebbero attivit\u00e0 complementari in un unico sistema regolatorio che, finalisticamente, si sarebbe sviluppato per informare il sistema nervoso centrale riguardo allo stato di bilancio energetico.\nNell'obesit\u00e0 i livelli basali di leptina sono elevati mentre quelli di grelina sono ridotti, indicando un adattamento allo stato positivo di bilancio energetico piuttosto che un coinvolgimento nell'eziologia dell'obesit\u00e0. Si \u00e8 visto comunque che nell'obesit\u00e0 patologica, nonostante i livelli basali di grelina siano ridotti, vi \u00e8 una compromissione globale del pattern grelinico, con innalzamento eccessivo e duraturo del picco grelinico post-prandiale. Nell'uomo i livelli plasmatici di grelina sono ridotti, come detto, negli stati cronici (obesit\u00e0) e acuti (assunzione alimentare) di bilancio energetico positivo, ma sono aumentati nel digiuno e nei pazienti affetti da anoressia nervosa. L'innalzamento pre-prandiale dei livelli circolanti di grelina suggerisce il suo ruolo come segnale di fame innescando l'inizio del pasto e tale azione sembrerebbe mediata da sottotipi recettoriali del GHS-R come suggerito dall'evidenza che analoghi dei GHs privi di alcuna attivit\u00e0 GH-liberatrice, stimolano l'introito di cibo.\nLa grelina circolante \u00e8 principalmente prodotta a livello del tratto gastro-intestinale e raggiungerebbe i GHS-R nel sistema nervoso centrale, soprattutto a livello ipotalamico, attraverso la circolazione sistemica generale per regolare l'introito alimentare e l'omeostasi energetica. La grelina, nella fattispecie, attiva cellule del nucleo arcuato, che includono i neuroni rilascianti il NPY, molecola oressizzante (stimolatrice dell'appetito), e attiva anche il sistema colinergico-dopaminergico mesolimbico, circuito che elabora gli aspetti edonistici delle ricompense naturali come il cibo.\nInoltre, antagonisti del recettore tipo 1 di NPY cos\u00ec come agonisti della melanocortina e anti-sieri per NPY e AGRP (agouti-related protein) sembrano interferire con l'effetto oressizzante della grelina che \u00e8 tuttavia mantenuta in topi knock-out per NPY, suggerendo un ruolo chiave dell'AGRP.\nStoria e nome.\nLa scoperta della grelina \u00e8 stata riportata da Masayasu Kojima \"et al\" nel 1999. Il nome (ghrelin in inglese) \u00e8 basato sulla sua funzione di \"peptide di rilascio dell'ormone della crescita\" (\"Growth Hormon Releasing Peptide\"), con riferimenti alla radice proto-indo-europeo \"ghre\" che significa crescere (to grow).\n\"Vaccino\" anti-obesit\u00e0.\nRecentemente scienziati ricercatori hanno creato un vaccino contro l'obesit\u00e0 che \u00e8 diretto contro l'ormone grelina. Il vaccino usa il sistema immunitario, specificatamente anticorpi, per legare a bersagli selezionati, dirigendo la risposta immunitaria contro di loro. Questo previene la grelina dall'arrivare al sistema nervoso centrale, producendo cos\u00ec una desiderata diminuzione nell'acquisto di peso. Questo per\u00f2 aumenterebbe la possibilit\u00e0 di avere anoressia. \u00c8 da notare che il termine \"vaccino\" sia utilizzato impropriamente in quanto la vaccinazione consente di ottenere immunoprofilassi verso agenti patogeni, e l'obesit\u00e0 non lo \u00e8."}
{"id": "558901", "revid": "72663", "url": "https://it.wikipedia.org/wiki?curid=558901", "title": "Corte d'Appello", "text": ""}
{"id": "558908", "revid": "135224", "url": "https://it.wikipedia.org/wiki?curid=558908", "title": "Desert Storm", "text": ""}
{"id": "558911", "revid": "228587", "url": "https://it.wikipedia.org/wiki?curid=558911", "title": "Flag Institute", "text": "Fondata il giorno di san Giorgio, il 23 aprile 1971 da William Crampton, presidente della FIAV, il Flag Institute \u00e8 uno dei principali centri mondiali per la ricerca e documentazione sulle bandiere. Dalla creazione, il Flag Institute \u00e8 cresciuto a tal punto da essere considerato il pi\u00f9 grande gruppo di tutte le associazioni vessillologiche del mondo.\nLa biblioteca dell'Istituto, chiamata pi\u00f9 tardi Crampton, \u00e8 la pi\u00f9 grande biblioteca sulle bandiere del mondo e contiene pi\u00f9 di 40.000 volumi. Essa \u00e8 situata nella James Rickett Library Building a Kingston upon Hull, Yorkshire (Inghilterra).\nIl Flag Institute pubblica \"Flagmaster\", una rivista trimestrale di 20 pagine tutte a colori curata da Michael Faul. \"Flagmaster\" \u00e8 il secondo periodico sulle bandiere ad essere stato stampato (il primo \u00e8 il \"Nordisk Flaggkontakt\", il giornale della Nordic Flag Society). \nIl Flag Institute ogni due anni tiene dei convegni in vari luoghi del Regno Unito.\nL'Istituto \u00e8 gestito da un Consiglio di nove membri eletti annualmente dai soci."}
{"id": "558918", "revid": "1494169", "url": "https://it.wikipedia.org/wiki?curid=558918", "title": "Acquiescenza (disambigua)", "text": ""}
{"id": "558920", "revid": "104458", "url": "https://it.wikipedia.org/wiki?curid=558920", "title": "Le Grand-Saconnex", "text": "Le Grand-Saconnex (toponimo francese) \u00e8 un comune svizzero di 12\u00a0131 abitanti del Canton Ginevra; ha lo status di citt\u00e0.\nStoria.\nSimboli.\nLo stemma del comune deriva con piccole modifiche da quello della famiglia De Saconnay, la cui signoria si estendeva anche al paese di Bursinel, nel Canton Vaud (questo spiega perch\u00e9 gli stemmi dei due comuni siano molto simili tra loro).\nLa famiglia De Sacconay si estinse nel corso del XVIII secolo e con essa anche il blasone. Il 18 settembre 1914, il Consiglio municipale di Le Grand-Saconnex lo adott\u00f2 come stemma comunale. La decisione fu approvata dal Consiglio di Stato il 6 ottobre 1914.\nSociet\u00e0.\nEvoluzione demografica.\n comune del cantone di Ginevra a superare i 10\u00a0000 abitanti. L'evoluzione demografica \u00e8 riportata nella seguente tabella:\nIstituzioni, enti e associazioni.\nA Le Grand-Saconnex hanno la loro sede, tra le altre istituzioni internazionali che fanno capo all'area urbana ginevrina, l'International Campaign to Abolish Nuclear Weapons e l'Organizzazione internazionale per le migrazioni.\nGeografia antropica.\nFrazioni e quartieri.\nLe frazioni e i quartieri di Le Grand-Saconnex sono:\nEconomia.\nL'economia del comune risente in modo notevole della presenza sul suo territorio dell'Aeroporto Internazionale di Ginevra e del Geneva Palexpo, l'area dedicata alle esposizioni di Ginevra e dove si tiene anche il Salone dell'automobile di Ginevra.\nInfrastrutture e trasporti.\nA Le Grand-Saconnex si trovano l'aeroporto di Ginevra-Cointrin con la stazione di Ginevra Aeroporto.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "558922", "revid": "4106", "url": "https://it.wikipedia.org/wiki?curid=558922", "title": "Grand-Saconnex", "text": ""}
{"id": "558925", "revid": "228587", "url": "https://it.wikipedia.org/wiki?curid=558925", "title": "Flagmaster", "text": ""}
{"id": "558926", "revid": "339392", "url": "https://it.wikipedia.org/wiki?curid=558926", "title": "Eugenio Oneghin", "text": ""}
{"id": "558930", "revid": "767487", "url": "https://it.wikipedia.org/wiki?curid=558930", "title": "Arma automatica", "text": "Le armi automatiche sono armi da fuoco con la capacit\u00e0 di sparare in modo automatico, senza bisogno di ricaricare le stesse tra l'esplosione di una cartuccia e l'altra, in grado quindi di generare un fuoco continuo.\nCaratteristiche.\nQueste sfruttano parte dell'energia prodotta dall'esplosione della carica di lancio per effettuare automaticamente l'espulsione del bossolo e l'incameramento di una nuova cartuccia. Questa energia pu\u00f2 essere ricavata dal movimento che il bossolo stesso imprime all'otturatore in fase di esplosione della polvere e conseguente aumento della pressione nella canna (i gas della polvere combusta spingono in avanti la pallottola ed indietro il bossolo) ed in questo caso si parler\u00e0 di \"automatismo\" a chiusura labile (solitamente adottato per i calibri medio piccoli); altri sistemi sono quelli a chiusura stabile (sia a corto che a lungo rinculo di canna), e quelli a recupero di gas: questi ultimi, convogliati attraverso un foro praticato a un certo tratto della canna, vanno a spingere un pistone collegato con l'otturatore e il meccanismo di sparo, e in questo caso si parler\u00e0 di automatismo a recupero di gas.\nLe armi completamente automatiche alla pressione del grilletto sparano una raffica continua utilizzando uno di questi automatismi per l'espulsione del bossolo vuoto, l'inserimento di un nuovo proiettile e il movimento del percussore per ripetere indefinitamente ed automaticamente l'operazione di fuoco sparando a raffica, finch\u00e9 il caricatore non esaurisce le munizioni o finch\u00e9 non si toglie pressione al grilletto, che tramite il \"disconettore\" interrompe il ciclo di sparo.\nOvviamente, tutto ci\u00f2 avviene se l'arma era stata precedentemente caricata e nel caso essa sia gi\u00e0 con il primo colpo camerato (in questo caso si parla di armi che iniziano l'azione di sparo ad \"otturatore chiuso\" e necessitano di un'azione di armamento preventiva manuale per incamerare il primo colpo prima di iniziare l'azione di sparo) o perlomeno pronta ad incamerarlo da sola (in questo caso si parla di armi che iniziano l'azione ad \"otturatore aperto\" in quanto \u00e8 il movimento stesso dell'otturatore che, lasciato partire in avanti alla pressione del grilletto, esegue il caricamento del primo colpo).\nTipi.\nEsempi di armi automatiche sono:"}
{"id": "558931", "revid": "9314", "url": "https://it.wikipedia.org/wiki?curid=558931", "title": "Arma full auto", "text": ""}
{"id": "558933", "revid": "205197", "url": "https://it.wikipedia.org/wiki?curid=558933", "title": "Peugeot VLV", "text": "La VLV \u00e8 una microvettura elettrica prodotta dal 1941 al 1943 dalla Casa francese Peugeot.\nProfilo.\nDurante la Seconda guerra mondiale la scarsit\u00e0 di petrolio era notevole, e quindi era scarsa anche la disponibilit\u00e0 di carburante per le autovetture. Pertanto molte case automobilistiche decisero di ricorrere a sistemi di propulsione alternativi. Tra queste vi fu la Peugeot, che all'inizio degli anni quaranta inizi\u00f2 a pensare ad una piccola vettura estremamente economica e che non si servisse della benzina per poter funzionare. Nel 1941 la vettura era pronta. Per la denominazione si ricorse ad una sigla composta da lettere, piuttosto che alle consuete sigle numeriche con lo zero in mezzo. Si decise di battezzarla VLV, acronimo di \"Voiture L\u00e9g\u00e8re de Ville\", ossia vettura leggera da citt\u00e0. Ed in effetti la VLV era una vettura che rispondeva in pieno alla sua denominazione. La piccola vettura era caratterizzata da un look estremamente semplice e nello stesso tempo molto originale, specialmente grazie alla presenza di due ruote posteriori gemellate (e quindi molto ravvicinate tra loro) e di un unico faro anteriore circolare. Disponibile unicamente come piccola cabriolet a due posti, la VLV era lunga appena 2,67 metri e larga solo 1,21. La massa a vuoto era di soli 348 kg. Il motore adottato era di tipo elettrico, alimentato da quattro batterie da 12 V ciascuna, che garantivano un'autonomia di ~75\u00f780km.\nLa potenza massima era di 1,5 CV e la velocit\u00e0 massima era di soli 36\u00a0km/h.\nLa piccola vettura fu prodotta in soli 377 esemplari nelle officine di La Garenne fino al 1943, quando fu imposta l'interruzione della produzione dal governo di Vichy per non sottrarre risorse allo sforzo bellico, secondo il volere del Terzo Reich."}
{"id": "558935", "revid": "9314", "url": "https://it.wikipedia.org/wiki?curid=558935", "title": "Arma full-auto", "text": ""}
{"id": "558936", "revid": "9314", "url": "https://it.wikipedia.org/wiki?curid=558936", "title": "Arma fully-automatic", "text": ""}
{"id": "558939", "revid": "74173", "url": "https://it.wikipedia.org/wiki?curid=558939", "title": "S. Margherita", "text": ""}
{"id": "558940", "revid": "6923", "url": "https://it.wikipedia.org/wiki?curid=558940", "title": "Meyrin", "text": "Meyrin (toponimo francese) \u00e8 un comune svizzero di 24\u00a0144 abitanti del Canton Ginevra; ha lo status di citt\u00e0.\nStoria.\nNel Medioevo, Meyrin apparteneva a due famiglie signorili dell'epoca: quella dei De Livron che dominavano le frazioni di Cointrin e Mategnin e quella dei Signori di Meyrin che esercitavano il loro controllo sull'attuale quartiere di Meyrin Village, parte antica dell'attuale insediamento.\nDal dominio sabaudo all'annessione al regno di Francia.\nNella prima met\u00e0 del Trecento, Meyrin fece parte dei territori di Ugo di Ginevra, Signore di Gex. Dal 1355 il controllo del territorio pass\u00f2 ai Savoia. I Bernesi occuparono il territorio dal 1536 al 1564, portandolo ad un miglioramento delle condizioni di vita ed imponendo la Riforma. Questi miglioramenti vennero per\u00f2 completamente annullati con il ritorno del Duca di Savoia, che port\u00f2 povert\u00e0 e repressione.\nIn seguito al trattato di Lione, a conclusione della guerra franco-savoiarda nel 1601, il territorio fu ceduto ad Enrico IV di Francia.\nDalla Rivoluzione francese alla Restaurazione.\nCon la Rivoluzione francese, Meyrin fu inserito nel dipartimento dell'Ain.\nNel 1798 la Repubblica di Ginevra fu annessa alla Francia, anzich\u00e9 essere annessa alla Repubblica Elvetica. Meyrin entr\u00f2 a far parte del dipartimento del Lago Lemano, del quale la citt\u00e0 di Ginevra era capitale. Gli abitanti poterono finalmente godere dei diritti politici ginevrini.\nAll'ascesa di Napoleone Bonaparte, divenuto imperatore nel 1804, Meyrin fu toccata dall'atto di mediazione mediante il quale alla Svizzera fu attribuita una nuova Costituzione di stampo federalistico, attribuendo maggiori poteri ai singoli Cantoni.\nAlla fine del 1813 i francesi furono cacciati dai Pays de Gex dalle truppe austriache, che occuparono Meyrin, spargendo terrore e povert\u00e0.\nIn virt\u00f9 del secondo trattato di Parigi, nel 1815 Meyrin fu ceduta dalla Francia alla Svizzera. Il 10 ottobre 1816 Meyrin fu nuovamente unita a Ginevra.\nSviluppo economico.\nFino alla met\u00e0 del XX secolo, Meyrin aveva le caratteristiche di un borgo agricolo. A partire dal XIX secolo era per\u00f2 iniziato lo sviluppo economico, inizialmente grazie alla costruzione della linea ferroviaria Parigi-Lione-Mediterraneo (intorno al 1858) e delle infrastrutture stradali lungo la stessa linea ferroviaria ed in seguito dalla costruzione dell'aeroporto internazionale di Ginevra nel 1920, in seguito collegato all'autostrada A1 grazie alla costruzione della \u00abRoute de Cointrin\u00bb nel 1968 (ribattezzata successivamente \u00abAvenue Louis-CASA\u00cf\u00bb, in onore di un consigliere di Stato che aveva svolto un importante ruolo nella costruzione dell'aeroporto).\nNella prima met\u00e0 del XX secolo, a Meyrin avevano sede la profumeria Gauthier ed un'importante fabbrica di legno per fucili, la Barth, a quei tempi pilastro dell'industria locale.\nNel 1915, per conto di Amable Gras, un commerciante di tessuti, fu creato un giardino alpino botanico, successivamente acquistato dal comune di Meyrin nel 1960 ed aperto al pubblico. Si tratta di un'oasi di verde inserita in un contesto urbano, che rievoca una natura pura ed inviolata, un museo vivente che ospita una collezione di circa 2450 piante provenienti da tutto il mondo, abbracciando metodi di coltivazione privi di pesticidi e promuovendo la biodiversit\u00e0. \u00c8 presente, al suo interno, un allevamento di specie animali in via d'estinzione ed un piccolo chalet, la Maison du Jardin, inizialmente dimora del giardiniere Annibal Miazza, incaricato di creare e successivamente prendersi cura del giardino alpino. Nella Maison du Jardin si svolgono le attivit\u00e0 scientifiche e di conservazione del giardino, come la classificazione dei semi e il censimento delle piante. Al suo interno vengono altres\u00ec organizzate esposizioni, visite guidate e conferenze.\nDal 1954 ha sede a Meyrin l'Organizzazione europea per la ricerca nucleare (CERN), che in seguito si \u00e8 estesa oltre il confine franco-svizzero. Verr\u00e0 quindi costruita la prima citt\u00e0 satellite in Svizzera nel 1961, ispirandosi alle idee urbanistiche di Le Corbusier.\nIn seguito all'insediamento del CERN, negli anni sessanta Meyrin ha subito una metamorfosi, trasformandosi nell'arco di una decina di anni da un piccolo borgo di circa 3200 abitanti a una vera e propria citt\u00e0 di oltre 14.000 abitanti.\nDal 2013 a Meyrin si sta sviluppando il progetto dell'\u00c9coquartier des Vergers, un quartiere ecologico esemplare che prevede la costruzione di 1.250 unit\u00e0 abitative in 30 edifici, che ospiteranno circa 3.000 persone. Questo eco quartiere si basa sui 3 principi dello sviluppo sostenibile: efficienza economica, solidariet\u00e0 sociale e responsabilit\u00e0 ambientale. Nel quartiere saranno inserite abitazioni e attivit\u00e0 commerciali, come negozi di alimentari, fiorai, saloni di bellezza, ecc. Verranno incluse inoltre diverse strutture pubbliche, quali una scuola elementare, un asilo nido, dei giardini pubblici e sale conferenze. La superficie totale sar\u00e0 di circa 16 ettari.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nRicerca.\nA Meyrin ha sede il CERN, l'organizzazione europea per la ricerca nucleare\nGeografia antropica.\nFrazioni.\nLe frazioni di Meyrin sono:\nInfrastrutture e trasporti.\nA Meyrin sorge parte dell'aeroporto di Ginevra-Cointrin.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "558947", "revid": "287204", "url": "https://it.wikipedia.org/wiki?curid=558947", "title": "Action Comics", "text": "Action\" \"Comics \u00e8 una serie a fumetti pubblicata negli Stati Uniti d'America dalla DC Comics, esordita nel 1938 e famosa per aver ospitato nel primo numero l'esordio del personaggio di Superman, il primo supereroe della storia dei fumetti; \u00e8 una delle testate statunitensi a fumetti pi\u00f9 longeve arrivando nel 2011 a superare i novecento albi pubblicati; originariamente era una pubblicazione antologica contenente altri personaggi oltre a Superman. Una copia del primo numero della serie ha raggiunto nel 2016 una quotazione di poco inferiore ai 1.400.000 dollari risultando la pi\u00f9 alta mai conseguita per un albo a fumetti.\nStoria editoriale.\nIl personaggio di Superman, , fu creato da Jerry Siegel e Joe Shuster nel 1933 i quali riuscirono a trovare un editore solo nel 1938 quando la National Periodical Publications, futura DC Comics, ne acquis\u00ec i diritti di pubblicazione facendo esordire il personaggio nel primo numero della testata Action Comics. L'editore decise quindi di fare di Superman il soggetto della prima copertina della nuova rivista che si rivel\u00f2 un immediato successo di vendite dando vita a un nuovo sottogenere del fantastico a fumetti.\nLa nuova testata era originalmente stata concepita coma una pubblicazione antologica e, oltre a Superman, comprendeva storie di personaggi come il mago Zatara, Tex Thompson, che divenne prima Mr. America poi Americommando, il Vigilante, il quale ebbe una lunga permanenza sulla collana (dal n. 42 al n. 198); furono introdotti anche personaggi umoristici come Hayfoot Henry, un poliziotto che parlava in rima.\nGradualmente la foliazione dell'albo and\u00f2 riducendosi poich\u00e9 l'editore non voleva aumentare il prezzo di copertina e pertanto prefer\u00ec ridurre il numero di storie. Per un po' Congo Bill e Tommy Tomorrow furono i comprimari fissi di Superman, ma poco dopo l'inserimento di Supergirl nel n.252 del maggio 1959 le serie non facenti parte dell'universo di Superman vennero escluse e \"Action Comics\" rimase generalmente tutto dedicato a storie di Superman, con occasionali apparizioni di alcune storie di appendice, come Human Target.\nLa testata \u00e8 la serie di maggior durata della DC dopo \"Detective Comics\" anche se ha subito due sospensioni di tre mesi nel corso della sua storia. La prima volta fu nel 1986, quando vennero sospese tutte le collane di Superman durante la pubblicazione di \"Man of Steel\" di John Byrne. La seconda nel 1992 dopo la conclusione delle saghe La morte di Superman e Funerale per un amico, in cui la pubblicazione degli albi venne nuovamente interrotta per tre mesi.\nNel 1988 la DC prov\u00f2 infruttuosamente a ritornare al formato antologico originale e a passare ad una periodicit\u00e0 settimanale, divenendo \"Action Comics Weekly\" dal n. 601 al n. 642, per poi tornare mensile dopo meno di un anno. La mutata frequenza delle pubblicazioni consent\u00ec alla testata di superare il pi\u00f9 vecchio \"Detective Comics\" come numero di albi pubblicati. Durante questo periodo Superman appar\u00ec soltanto in storie di due pagine per albo, ma fu anche l'unico personaggio ad essere sempre presente sulle pagine della rivista. Un'altra eccezione alla mensilit\u00e0 fu la ristampa in albi \"giant size\" di storie di \"Supergirl\" degli anni sessanta, editi dal 1965 al 1968 come tredicesimo albo dell'anno.\nIl resto degli albi di questo ciclo presentarono storie a puntate di altri supereroi DC, perlopi\u00f9 minori, allo scopo di saggiare le possibilit\u00e0 di lanciare miniserie ad essi dedicate. Fra i personaggi presentati Black Canary, Blackhawk, Catwoman, Deadman, Nightwing, Phantom Lady (Dee Tyler), Straniero Fantasma, Secret Six, Speedy, e Wild Dog.\nLa testata \u00e8 stata interrotta nel 2011 con il n. 904 per ripartire dal primo numero con una nuova serie all'interno dell'iniziativa editoriale New 52 che ha azzerato e rilanciato tutte le testate della DC Comics. La seconda serie si \u00e8 conclusa dopo 52 albi nel luglio 2016 quando \u00e8 stata ripresa la prima serie riprendendo dal n. 957."}
{"id": "558948", "revid": "43530", "url": "https://it.wikipedia.org/wiki?curid=558948", "title": "Star Quest", "text": ""}
{"id": "558949", "revid": "599013", "url": "https://it.wikipedia.org/wiki?curid=558949", "title": "Bosco dell'Alev\u00e9", "text": "Il Bosco dell'Alev\u00e9 (o dell'Alv\u00e9) si trova in Piemonte, nell'alta Valle Varaita e, con i suoi 825 ettari distribuiti tra i 1.500 e i 2.500 metri sul livello del mare, \u00e8 la pi\u00f9 grande estensione di Pino Cembro (\"Pinus Cembra\") d'Italia e una delle pi\u00f9 grandi d'Europa. Il territorio \u00e8 compreso nella provincia di Cuneo e si estende nei comuni di Sampeyre, Casteldelfino e Pontechianale, sulle pendici del Monviso.\nEtimologia.\nIl toponimo \u00e8 di origine occitana e significa letteralmente \"bosco di pini cembri\" (dall'occitano \"\u00e8lvou\" = \"pino cembro\").\nStoria.\nL'Alev\u00e9 \u00e8 un bosco antichissimo, le cui origini si fanno risalire fino alle grandi glaciazioni del quaternario, pertanto \u00e8 il pi\u00f9 antico del cuneese e uno dei pi\u00f9 antichi d'Europa. Gi\u00e0 noto ai Romani, venne ricordato nell\"Eneide\" di Virgilio, quando accenna al \"Vesulus pinifer\", ossia la montagna visibile da ogni luogo e ricoperta da una foresta di conifere. Altre tracce si trovano anche nelle opere dello storico latino Strabone e nella \"Naturalis historia\" di Plinio il Vecchio.\nL'integrit\u00e0 del bosco e il suo mantenimento durante i secoli sono stati garantiti grazie alla sua estensione in molte zone inaccessibili come versanti scoscesi e rocciosi, che lo hanno salvaguardato dal disboscamento sin dalle origini. In antichi documenti del XV secolo, risalenti al periodo del Delfinato, il bosco \u00e8 citato come \"bois de la Lev\u00e9e\" e si hanno notizie della sua tutela gi\u00e0 a partire dal XIV secolo.\nTuttavia, un vero disastro ecologico ebbe luogo durante le campagne militari della met\u00e0 del XVIII secolo, con l'abbattimento indiscriminato di numerosi esemplari centenari, destinati alla fabbricazione di un approssimativo sistema di fortificazioni che si snodava per circa 15\u00a0km dalle pendici del Monviso fino alle falde del Monte Pelvo, attraversando trasversalmente l'alta valle. Questa costruzione a scopo difensivo rimase pressoch\u00e9 inutilizzata divenendo prevalentemente legname da costruzione o da ardere all'aperto, per via dell'alto contenuto di resina.\nCon tutta probabilit\u00e0 il pino cembro era diffuso anche a quote pi\u00f9 basse ma per via dell'utilizzo del territorio per le attivit\u00e0 umane di pastorizia e agricoltura, \u00e8 stato sostituito dal pi\u00f9 versatile larice.\nDal 1949 il territorio boschivo dell'Alev\u00e9 \u00e8 stato posto sotto tutela ed iscritto al Registro dei boschi da seme e, dal 2000, \u00e8 stato dichiarato Sito di Interesse Comunitario dell'Unione europea.\nCaratteristiche.\nDi notevoli dimensioni, il bosco si estende per circa 825 ettari, di cui 696 \"in purezza\", distribuiti tra i 1.500 e i 2.500 metri d'altezza tra i comuni di Sampeyre, Casteldelfino, Pontechianale, spingendosi fino alla vicina Francia, confinando con il \"Parc du Queyras\".\nAl suo interno possiamo trovare esemplari ultracentenari di pino cembro. I due pi\u00f9 longevi sono di circa 400 e 600 anni, quest'ultimo posto sulla costa del Monte Cervet; mentre sul versante nord della Cima delle Lobbie esiste un esemplare a quota 2.950, il pi\u00f9 alto di tutto il suo areale.\nOltre alle conifere crescono molte altre specie vegetali tipiche della medio-alta montagna e specie animali che in questo bosco trovano il loro habitat naturale.\nIncluso nel \"Registro dei boschi da seme\" dal 1949, le sementi vengono periodicamente raccolte dalla Guardia Forestale, fatte germogliare in appositi vivai e i piccoli alberi successivamente messi a dimora per dar vita a nuove cembrete sulle montagne italiane.\nNell'area sono presenti anche alcuni piccoli bacini di origine glaciale: il Lago Secco (1.890 m) e il Lago Bagnour (2.017 m), alimentati dai nevai d'alta quota che danno origine a ruscelli che attraversano la pineta."}
{"id": "558950", "revid": "43530", "url": "https://it.wikipedia.org/wiki?curid=558950", "title": "Starquest", "text": ""}
{"id": "558951", "revid": "125812686", "url": "https://it.wikipedia.org/wiki?curid=558951", "title": "Frances Hodgson Burnett", "text": "\u00c8 nota soprattutto per le sue storie per ragazzi, in particolare \"Il giardino segreto\", \"La piccola principessa\" e \"Il piccolo Lord\".\nBiografia.\nNata a Manchester emigr\u00f2 a Knoxville (Tennessee) negli Stati Uniti dopo la morte di suo padre nel 1864. La famiglia viveva in cattive condizioni finanziarie, dato che la promessa di aiuto da parte di uno zio materno si rivel\u00f2 infondata.\nDopo la morte della madre, la diciottenne Frances inizi\u00f2 a scrivere per aiutare la famiglia. La sua prima storia venne pubblicata in \"Godey's Lady's Book\" nel 1868. Subito cominciarono ad essere pubblicati regolarmente. Il suo principale talento di scrittrice consisteva nel combinare dettagli realistici della classe lavoratrice con una trama romantica.\nSi spos\u00f2 con il Dottor Swan M. Burnett di Washington nel 1873.\nNel 1886 pubblic\u00f2 \"Il piccolo lord\" (\"Little Lord Fauntleroy\"). Inizialmente pensato come libro per bambini, suscit\u00f2 molto interesse nelle madri. Il libro vendette pi\u00f9 di mezzo milione di copie.\nNel 1888 vinse un processo in Inghilterra sui diritti d'autore per \"Il Piccolo Lord\", stabilendo un precedente che fu inserito nella legge britannica sul copyright nel 1911.\nNel 1898 Frances divorzi\u00f2 dal Dr. Burnett. Successivamente, nel 1900, si rispos\u00f2 con Stephen Townsend, il suo business-manager. Il secondo matrimonio dur\u00f2 meno di due anni, terminando nel 1902.\nI suoi ultimi lavori includono \"Sara Crewe\" (1888) - successivamente riscritto come \"La piccola principessa\" (1905) e \"Il giardino segreto\" (1910) - forse la sua opera pi\u00f9 conosciuta.\nNel 1893 pubblic\u00f2 le memorie della sua giovent\u00f9, \"The One I Knew Best of All\". Dalla met\u00e0 degli anni novanta dell'Ottocento visse in Inghilterra, ma nel 1909 torn\u00f2 negli Stati Uniti dopo essere diventata cittadina americana nel 1905.\nFrances Hodgson Burnett mor\u00ec a Plandome (New York) ed \u00e8 sepolta nel vicino cimitero di Roslyn, vicino al figlio Vivian. L'effigie a grandezza naturale del figlio Lionel \u00e8 situata ai suoi piedi.\nAdattamenti teatrali.\nAlcuni suoi romanzi furono trasposti per il palcoscenico, ma l'autrice scrisse anche diverse opere teatrali adattando alcuni suoi romanzi per la scena:\nNel cinema.\nNumerose opere di Frances Hodgson Burnett sono state adattate fin dai primi anni del Novecento per il cinema, in particolare: \"That Lass O' Lowrie's\", \"Il piccolo Lord\", \"A Lady of Quality\", \n\"La piccola principessa\" e \"Il giardino segreto\".\nTrasposizioni televisive.\nIn televisione l'autrice \u00e8 presente principalmente con trasposizioni animate delle sue opere:"}
{"id": "558960", "revid": "1305772", "url": "https://it.wikipedia.org/wiki?curid=558960", "title": "Laketown", "text": "Laketown pu\u00f2 riferirsi ad uno dei seguenti luoghi del Stati Uniti:"}
{"id": "558962", "revid": "838137", "url": "https://it.wikipedia.org/wiki?curid=558962", "title": "Vernier", "text": "Vernier (toponimo francese) \u00e8 un comune svizzero di 35\u00a0132 abitanti del Canton Ginevra; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nA Vernier hanno sede l'Istituto delle Nazioni Unite per la formazione e la ricerca e il Touring Club Svizzero.\nGeografia antropica.\nFrazioni e quartieri.\nLe frazioni e i quartieri di Vernier sono:\nInfrastrutture e trasporti.\nVernier \u00e8 servito dalla stazione di Vernier-Meyrin sulla ferrovia Lione-Ginevra e dalla rete tranviaria di Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "558963", "revid": "118057", "url": "https://it.wikipedia.org/wiki?curid=558963", "title": "Peugeot 203", "text": "La 203 era un'autovettura di fascia media prodotta tra il 1948 ed il 1960 dalla Casa francese Peugeot.\nStoria.\nGenesi del modello.\nIl progetto per la 203 ebbe inizio nel 1941, in pieno conflitto mondiale. In quel periodo, erano molti i progetti che i vertici Peugeot avevano in mente: tra questi vi era anche quello relativo ad una ammiraglia che potesse riportare la Casa del Leone Rampante nel settore delle vetture di lusso. Ma questo ed altri progetti vennero accantonati. Ne rimase solo uno: avviare un progetto volto alla realizzazione di una vettura della potenza fiscale di 7CV, quindi appena un gradino pi\u00f9 in alto rispetto alla 202, che era una 6CV. Tra l'altro era inizialmente in programma di non curarsi affatto della 202, in listino dal 1938 e la cui produzione venne sospesa a causa della guerra; solo in un secondo momento, sempre durante il conflitto, si decise di mantenere la vettura in listino dopo averle apportato alcune migliorie.\nMa accadde un fatto poco piacevole: in quel periodo il regime nazista aveva occupato molte fabbriche e tra queste anche quella della Peugeot, per cui il progetto dovette essere condotto in gran segreto come tra l'altro stava succedendo anche alla Citro\u00ebn (con la sua 2CV) ed alla Renault (con la 4CV), tutto questo per non destare la curiosit\u00e0 delle autorit\u00e0 tedesche, che avrebbero potuto requisire i progetti.\nMa tornando al nuovo modello inedito, va detto che inizialmente aleggiava una certa indecisione sul tipo di carrozzeria da adottare, poich\u00e9 se alcuni propendevano per una classica carrozzeria berlina a due volumi dalle linee tondeggianti e con baule posteriore integrato nella carrozzeria, altri auspicavano invece la soluzione a baule separato, sempre su corpo vettura di tipo berlina a due volumi. Alla fine prevalse il primo orientamento con baule integrato. Anche i primi modellini, inizialmente ispirati al classico stile anni trenta con parafanghi separati dal resto della carrozzeria, vennero via via affinati integrando sempre di pi\u00f9 i parafanghi al corpo vettura.\nMa l'11 luglio 1943, vi fu l'arrivo dei dispiegamenti aerei d'oltremanica, che presero a bombardare le fabbriche occupate dai tedeschi. Anche la Peugeot sub\u00ec dei danni alle sue infrastrutture. Tali danni sarebbero stati riparati in gran parte solo dopo l'armistizio, all'indomani della cessazione delle ostilit\u00e0, mentre solo in piccola parte vennero risanati a guerra ancora aperta. Ma mentre la Peugeot si leccava le ferite, il progetto della nuova 7CV continu\u00f2 ad andare avanti e gi\u00e0 si era stabilita la nuova denominazione, 203. Alla progettazione e realizzazione della parte meccanica, furono destinati gli ingegneri Chamuzeau, Yoder e Dornier, mentre il disegno della carrozzeria fu affidato ad un'\u00e9quipe formata da cinque designers: Mathon, Bonal, Hennequin, Rollet e Chenelot. Ne scatur\u00ec quasi subito una linea aerodinamica ispirata allo stile anni quaranta in voga negli Stati Uniti, con la coda molto arrotondata ed il lunotto diviso in due parti. Quest'ultima soluzione sarebbe stata ben presto accantonata, cos\u00ec come quella del frontale di forma ovale con fari solo parzialmente integrati nei parafanghi. In ogni caso, si intendeva rompere con le ardite soluzioni stilistiche che avevano caratterizzato la produzione Peugeot dei tardi anni trenta.\nNel gennaio del 1946, vennero effettuati dei test su strada delle varie componenti meccaniche candidate ad equipaggiare la futura 203: come base per le prove furono utilizzati telai derivati da quelli della 302 e della \"202 BH\". In particolare, si doveva decidere il tipo di cambio da montare: dopo aver scelto tra il semiautomatico Cotal utilizzato nella 402 ed un normale cambio manuale a 4 marce (scelta che ha favorito la seconda tipologia di cambio), si tratt\u00f2 di decidere tra un cambio con quarta marcia surmoltiplicata ed uno con quarta in presa diretta. Allo stesso modo vennero testati l'impianto frenante (meccanico, con cavi in acciaio testati su otto esemplari di 202) e lo sterzo. Ma fu proprio sul fronte del cambio che si ebbero i primi inconvenienti che portarono ai primi significativi ritardi nello sviluppo: il cambio con quarta in presa diretta, auspicato dai vertici Peugeot, si rivel\u00f2 una soluzione fortemente inaffidabile. Il cambio rimarr\u00e0 una delle bestie nere durante l'intero arco dello sviluppo della vettura, ed anche dopo, quando la 203 sar\u00e0 gi\u00e0 in commercio.\nNel maggio del 1946, era in fase di ultimazione il nuovo propulsore da 1.3 litri destinato ad equipaggiare la 203, mentre alla fine del mese di giugno venne assemblato il primo prototipo, noto con la sigla P4 e somigliante praticamente in tutto alla vettura definitiva, con la sua coda arcuata che richiamava le berline americane di quei tempi, il lunotto posteriore in un sol pezzo ed i fari anteriori completamente inglobati nei parafanghi. I restanti mesi del 1946 vennero impiegati ad effettuare ulteriori test, mentre il direttivo Peugeot sugger\u00ec l'idea di creare una famiglia di modelli derivati dalla 203, in modo da avere una vera e propria gamma con cui affrontare la rinascita dopo la guerra e venire quindi incontro alle esigenze della clientela. Per questo motivo, oltre alla berlina ed alla cabriolet, quest'ultima gi\u00e0 prevista in precedenza ed ultimata a luglio, si cominci\u00f2 a lavorare anche alla versione furgonetta, alla familiare e persino ad una variante coup\u00e9.\nIl 1947 fu dedicato prevalentemente all'industrializzazione del progetto. Nel mese di marzo vennero realizzati i primi prototipi marcianti da destinare ai test di affidabilit\u00e0. Tali prototipi, comunque, non rispecchiavano ancora fedelmente le versioni definitive, ma costituirono in ogni caso un validissimo banco di prova. Tutto parve pronto o quasi per avviare l'ultima fase di sviluppo della vettura, destinata ad effettuare numerosi nuovi test su strada per saggiarne le doti dinamiche e l'affidabilit\u00e0, in modo da apportare nuove migliorie laddove necessarie.\nDebutto.\nNel mese di maggio vennero realizzati gli ultimi prototipi per le ultime prove su strada. Sfortunatamente, il desiderio di mantenere il riserbo sugli ultimi ritocchi alla vettura venne infranto quando un esemplare di preserie venne immortalato da un addetto stampa che si trovava a passare lungo la strada dove fu effettuato il test. Colta di sorpresa, la Peugeot decise di presentare la 203 in anteprima al Salone di Parigi nell'ottobre del 1947. Contemporaneamente, invit\u00f2 rappresentanti dei concessionari Peugeot e della stampa al Th\u00e9\u00e2tre de Chaillot di Parigi per un'ulteriore presentazione della vettura, sempre in anteprima e senza possibilit\u00e0 per alcuno dei partecipanti di poter provare la 203. Essa, infatti, data la circostanza fortuita che ha portato alla sua presentazione in anteprima, non ha avuto tempo di essere messa a punto in tutto e per tutto, perci\u00f2 \u00e8 stato necessario un altro anno ancora per gli ultimi ritocchi, anche se per la verit\u00e0, il problema del cambio seguit\u00f2 ad essere presente. L'allora vertice dell'azienda, Jean-Pierre Peugeot, dichiar\u00f2 agli intervenuti che il motivo dell'ulteriore ritardo stava nel dover ancora procurarsi tutti i pezzi ed i macchinari per montare le linee di assemblaggio.\nIl debutto ufficiale della \"203\" avvenne quindi al Salone di Parigi del 1948, nella sola configurazione berlina a 4 porte. La 203 arriv\u00f2 in un momento in cui un po' tutte le grandi aziende stavano piano piano tornando a fare capolino dai loro rifugi dopo le enormi devastazioni causate dal Secondo Conflitto Mondiale. Pertanto la 203 non era tallonata da una concorrenza spietata: nel settore delle medio-basse vi erano solo un modello francese, la Simca 8 (sostituita di l\u00ec a poco dalla Simca Aronde), ed un modello tedesco, il Maggiolino. La Citro\u00ebn e la Renault avevano in listino solo modelli troppo bassi o troppo alti di categoria rispetto alla 203, per cui non possedevano una loro avversaria diretta. Anzi, nei primi anni di produzione era addirittura l'unico modello Peugeot in listino (esclusi i mezzi commerciali), pertanto era piuttosto solitaria anche in casa propria.\nDesign esterno ed abitacolo.\nLa \"203\" appariva molto pi\u00f9 discreta rispetto alla 202 che sarebbe uscita di produzione di l\u00ec a pochi mesi, ma nello stesso tempo era anche pi\u00f9 moderna, in linea con i canoni stilistici dell'epoca, sempre influenzati dalle tendenze d'oltreoceano, che per\u00f2 non erano pi\u00f9 cos\u00ec ossessivamente aggrappate al concetto di \"aerodinamica a tutti i costi\", ma ad un \"look\" semplicemente pi\u00f9 moderno, senza tuttavia trascurare l'aspetto aerodinamico. Dalle tendenze stilistiche d'oltreoceano, la 203 ha ripreso il massiccio frontale dotato di una grossa calandra cromata a sette listelli orizzontali che si estendono per quasi tutta la larghezza del frontale stesso; anche i fari tondi incassati nei grossi e sporgenti parafanghi anteriori sono uno stilema tipico dell'epoca. Sulla sommit\u00e0 del cofano motore, campeggiava una testa di Leone cromata, simbolo della Casa francese. Lateralmente la vista viene nuovamente catturata dalla prominenza dei parafanghi, sia anteriori che posteriori: i primi si estendono all'indietro fino a sconfinare nella zona delle portiere anteriori, mentre i secondi, in maniera analoga, si spingono in avanti fino a coprire una parte delle portiere posteriori. I parafanghi posteriori sono anche raccordati molto efficacemente al tetto, grazie ad un padiglione molto arcuato, ma allo stesso tempo dolce, la cui linea viene seguita pari pari anche nella parte bassa della coda, conferendo alla zona posteriore della 203 un profilo molto sfuggente, caratterizzato dai piccoli fari posteriori, dallo sportello del baule a forma di conchiglia e da un lunotto non molto grande, che poteva creare dei problemi di visibilit\u00e0 durante le manovre in retromarcia. Il tetto, anch'esso dall'andamento tondeggiante e che si raccorda dolcemente con la coda, era provvisto di tettuccio apribile, un vezzo, per l'epoca.\nL'abitacolo della \"203\" \u00e8 piuttosto completo per l'epoca e per la fascia di mercato della vettura: semplice ma riuscito il disegno dei sedili tubolari, anche se con intelaiatura a vista nella parte superiore, mentre il posto guida \u00e8 caratterizzato da un volante a quattro razze (ma era disponibile come accessorio un volante a tre razze, ognuna composta da cinque asticelle unite assieme) e dalla plancia strumenti posta al centro e che integrava il tachimetro, l'indicatore del livello carburante, la spia dell'olio e l'amperometro. Sotto la plancia strumenti era presente una fila di manopole per comandi di servizio, ed ancora pi\u00f9 in basso, in posizione non molto visibile, era presente l'indicatore della temperatura dell'acqua.\nStruttura, meccanica e motore.\nPur essendo stilisticamente meno ardita della 202, la 203 si rese tuttavia decisamente pi\u00f9 all'avanguardia dell'antenata dal punto di vista tecnico. Ferma restando la classica impostazione tecnica a motore anteriore e trazione posteriore, uno dei principali aspetti che rese la 203 innovativa fu il fatto di essere stata la prima Peugeot a scocca portante. Ci\u00f2 rende tutt'oggi la 203 una pietra miliare nella storia della Casa francese. La Casa francese, gi\u00e0 in fase di progettazione aveva previsto l'utilizzo di due differenti varianti di passo: per la berlina venne utilizzato un corpo vettura con passo di 2.58\u00a0m, mentre per le versioni furgonate, familiari e commerciali, era previsto un interasse da 2.78\u00a0m, pi\u00f9 adatto alla destinazione di queste ultime versioni.\nMa i motivi che hanno reso la \"203\" una vettura innovativa a suo tempo stanno anche nel nuovo motore TM, un 4 cilindri da 1290 cm\u00b3 con camere di scoppio emisferiche, valvole in testa e testata cross-flow in lega \"alpax\". Tale motore erogava una potenza massima di 42 CV a 4500 giri/min, sufficienti per spingere la vettura ad una velocit\u00e0 massima di 116\u00a0km/h.\nAltre novit\u00e0 tecniche si ebbero sul fronte sospensioni, entrambe a ruote indipendenti: mentre l'avantreno proponeva ancora il tradizionale schema a balestra trasversale, il retrotreno abbandon\u00f2 la soluzione ad assale rigido presente sulla 202 per proporre lo schema a molle elicoidali. Sui due assi, le asperit\u00e0 del terreno erano smorzate da ammortizzatori idraulici. L'impianto frenante era a quattro tamburi da 255 mm di diametro, mentre lo sterzo era a cremagliera, soluzione economica ed efficace.\nPer quanto riguarda la trasmissione, si \u00e8 gi\u00e0 accennato pi\u00f9 di una volta ai problemi avuti dalla Casa francese nel dotare la 203 di un cambio decente. In effetti, il cambio manuale a 4 marce (con leva al volante) utilizzato per la 203 era suscettibile di impuntamenti e grattate, queste ultime dovute ad una precaria sincronizzazione dei rapporti. Inoltre, mentre la seconda era troppo corta, la quarta marcia era troppo lunga. Da qui si pu\u00f2 notare che alla fine, la Casa francese aveva rinunciato alla quarta in presa diretta, auspicata durante lo sviluppo della vettura. In questo nuovo cambio era la terza marcia ad essere in presa diretta. La frizione era monodisco a secco.\nEvoluzione.\nLa commercializzazione della \"203\" fu avviata nel gennaio del 1949, al prezzo di 445\u00a0000 franchi. Inizialmente la 203 non fu ricevuta nel migliore dei modi dal pubblico, anche a causa dei cronici problemi della trasmissione, ma dopo i primi esemplari venduti, la 203 si rivel\u00f2 estremamente affidabile su tutto il resto e tale fama si diffuse a macchia d'olio, tanto da far chiudere un occhio alla potenziale clientela sui difetti del cambio. Per di pi\u00f9, la dotazione era tutt'altro che scadente, dal momento che includeva per esempio anche il riscaldamento interno, per la prima volta su una vettura di questa categoria. Inoltre, il prezzo era talmente concorrenziale che il pubblico prese letteralmente d'assalto i concessionari e gli ordini si fecero talmente numerosi che gi\u00e0 nel 1950 i tempi di attesa erano lievitati a ben due anni! La \"203\" divenne l'auto prediletta per uso taxi o anche come vettura di servizio della \"Gendarmerie\" francese. Non pochi esemplari raggiunsero percorrenze di centinaia di migliaia di chilometri.\nGi\u00e0 nel 1949 la gamma della 203 fu arricchita con l'arrivo della 203 Berline Affaire, versione pi\u00f9 povera della 203 che debutt\u00f2 l'anno prima. La \"203 Berline Affaire\" era sprovvista di riscaldamento, di tettuccio apribile e di altri dispositivi presenti invece sull'altra versione, che a questo punto prese la denominazione di 203 Luxe per distinguersi dalla pi\u00f9 economica. Sempre nello stesso anno nacque la 203 Trasformabile, o \"berline decouvrable\", come veniva chiamata in madrepatria, dotata di tettuccio in tela arrotolabile fino al padiglione. Quest'ultima versione divenne la versione di punta della gamma per i primi anni di produzione: disponibile unicamente in allestimento \"Luxe\", la \"trasformabile\" venne venduta ad un prezzo di 525\u00a0000 franchi.\nIl 1950 vide l'arrivo delle 203 Familiale e Commerciale. La prima era una giardinetta, anch'essa dalle linee arrotondate, dedicata al trasporto di persone, mentre la seconda era un piccolo furgoncino, praticamente una \"203 Familiale\" senza divanetto posteriore. Nello stesso anno arrivarono anche la 203 Fourgonette, che differiva dalla Commerciale per l'assenza dei vetri posteriori e del lunotto, sostituiti da appositi lamierati. Pu\u00f2 essere definita una delle antenate delle odierne \"van\" derivate da berline di serie. Sempre in quel periodo arrivarono la 203 Fourgon T\u00f4l\u00e9 (versione furgonata con cassone posteriore), la Ambulance, la (centinato con telone) e la Plateau Cabin (ossia la versione pick-up con cassone posteriore scoperto). Tutte queste versioni erano caratterizzate da un interasse allungato di venti centimetri per aumentare la capacit\u00e0 di carico e, nel caso della \"Familiale\", per offrire pi\u00f9 spazio ai passeggeri posteriori. Un'altra caratteristica che distingueva queste versioni dalla berlina stava nel retrotreno, non pi\u00f9 a molle elicoidali, ma a balestre longitudinali, una soluzione da sempre preferita per quei mezzi destinati a carichi pi\u00f9 gravosi. Nel frattempo, le versioni berlina e berlina trasformabile ricevettero aggiornamenti di dettaglio, come la scomparsa dei sedili tubolari, sostituiti da altri pi\u00f9 eleganti e meglio rifiniti.\nAggiornamenti di dettaglio anche nel 1951: arrivarono nuovi comandi per regolazione del riscaldamento e per gli indicatori di direzione, mentre scomparvero le decorazioni cromate dai parafanghi anteriori. Dal punto di vista meccanico, invece, il motore vide l'arrivo della distribuzione con tendicinghia. Al Salone di Parigi di quell'anno venne presentata una nuova versione della gamma \"203\", la 203 Cabriolet, dotata di una vera e propria capote ripiegabile. L'arrivo della cabriolet non pregiudic\u00f2 la permanenza in listino della \"Trasformabile\", che quindi continu\u00f2 ad essere commercializzata.\nLa commercializzazione della \"203 Cabriolet\" fu avviata solo a partire dall'inizio del 1952, facendo cos\u00ec di questa versione la nuova top di gamma. Il prezzo era di 825\u00a0000 franchi, contro i 750\u00a0000 franchi richiesti per una \"Trasformabile\" dello stesso periodo. Presto divenne una delle vetture pi\u00f9 apprezzate dalla clientela pi\u00f9 snob. Per l'anno-modello 1952 vi furono anche altri aggiornamenti di dettaglio sul resto della gamma, come per esempio i sedili anteriori regolabili longitudinalmente, un nuovo sistema di riscaldamento e la plancia in tinta con la carrozzeria.\nNuovi aggiornamenti di dettaglio, ma questa volta un po' pi\u00f9 consistenti, anche al Salone di Parigi del 1952, dove la \"203\" venne proposta con: nuovo lunotto pi\u00f9 grande, portiere anteriori con deflettori, bracciolo estraibile nel divano posteriore, nuova plancia strumenti di forma semicircolare posta dietro al volante, nuovo volante a due razze e nuovo sistema di riscaldamento. Quanto al motore, la potenza massima pass\u00f2 da 42 a 45\u00a0CV grazie all'adozione di nuovi pistoni. Ma la novit\u00e0 pi\u00f9 succulenta si ebbe, sempre nella medesima occasione, con l'arrivo della 203 Coup\u00e9, caratterizzata dalla carrozzeria a due porte (come peraltro la cabriolet) e dal padiglione tagliato e molto pi\u00f9 inclinato rispetto alla berlina. Oggi un'autentica rarit\u00e0, la \"203 Coup\u00e9\" \u00e8 assai ricercata dagli appassionati ed arriva a spuntare quotazioni molto pi\u00f9 alte di quelle della berlina. Sempre nel 1952 si ebbe l'uscita di listino della \"Fourgon T\u00f4l\u00e9e\".\nNel 1953 comparve uno sportelletto per coprire il bocchettone del serbatoio, ma anche la luce di cortesia interna, collegata all'apertura della portiera lato guida; contemporaneamente il bracciolo centrale posteriore ricevette un portacenere, mentre vennero utilizzati nuovi tessuti per i rivestimenti e vennero montati nuovi gocciolatoi sul tetto.\nNel marzo del 1954 venne tolta dai listini la \"berline d\u00e9couvrable\" ed il mese successivo fu la volta della versione coup\u00e9, mentre a giugno la gamma ricevette un nuovo cambio a 4 marce siglato C2 ed interamente sincronizzato. Sul finire dello stesso anno, l'intera gamma venne sostituita dalla 203 C, che si differenziava dalla precedente \"203\" per alcuni particolari poco visibili, come l'aumento della carreggiata anteriore da 1,33 ad 1,35\u00a0m, nuovi sedili, nuovi fari posteriori con luce di stop e catadiottro e la presenza di un dispositivo lavavetri. Per l'occasione, la \"Berlina Luxe\" venne proposta anche senza tetto apribile, mentre la versione cabriolet venne proposta anche in allestimento \"Grand Luxe\", specifico solo per la versione aperta: tale allestimento includeva tra l'altro anche i fendinebbia integrati nei parafanghi e gli pneumatici con fianco di color bianco.\nL'arrivo della 403, nel 1955, caus\u00f2 una flessione significativa ma non scoraggiante nelle vendite della pi\u00f9 compatta \"203\": del resto gli stessi vertici della Casa avevano previsto questa possibilit\u00e0, pertanto avevano dotato la nuova berlina di un motore di cilindrata superiore, in maniera tale da ridurre i rischi di cannibalismo commerciale. Alla fine dello stesso anno, la versione di base \"Affaire\" spar\u00ec dai listini.\nAll'inizio del 1956, vi fu l'arrivo dei tappetini interni in caucci\u00f9, mentre in primavera venne tolta di produzione la \"203C Cabriolet\", sostituita dalla corrispondente versione aperta della \"403\". In autunno, gli indicatori di direzione a bacchetta furono sostituiti dai pi\u00f9 moderni indicatori a lampeggiante con ripetitore anche sulla plancia, mentre arrivarono nuovi sedili e, per quanto riguarda la gamma, furono eliminate le versioni \"Familiale\" e \"Commerciale\".\nNel mese di aprile del 1957 vi furono nuovi rivestimenti interni e nuovi copriruota di diametro maggiorato, mentre in estate il cambio ricevette nuovi rapporti. Nella seconda met\u00e0 dello stesso anno vennero tolte dai listini le versioni \"Plateau Cabin\" ed \"Ambulance\". A quel punto la gamma era composta da soli due modelli: la \"Berlina Luxe\" (con o senza tettuccio apribile) e la \"Fourgonnette\".\nNel 1958 arrivarono i nuovi sedili con schienale regolabile ed i nuovi parasole imbottiti; esternamente venne eliminata la testa di Leone dalla sommit\u00e0 del cofano, sostituita da uno scudetto Peugeot.\nUn anno dopo, alla fine del 1959, la gamma si ridusse alla sola versione berlina, che resistette fino al 26 febbraio dell'anno successivo. Per quanto riguarda la versione \"Fourgonnette\", le ultime consegne avvennero anch'esse all'inizio del 1960. L'eredit\u00e0 della \"203\" venne raccolta da due modelli: pi\u00f9 in alto vi fu proprio la 403, che tra l'altro venne proposta anche in versione \"403/7\", cio\u00e8 con il vecchio motore della 203 opportunamente rivisto. Un gradino pi\u00f9 in basso, nel 1965 fu lanciata la Peugeot 204.\nRiepilogo caratteristiche.\nLe altre 203.\nLa \"203\" \u00e8 stata anche oggetto di reinterpretazioni da parte di alcuni stilisti automobilistici dell'epoca, che hanno saputo realizzare delle versioni molto particolari, versioni che in qualche caso differivano notevolmente dal modello di serie.\nTra queste \"203\" \"speciali\" vanno senz'altro segnalate quelle ripensate da:"}
{"id": "558964", "revid": "121829524", "url": "https://it.wikipedia.org/wiki?curid=558964", "title": "Competenza distintiva", "text": "Le competenze distintive sono le caratteristiche intrinseche e salienti di un'impresa (attitudini, abilit\u00e0, conoscenze commerciali e scientifiche), configurabili come qualit\u00e0 \"speciali\" che permettono alla stessa di essere pi\u00f9 competitiva in un aspetto tecnico o organizzativo, e che di norma sono affidate ad un certo numero manager e specialisti. Esse non sono facilmente imitabili.\nDescrizione.\nIn genere, le competenze distintive (chiamate anche \"core competence\") sono trasversali a un'attivit\u00e0 o ad un settore, e possono riguardare la particolare attitudine a costruire, progettare, realizzare un prodotto o anche a organizzare, gestire, programmare. Non sono precisamente il \"Know-How\", quanto piuttosto un \"saper fare\" trasferito nei prodotti e nei servizi, anche se per certi versi sono assimilabili ad esso. Diciamo che sono un sottoinsieme dell'esperienza dell'azienda, che in maniera orizzontale attraversa le funzioni e pervade l'organizzazione di un valore aggiunto che caratterizza e, appunto, \"distingue\" l'azienda dalle altre.\nLe \"core competence\" sono considerate un fattore determinante nel sistema competitivo, in particolare nelle economie contemporanee, con lo sviluppo del terziario e la necessit\u00e0 di una qualit\u00e0 come fattore distintivo per tanti beni e servizi fungibili che si basano sulla lotta dei prezzi, causando una curva di domanda estremamente elastica.\nIn un famoso studio Hamel e Prahalad analizzano i principali cambiamenti avvenuti nella corporate strategy durante gli anni ottanta. In questo periodo, l'evoluzione tecnologica e la nascita del settore dell'informatica hanno dato vita a nuovi mercati, costringendo le imprese a ripensare le proprie strategie competitive diventate ormai obsolete. Mentre, secondo gli autori, dal secondo dopoguerra le imprese pi\u00f9 importanti potevano evolversi diversificando il proprio portafoglio di business in base ad un'analisi esclusivamente finanziaria dei mercati, dando vita a enormi conglomerati, i recenti cambiamenti pongono la necessit\u00e0 di una strategia meglio articolata. I nuovi settori emergenti ad elevato contenuto tecnologico sono caratterizzati, infatti, da una velocissima evoluzione e da un ridotto ciclo di vita dei prodotti. Competere nei mercati dei prodotti finali diventa quindi molto difficile e rischioso in quanto le tecnologie tendono ad essere cannibalizzate rapidamente e il payback period degli investimenti si riduce notevolmente. Solo l'individuazione, la coltivazione e lo sfruttamento di competenze chiave trasversali a pi\u00f9 mercati, durevoli nel tempo e difficilmente imitabili rende possibile la creazione di un vantaggio competitivo durevole.\nSecondo Hamel e Prahalad, in un contesto competitivo stabile, caratterizzato da mercati maturi e da prodotti standardizzati, le imprese potevano diversificare le loro attivit\u00e0 semplicemente dedicando ciascuna divisione ad un mercato finale diverso. Assegnando ingenti risorse a tali unit\u00e0 organizzative e imponendo i propri standard di prodotto le imprese potevano puntare a diventare leader mondiali di tali mercati. Al contrario quando i mercati e i prodotti finali cambiano rapidamente, spinti dal progresso tecnologico, il raggiungimento di una posizione di leadership diventa un traguardo temporaneo.\nMentre nel breve termine la competitivit\u00e0 di un'impresa dipende dal rapporto prezzo/performance dei suoi prodotti correnti, nel lungo periodo questi convergono verso standard simili di prezzo e qualit\u00e0, i quali sono percepiti dai consumatori come requisiti minimi ma non come fonte di differenziazione e di vantaggio competitivo. Nel lungo periodo dunque la competitivit\u00e0 deriva dalla capacit\u00e0 di sviluppare competenze distintive, pi\u00f9 velocemente e a costi minori dei competitors, che generino prodotti innovativi. La vera fonte di vantaggio competitivo, dunque, consiste nello sviluppo di core competence applicabili ai diversi prodotti e ai diversi mercati in cui l'impresa opera.\nLe core competences nascono dallo sviluppo di tecnologie e abilit\u00e0 all'interno dell'organizzazione che successivamente vengono consolidate e applicate nello sviluppo di diversi prodotti e nella gestione dei vari business. Esse consentono di coordinare diverse tecniche produttive o di integrare tra loro diverse tecnologie per realizzare prodotti innovativi capaci di differenziarsi da quelli dei concorrenti. A differenza di molti fattori produttivi le core competences non si deteriorano con l'uso ma si rafforzano e si evolvono quanto pi\u00f9 esse sono applicate e condivise all'interno dell'organizzazione. Infine esse guidano il processo di diversificazione in quanto tracciano un sentiero evolutivo dell'impresa determinando in quali business essa pu\u00f2 competere con successo e generando nuove opportunit\u00e0 e nuovi mercati.\nDal punto di vista organizzativo la creazione delle core competence implica una gestione coerente del portafoglio di business dell'impresa. Se le divisioni sono gestite indipendentemente e la scelta dei business avviene solo in base alla loro redditivit\u00e0, la condivisione delle core competence risulta molto difficile. Le core competence sono efficacemente descritte dagli autori come le radici del vantaggio competitivo dell'organizzazione. Esse vengono incorporate in prodotti innovativi e differenziati i quali spesso non sono dei prodotti finali ma solo delle componenti (come il processore all'interno del computer). Tali core product possono essere utilizzati in diversi business, consentendo all'impresa di non legare la sua attivit\u00e0 ad un particolare mercato, ma di sfruttare tutte le opportunit\u00e0 derivanti dalla nascita di nuovi prodotti o di nuove tecnologie. I core product possono essere infatti incorporati in diversi prodotti finali, allungando il loro ciclo di vita e diventando una risorsa essenziale.\nI core products sono il risultato materiale delle core competence e costituiscono il tramite attraverso cui l'impresa opera in un mercato finale. Essi sono spesso la componente di un prodotto finale ma contribuiscono sostanzialmente al suo valore. L'impresa che li produce in questo modo non compete esclusivamente con il suo brand, ma anche come fornitore di componenti di altri prodotti concorrenti. Inoltre, la proliferazione di applicazioni per i core product permette di ridurre i costi, il tempo e il rischio connesso al loro sviluppo, e consente lo sfruttamento di economie di scala e di scopo. Le core competence devono possedere almeno tre requisiti fondamentali:\n- devono permettere l'accesso potenziale ad una ampia gamma di mercati\n- contribuiscono in maniera significante a differenziare i prodotti finali secondo la percezione dei clienti.\n- Devono essere difficilmente imitabili da parte dei concorrenti\nIn primo luogo, le core competence consentono di operare, tramite i core product in un'ampia gamma di mercati anche molto diversi fra loro. Ad esempio le competenze di Canon nel campo delle componenti ottiche le permettono di competere nei differenti mercati delle stampanti, fotocopiatrici, scanner e videocamere, in cui i prodotti finali sono molto diversi fra loro, ma incorporano tutti le stesse componenti chiave. I core product inoltre caratterizzano i prodotti finali in cui sono incorporati grazie alla loro tecnologia, alla funzione d'uso innovativa o alla loro qualit\u00e0 superiore, contribuendo a differenziarli agli occhi dei clienti. \nInfine le core competence, nascendo dall'insieme armonizzato di tecnologie e abilit\u00e0 dell'impresa, consolidate attraverso un lungo processo evolutivo, sono difficilmente replicabili dai concorrenti, i quali sono costretti a incorporare nei loro prodotti componenti acquistati dal leader di mercato, rendendosi dipendenti da quest'ultimo per la loro sopravvivenza. Tale eventualit\u00e0 \u00e8 molto comune nei settori high-tech in cui i leader di mercato spesso partecipano ai prodotti della concorrenza come original equipement manufacturer.\nIn conclusione, l'impresa deve competere su tre livelli. A livello di core competence l'obiettivo \u00e8 diventare leader nello sviluppo di tecnologie innovative o di nuove funzionalit\u00e0 per prodotti esistenti. Per sostenere la leadership in tali core competence le imprese devono massimizzare la loro produzione di core product, al fine di raggiungere il massimo numero di clienti, non solo nei mercati finali ma anche in quelli intermedi. Inoltre, una posizione dominante nei core product permette di influenzare l'evoluzione della tecnologia, delle applicazioni e dei mercati finali. Secondo gli autori, per competere sui tre livelli delle competenze, dei core product e dei prodotti finali, occorre innanzitutto sviluppare le prime. Se l'impresa riesce a valorizzare le proprie core competence, quasi sicuramente batter\u00e0 i rivali nello sviluppo di nuovi business. Analogamente se un'impresa diventa leader nella produzione di core product, probabilmente batter\u00e0 i rivali anche nella produzione di nuove applicazioni e prodotti finali, e nel rapporto qualit\u00e0 prezzo.\nTutte queste considerazioni generano l'esigenza di considerare l'impresa diversificata come un portafoglio di competenze, oltre che di business e prodotti. Il top management dovr\u00e0 quindi cercare di modellare una struttura organizzativa in grado di valorizzare e condividere le competenze tra le diverse divisioni, rendendo l'impresa un marchio ombrello sotto il quale proliferano molti prodotti basati sulle stesse caratteristiche distintive. Tale concetto contrasta con il modello decentrato tipico delle grandi imprese diversificate. In tale modello organizzativo, la strategia competitiva \u00e8 sviluppata interamente a livello di business unit, mentre a livello corporate, sono delegate le decisioni riguardanti il coordinamento, la gestione finanziaria, e il controllo dei vari business. Il decentramento della strategia competitiva conferisce alle divisioni ampia autonomia circa le azioni da porre in essere nei rispettivi mercati, ma genera anche alcuni problemi di coordinamento quando esse debbano condividere una determinata risorsa o competenza.\nInnanzi tutto, quando l'impresa opera come un insieme di business unit indipendenti, nessuna divisione \u00e8 responsabilizzata a mantenere una posizione di rilievo nei core product, ne pu\u00f2 giustificare gli elevati investimenti necessari a costituire e sviluppare core competence. Il top management deve imporre una visione di insieme, ponendo l'enfasi non solo sui risultati raggiunti dalle sinole divisioni, ma sulla creazione di valore a livello di impresa. In secondo luogo, quando una business unit evolve e sviluppa particolari competenze, dovrebbe condividerle con il resto dell'organizzazione, ma questa opportunit\u00e0 spesso non viene colta perch\u00e9 gli individui che detengono le competenze cercano di sfruttarle per i propri scopi personali, impedendo all'impresa di fare leva su tali risorse per lo sviluppo nel suo complesso.\nDa ci\u00f2 emerge innanzitutto la necessit\u00e0 di bilanciare le esigenze della pianificazione e del budgeting con quelle del coordinamento delle divisioni finalizzato alla crescita complessiva dell'impresa. In secondo luogo, \u00e8 necessario valorizzare il capitale umano, al pari di quello finanziario, individuando le persone che detengono competenze critiche e muovendole all'interno dei confini dell'impresa affinch\u00e9 possano comunicarle e condividerle. Il presupposto per mettere in atto tali misure, e per identificare le competenze di cui l'impresa necessita per competere con successo \u00e8 il disegno di un'architettura strategica. Tale disegno prende le mosse dall'individuazione delle competenze da costituire, e stabilisce le modalit\u00e0 per acquisirle e sfruttarle per la creazione dei core product. L'intento strategico rappresenta innanzi tutto la chiave di lettura delle strategie che l'impresa implementa e rende possibile coordinare le sue azioni verso il raggiungimento del fine ultimo dell'organizzazione. Esso consente di porre in essere una serie di azioni, alleanze e investimenti comprendendo chiaramente l'obiettivo da raggiungere, e dunque fornisce un sentiero evolutivo chiaro e condiviso dai membri dell'organizzazione.\nIn secondo luogo, l'intento strategico guida il processo di diversificazione, perch\u00e9 individua i business che contribuiscono maggiormente al raggiungimento degli obiettivi o alla creazione di core competence, consentendo inoltre di coordinare le business units e condividere risorse e competenze fra le stesse per la creazione del vantaggio competitivo. L'intento strategico, infine, rende trasparente e condiviso il processo di allocazione delle risorse perch\u00e9 definisce le priorit\u00e0 in base alle quali nascono le decisioni del top management.\nPer evidenziare l'importanza dello sviluppo delle core competence Hamel e Prahalad riportano l'esempio di NEC e GTE, di due imprese americane dell'information technology che negli anni hanno seguito due strategie contrapposte, rispettivamente basate sulle condivisione di competenze e sulla gestione indipendente delle SBU. Negli anni ottanta NEC, impresa operante nel settore di hardware per le telecomunicazioni, formul\u00f2 una strategia basata sullo sviluppo e sfruttamento della convergenza fra computer e comunicazione. Il top-management identific\u00f2 tre sentieri di evoluzione del mercato e della tecnologia, concludendo che il mercato dei computer, della comunicazione e delle componenti avrebbero seguito un percorso convergente e dunque l'impresa che avesse acquisito competenze trasversali a questi settori avrebbe goduto di un notevole vantaggio competitivo. \nIl Top management adott\u00f2 piano di sviluppo finalizzato alla creazione di competenze distintive nel settore dei semiconduttori, core product di NEC, e strinse una miriade di alleanze con l'intento strategico di raggiungere rapidamente la leadership tecnologica. Tutte le alleanze furono finalizzate ad acquisire la competenza relativa ad una determinata tecnologia, acquisendo e internalizzando le conoscenze dei partner. Al contrario GTE, impresa operante in diversi settori dell'informatica e delle comunicazioni, non riusc\u00ec a formulare una strategia altrettanto efficace. Nonostante il sentiero di evoluzione del mercato fosse chiaro e palese, il top management non riusc\u00ec ad individuare le core competence necessarie per competere simultaneamente nei vari mercati. La struttura organizzativa decentrata inoltre rendeva difficile il coordinamento delle business units, che operavano seguendo una strategia competitiva autonoma. Non avendo sviluppato alcuna core competence trasversale ai vari business in cui GTE operava le singole SBU persero la loro leadership tecnologica e diventarono sempre pi\u00f9 dipendenti dalle risorse esterne. La differenza principale tra NEC e GTE era che la prima fu concepita come un portafoglio di competenze da valorizzare in un ampio range di mercati finali, mentre la seconda come un portafoglio di business indipendenti fra loro."}
{"id": "558971", "revid": "599013", "url": "https://it.wikipedia.org/wiki?curid=558971", "title": "Can\u00eccola", "text": ""}
{"id": "558976", "revid": "1305772", "url": "https://it.wikipedia.org/wiki?curid=558976", "title": "Genovesi", "text": ""}
{"id": "558977", "revid": "36426", "url": "https://it.wikipedia.org/wiki?curid=558977", "title": "Pantheon di Roma", "text": ""}
{"id": "558981", "revid": "767487", "url": "https://it.wikipedia.org/wiki?curid=558981", "title": "Sei (Gianluca Capozzi)", "text": "Sei \u00e8 un album del cantante italiano Gianluca Capozzi, pubblicato nel 2005."}
{"id": "558984", "revid": "125379834", "url": "https://it.wikipedia.org/wiki?curid=558984", "title": "Superkick", "text": "Un Superkick (Supercalcio) \u00e8 il nome comunemente utilizzato nel mondo del wrestling per indicare un calcio eseguito ruotando leggermente il piede d'appoggio nella direzione opposta all'avversario, di modo tale da piegare il ginocchio e poter portare l'altro piede all'altezza del mento dell'avversario. Per dare pi\u00f9 credibilit\u00e0 alla mossa, si \u00e8 soliti impattare la mano nella coscia del piede d'appoggio per simulare il rumore dell'impatto con l'avversario.\n\"Gentleman\" Chris Adams viene da sempre accreditato come il primo wrestler ad aver utilizzato questa mossa. Esperto di arti marziali e cintura nera di judo, per Adams l'esecuzione della mossa prevedeva dapprima un back body drop per stendere l'avversario e quindi un superkick sul mento una volta che questi era tornato in piedi. In realt\u00e0 Adams era solito usare un enzuigiri come \"superkick\"; al ritorno da una tourn\u00e9e in Giappone nei primi anni ottanta port\u00f2 sui ring statunitensi la nuova versione, con il classico calcio alto al posto dell'enzuigiri.\nNota anche come \"Sweet Chin Music\" (grazie a Shawn Michaels), esiste una variante chiamata \"Sweet Shin Music\" (\"shin\" in inglese significa, per l'appunto, stinco) e l'impatto avviene sullo stinco dell'avversario.\nVarianti.\nDouble superkick.\n\u00c8 una variante del Superkick utilizzata da due lottatori che colpiscono l'avversario contemporaneamente.\nJumping side kick.\n\u00c8 una variante del Superkick che consiste nel colpire l'avversario in seguito ad una rincorsa e in salto.\nSitout kick.\n\u00c8 una variante del Superkick che consiste nel colpire l'avversario con l'altro piede al momento dell'impatto."}
{"id": "558994", "revid": "812894", "url": "https://it.wikipedia.org/wiki?curid=558994", "title": "Pietro Pacciani", "text": ""}
{"id": "558996", "revid": "1646134", "url": "https://it.wikipedia.org/wiki?curid=558996", "title": "Airbus A300-600ST Beluga", "text": "L'Airbus A300-600ST Super Transporter, pi\u00f9 noto come Beluga, \u00e8 un bimotore a getto da trasporto prodotto dal consorzio europeo Airbus dalla fine degli anni novanta.\nVersione modificata del pi\u00f9 famoso aereo di linea A300, venne realizzato per poter effettuare il trasporto aereo di carichi estremamente voluminosi.\nNel 2014 \u00e8 stato presentato il programma del nuovo Airbus Beluga XL, il cui assemblaggio \u00e8 iniziato nel 2015, e l'entrata in servizio \u00e8 stata a gennaio 2020.\nStoria del progetto.\nIl primo nome ufficiale \"Super Transporter\" fu presto rimpiazzato dal nome attuale \"Beluga\", poich\u00e9 la parte frontale dell'aereo rassomiglia infatti alla protuberanza distintiva sulla testa del cetaceo omonimo.\nL'Airbus ha sviluppato una flotta di 5 Beluga per poter trasportare parti complete di aerei dai vari stabilimenti alle linee di assemblaggio finale di Tolosa o Amburgo, rimpiazzando il vecchio Super Guppy. I Beluga sono spesso affittati da altri enti e aziende per trasporti ingombranti. Per esempio, nel 2006, gli A300-600ST sono stati utilizzati per trasportare dall'Egitto all'Europa tre antiche statue, mentre la NASA ne ha fatto uso per portare a Cape Canaveral il modulo spaziale Raffaello costruito a Torino.\nLa caratteristica principale dell'A300-600ST \u00e8 la dimensione del suo ponte di carico: lungo 37,7\u00a0m e con una sezione cilindrica di 7,1\u00a0m di diametro, \u00e8 il pi\u00f9 grande attualmente disponibile.\nNonostante ci\u00f2, il Beluga non \u00e8 l'aereo da trasporto con maggior capacit\u00e0 di carico in termini di peso, infatti il primato spetta all'Antonov An-225 Mriya, che \u00e8 attualmente l'aereo pi\u00f9 grande di sempre. Comunque il Beluga permette il trasporto di carichi il cui ingombro rende impossibile il trasporto con altri cargo.\nL'accesso al ponte di carico avviene frontalmente ed \u00e8 garantito da un portellone situato sopra la cabina di pilotaggio che, non essendo sull'asse dell'aereo come nelle usuali configurazioni, non interferisce con le operazioni di carico."}
{"id": "558997", "revid": "1543377", "url": "https://it.wikipedia.org/wiki?curid=558997", "title": "Compagni di merende", "text": "Compagni di merende \u00e8 un'espressione originata dalla deposizione dell'imputato Mario Vanni al processo per gli omicidi attribuiti al mostro di Firenze.\nStoria.\nL'espressione \u00e8 classificabile come frase d'autore originata dalle parole di Mario Vanni nelle testimonianze da lui rese durante i processi di primo grado e di appello, che vedevano imputato Pietro Pacciani come responsabile dei delitti di otto coppie di giovani tra il 1968 e il 1985. Interrogato in qualit\u00e0 di amico dell'imputato, mentre il pubblico ministero gli poneva una domanda iniziale sulla sua attuale occupazione, Vanni esordiva dicendo di aver fatto delle merende con Pacciani:\ne che non sapeva riferire nient'altro. La reticenza di Vanni assunse toni esasperati quando, interrogato ancora con domande specifiche su alcuni avvenimenti che lo riguardavano personalmente, continuava a riferire solamente di aver fatto delle merende. Mario Vanni venne successivamente accusato e condannato assieme a Giancarlo Lotti come complice di Pacciani nei delitti del mostro, a seguito dei processi ai \u00abcompagni di merende\u00bb (cos\u00ec come furono indicati dalla stampa). La curiosa espressione usata dal Vanni pu\u00f2 essere stata generata da un equivoco in cui incapp\u00f2 lo stesso imputato: gli fu infatti chiesto \"Che lavoro fa lei?\", che in dialetto toscano significa \"Che cosa ha combinato?\", \"Che cosa ha fatto?\"; equivoco forse generato da un misto di nervosismo, senilit\u00e0, alcol (di cui il Vanni abusava) e ignoranza.\nInfluenza culturale.\nPer traslato la frase ha assunto un tono ironico: nell'italiano colloquiale vengono chiamati \"compagni di merende\" persone unite da complicit\u00e0 nel tramare segretamente qualcosa alle spalle di qualcuno o che siano legate da un rapporto losco o comunque poco onesto.\nNel 1996 l'espressione fu usata da Filippo Mancuso, ministro di grazia e giustizia del Governo Dini, poi sfiduciato dal Parlamento, in riferimento allo stesso Lamberto Dini e all'allora Presidente della Repubblica Oscar Luigi Scalfaro.\nNel 2009 la corte di cassazione si \u00e8 espressa sulla liceit\u00e0 del ricorso alla locuzione nella dialettica e nella polemica politica, definendo non punibile e non lesivo, ma ammesso nel legittimo diritto di critica, l'utilizzo dell'espressione \"compagni di merende\", da parte del politico siciliano Giovanni Mauro, rivolta ad avversari politici accusati di cospirare e agire segretamente con attivit\u00e0 illecite."}
{"id": "558998", "revid": "767487", "url": "https://it.wikipedia.org/wiki?curid=558998", "title": "Xenogenesis", "text": "Xenogenesis \u00e8 un cortometraggio di 12 minuti del 1978 e costituisce il primo film (non commerciale) che James Cameron abbia mai diretto.\n\"Xenogenesis\" contiene gi\u00e0 alcuni degli elementi che caratterizzano il cinema di Cameron, da \"Aliens - Scontro finale\" a \"Terminator\": mondi futuri, tecnologia, guerra uomo-macchina. Ma il debutto di Cameron non riguarda solo la regia: si estende anche alla sceneggiatura, alla scenografia, al montaggio, alla fotografia, alla costruzione dei modellini e alla supervisione degli effetti speciali.\nTrama.\nUna donna ed un ingegnere sono inviati in una gigantesca nave spaziale senziente alla ricerca di un luogo dove dar vita a un nuovo ciclo vitale. Raj decide di dare un'occhiata intorno alla nave; s'imbatte in un immenso robot pulitore. Seguir\u00e0 dunque un aspro combattimento.\nProduzione.\n\"Xenogenesis\" \u00e8 costato 20.000 $ ed \u00e8 stato girato in 35 mm.\nIl protagonista William Wisher Jr. collaborer\u00e0 poi con Cameron anche nei due \"Terminator\", come sceneggiatore e comparsa.\nIl modello del robot pulitore anticipa nella forma i modelli di robot cingolati visti nei primi due \"Terminator\". Alcuni rumori robotici verranno poi riutilizzati per i movimenti del \"T-800\" nelle sequenze finali del primo \"Terminator\"\nI titoli di apertura e di chiusura sono costituiti dallo stesso font che verr\u00e0 utilizzato sei anni pi\u00f9 tardi per \"Terminator\".\nDistribuzione.\nIl film non \u00e8 mai stato distribuito nei circuiti cinematografici commerciali."}
{"id": "559000", "revid": "36426", "url": "https://it.wikipedia.org/wiki?curid=559000", "title": "Lesene", "text": ""}
{"id": "559001", "revid": "77358", "url": "https://it.wikipedia.org/wiki?curid=559001", "title": "Airbus beluga", "text": ""}
{"id": "559003", "revid": "77358", "url": "https://it.wikipedia.org/wiki?curid=559003", "title": "Primo libro dei Re", "text": ""}
{"id": "559007", "revid": "228587", "url": "https://it.wikipedia.org/wiki?curid=559007", "title": "Peter Wessel Zapffe", "text": "Si fece conoscere per la sua visione pessimistica dell'esistenza umana e antinatalistica. Le sue idee fondamentali riguardo al problema dell'esistenza sono riportate nel saggio \"L'ultimo messia\" (\"Den sidste Messias\" 1933), che altro non \u00e8 che una versione pi\u00f9 breve del suo ben pi\u00f9 conosciuto trattato filosofico \"Sul tragico\" (\"Om det tragiske\" 1941). Chiam\u00f2 la sua scuola di pensiero \"biosofia\". Le sue idee sono la base di partenza del saggio \"La cospirazione contro la razza umana\" di Thomas Ligotti, il quale dedica l'opera proprio in memoria del filosofo.\nZapffe sostiene che gli uomini nati con sovrasviluppata capacit\u00e0 di comprensione e di autocoscienza non si sposano con il disegno della natura. L'umano affaccendarsi per una giustificazione su questioni come la vita e la morte non possono trovare una risposta soddisfacente, perci\u00f2 l'umanit\u00e0 ha un bisogno che la natura non pu\u00f2 soddisfare. La tragedia, seguendo il ragionamento, \u00e8 che l'uomo impiega tutto il tempo cercando di non essere umano. Quindi l'essere umano, \u00e8 esso stesso un paradosso.\nZapffe descrisse quattro meccanismi principali di difesa usati dal genere umano per evitare il paradosso suddetto:\nBiografia.\nZappfe fu un appassionato scalatore e un prolifico autore di brevi racconti umoristici sull'alpinismo e altre avventure, mostrando un precoce interesse per l'ambientalismo; un monumento a lui dedicato \u00e8 presente sulla vetta del monte Sn\u00f8hetta.\nCitazioni.\nDal documentario \"To be a Human Being \u2013 the philosopher Peter Wessel Zapffe in his 90th year\" (1989-90)"}
{"id": "559008", "revid": "77358", "url": "https://it.wikipedia.org/wiki?curid=559008", "title": "Primo libro di Samuele", "text": ""}
{"id": "559009", "revid": "709565", "url": "https://it.wikipedia.org/wiki?curid=559009", "title": "Primo libro dei Maccabei", "text": "Il Primo libro dei Maccabei (greco A' \u039c\u03b1\u03ba\u03ba\u03b1\u03b2\u03b1\u03af\u03c9\u03bd, \"1 makkab\u00e1ion\"; latino \"1 Machabaeorum\") \u00e8 un testo contenuto nella Bibbia cristiana (Settanta e Vulgata) e non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\nCi \u00e8 pervenuto in una versione greca composta in Giudea attorno al 100 a.C., sulla base di un prototesto ebraico perduto. \n\u00c8 composto da 16 capitoli e descrive la lotta per l'indipendenza della Giudea dei fratelli Maccabei (Giuda, Gionata, Simone) contro i re seleucidi della Siria, narrando eventi accaduti tra il 332 a.C. e il 134 a.C.\nAutore, data e lingua.\n\u00c8 sconosciuto il nome dell'autore del Primo libro di Maccabei. Analizzando il testo sappiamo che si tratta di un giudeo palestinese, fedele e leale alla sua patria e alla sua religione. Era, inoltre un profondo conoscitore delle questioni tecniche attinenti alla teologia.\nIl libro fu scritto tra gli anni 140 a.C. e 130 a.C. in lingua ebraica ed \u00e8 andato perso. Ne conserviamo la versione in lingua greca dei LXX. Il libro \u00e8 quasi contemporaneo ai fatti che narra: la ribellione dei Maccabei avvenne tra gli anni 175 a.C. e 135 a.C..\nIndicazioni cronologiche.\nLe indicazioni cronologiche presenti nel Primo Libro dei Maccabei sono le seguenti:\nArgomento.\nIl libro parla dell'intento di ellenizzazione forzata dei giudei da parte di Antioco IV Epifane, un re della dinastia dei Seleucidi. I giudei pi\u00f9 fedeli non si adattarono a questa sorte di ingerenza sociale e religiosa, si sollevarono e ribellarono, guidati da Mattatia, anziano leader religioso.\nI tre figli di Mattatia si chiamavano Giuda, Gionata e Simone. Essi divennero gli autori principali dell'unificazione del popolo ebraico nella resistenza contro gli invasori greci.\nStoricit\u00e0.\nL'autore del libro prende in esame un fatto storico reale (la ribellione dei Maccabei) e lo descrive con obiettivit\u00e0 e in modo abbastanza imparziale. Questo rende il libro un documento storico apprezzabile, anche se in molti passaggi si osserva l'entusiasmo con cui descrive i personaggi e le nobili cause che sta descrivendo. \nOsservano gli studiosi della Bibbia Edizioni Paoline come l'agiografo che scrisse il libro, nonostante \"la sua fondamentale onest\u00e0 nel narrare e la seriet\u00e0 dell'informazione\", incorre comunque in vari errori storici in quanto \"presenta gli avvenimenti senza nesso cronologico e causale [...] le lettere e i documenti di archivio sono riportati con una certa libert\u00e0, le cifre sono spesso maggiorate. I Romani e le loro imprese sono oggetto di una ingenua ammirazione; i campioni dell'indipendenza giudaica sono approvati senza riserva, mentre i re della Siria sono trattati con una severit\u00e0 che spesso \u00e8 eccessiva\". \nAnche gli esegeti del \"Nuovo Grande Commentario Biblico\", pur ritenendo l'autore abbastanza attendibile \"nel contesto della sua cultura e secondo i canoni della storiografia allora vigenti\", sottolineano che \"sono state sollevate riserve sull'attendibilit\u00e0 storica di 1 Mac\" e \"i problemi storici pi\u00f9 delicati insorgono quando si tratta di rapportare tra loro i due libri [1Mac e 2Mac]\"; ad esempio, in merito alla cronologia relativa alla morte di Epifane e alla purificazione del tempio gli studiosi dell'interconfessionale Bibbia TOB osservano che \"su questo punto \u00e8 da preferire l'ordine di 2Mac (9: morte Epifane; 10: purificazione tempio), bench\u00e9 anch'esso non sia indenne da confusioni (per es. le lettere del c.11)\". I primi due libri dei Maccabei riportano inoltre tre diversi scenari - tra loro inconciliabili e tutti storicamente infondati - riguardo alla morte di re Antioco IV Epifane: per le conseguenze di una caduta da un carro da guerra oppure in seguito ad una profonda crisi depressiva o, infine, assassinato dai sacerdoti della dea Nanea; Antioco IV mor\u00ec, in realt\u00e0, in Tabe di Persia nel 163 a.C., malato di tisi. \nAnche l'episodio biblico secondo il quale Giuda Maccabeo viene a sapere della potenza dei Romani e della loro vittoria sulla Lega Achea dei Greci non pu\u00f2 essere considerato storico in quanto Giuda Maccabeo mor\u00ec in battaglia nel 160 a.C. e, quindi, non pot\u00e9 mai sapere della vittoria dei Romani contro la Lega Achea, avvenuta nel 146 a.C., ovvero 14 anni dopo la sua morte.\nSentimento religioso.\nIl libro introduce un notevole rispetto per la fede e per la piet\u00e0:"}
{"id": "559018", "revid": "287204", "url": "https://it.wikipedia.org/wiki?curid=559018", "title": "Beluga", "text": ""}
{"id": "559020", "revid": "77358", "url": "https://it.wikipedia.org/wiki?curid=559020", "title": "Super transporter", "text": ""}
{"id": "559024", "revid": "1318658", "url": "https://it.wikipedia.org/wiki?curid=559024", "title": "Centro storico di Firenze", "text": "Il centro storico di Firenze \u00e8 la parte della citt\u00e0 compresa entro i viali di circonvallazione, creati con la demolizione della cerchia delle mura medievali.\nAspetto.\nPatrimonio dell'Umanit\u00e0 riconosciuto dall'UNESCO nel 1982, il centro storico di Firenze, raccoglie i pi\u00f9 importanti beni culturali di Firenze. Delimitato dal tracciato della cerchia muraria del XIV secolo, conobbe nei due secoli successivi il suo massimo splendore.\nCentro spirituale della citt\u00e0 \u00e8 la piazza del Duomo con la cattedrale di Santa Maria del Fiore affiancata dal campanile di Giotto e fronteggiata dal battistero di San Giovanni con la Porta del Paradiso di Lorenzo Ghiberti.\nDa qui verso settentrione ci sono il palazzo Medici Riccardi di Michelozzo, la basilica di San Lorenzo di Filippo Brunelleschi, con all'interno le preziose sagrestie di Donatello e Michelangelo.\nPi\u00f9 oltre il Museo di San Marco, con i capolavori del Beato Angelico, la Galleria dell'Accademia che accoglie, tra gli altri lavori, anche il David di Michelangelo (1501-1504) e la piazza della Santissima Annunziata con il Loggiato degli Innocenti del Brunelleschi.\nVerso meridione dal Duomo vi \u00e8 il centro politico-culturale di Firenze con Palazzo Vecchio e la vicina Galleria degli Uffizi, in prossimit\u00e0 della quale si trovano il Museo del Bargello e la basilica di Santa Croce. Attraversando Ponte Vecchio si arriva al quartiere dell'Oltrarno con la reggia di palazzo Pitti e il giardino di Boboli. Ancora in Oltrarno, ci sono la basilica di Santo Spirito di Filippo Brunelleschi e la chiesa di Santa Maria del Carmine, con affreschi di Masolino, Masaccio e Filippino Lippi.\nNella zona ad occidente del Duomo sorgono l'imponente palazzo Strozzi (sede di grandi mostre e di prestigiose istituzioni culturali) e la basilica di Santa Maria Novella, con la facciata ideata da Leon Battista Alberti.\nIl centro storico pu\u00f2 essere apprezzato nella sua interezza dalle colline d'intorno, in particolar modo dal Forte Belvedere, dal Piazzale Michelangelo con la basilica romanica di San Miniato al Monte, e dalla collina di Fiesole che offre uno dei panorami pi\u00f9 suggestivi della vallata dell'Arno.\nLa parte nord del centro storico \u00e8 circondata dai viali di Circonvallazione, una serie di grandi viali a sei corsie, ispirati ai boulevard parigini, e creati quando Firenze era capitale d'Italia.\nIl centro di Firenze con le sue centinaia di attivit\u00e0 commerciali \u00e8 un paradiso per lo shopping e lo svago, dalle eleganti boutique d'alta moda e i caff\u00e8 storici da concerto, ai vivaci mercati all'aperto, oltre che ad ospitare numerosissimi locali notturni, discoteche, american-bar e luoghi d'incontro per l'aperitivo (il famoso cocktail Negroni \u00e8 nato qui).\nMonumenti e luoghi d'interesse.\nEcco un elenco sommario dei principali punti attrattivi del centro storico della citt\u00e0 toscana.\nPiazze del centro storico.\nPer un elenco delle principali piazze del centro storico consultare: l'apposita voce.\nChiese del centro storico.\nPer un elenco delle principali chiese e basiliche del centro storico consultare: l'apposita voce.\nPalazzi del centro storico.\nPer un elenco dei principali palazzi del centro storico fiorentino consultare: l'apposita voce.\nMusei.\nPer un elenco dei musei di Firenze consultare: l'apposita voce.\nRiconoscimenti.\nRiconoscimento UNESCO.\nNel 1982 l'ICOMOS proponeva la candidatura del centro storico di Firenze come Sito del Patrimonio Mondiale, giustificandola attraverso le seguenti motivazioni:\nI criteri individuati dall'ICOMOS offrono un quadro generale del centro storico di Firenze ancora efficacemente rappresentativo del sito. Tuttavia si avverte la necessit\u00e0 di fornire una descrizione pi\u00f9 approfondita per mettere in luce tutte quelle caratteristiche che hanno reso unico il centro storico di Firenze, pertanto in occasione della compilazione del rapporto periodico UNESCO l'Ufficio Centro Storico ha proposto di ampliare i criteri dell'ICOMOS con il seguente riconoscimento di valore:\nCriteri ICOMOS.\n\"ICOMOS would underscore the fact that the historic centre of Florence responds to nearly all the criteria defined by the Convention.\""}
{"id": "559025", "revid": "77358", "url": "https://it.wikipedia.org/wiki?curid=559025", "title": "A300-600st", "text": ""}
{"id": "559032", "revid": "1886285", "url": "https://it.wikipedia.org/wiki?curid=559032", "title": "Sangria", "text": "La sangria (in spagnolo \"sangr\u00eda\") \u00e8 una bevanda alcolica a base di vino, spezie e frutta, originaria della Penisola iberica. Della sangria esistono varie ricette, a seconda delle regioni. Comunemente la sangria viene realizzata con il vino rosso, mentre nella Catalogna viene creata con vini spumante o bianchi (\"sangria de cava\"). La sua preparazione e consumo \u00e8 molto comune in Argentina e in\nVenezuela.\nOrigine.\nIn origine questa bevanda alcolica e dolce era servita tra i contadini portoghesi, i quali la denominarono col nome \"sangria\", per il colore simile per l'appunto al \"sangue\".\nPreparazione.\nLavare le pesche, tagliarle a spicchi sottili e metterle in una brocca molto capiente. Unire l'arancia ed il limone, non sbucciati ma tagliati a fettine sottili, lo zucchero, la cannella, i chiodi di garofano ed il rum. Mescolare e quindi versare il vino e mettete la brocca in fresco per una nottata. Al momento di servire, aggiungere la soda e qualche cubetto di ghiaccio, e riempire il calice con un po' di frutta."}
{"id": "559040", "revid": "1318658", "url": "https://it.wikipedia.org/wiki?curid=559040", "title": "Consiglio internazionale per i monumenti e i siti", "text": "Il Consiglio internazionale per i monumenti e i siti (noto anche con l'acronimo ICOMOS dall'inglese \"International Council on Monuments and Sites\") \u00e8 una organizzazione internazionale non governativa che ha principalmente lo scopo di promuovere la teoria, la metodologia e le tecnologie applicate alla conservazione, alla protezione e alla valorizzazione dei monumenti e dei siti di interesse culturale.\nStoria.\nL'ICOMOS \u00e8 stato fondato nel 1965 come risultato della Carta di Venezia del 1964 e fornisce consulenza al Comitato del patrimonio mondiale dell'UNESCO sui Patrimoni dell'umanit\u00e0. Il suo quartier generale \u00e8 a Parigi. La sede dell'ICOMOS nel Regno Unito si trova a Londra.\nNe fanno parte oltre 10.000 membri, provenienti da diversi paesi ed esperti di diverse discipline: architetti, storici, archeologi, storici dell'arte, geografi, antropologi, ingegneri e urbanisti.\nICOMOS Italia.\nFondata nel 1965, registrata il 9 maggio 1974 in Roma con atto per Notar Vincenzo Papi da Pietro Gazzola, Architetto, Guglielmo De Angelis d'Ossat, Professore di Universit\u00e0 Vincenzo Di Gioia, Ingegnere Pietro Sanpaolesi, Professore di Universit\u00e0 Giorgio Simoncini, Professore di Universit\u00e0. Fa parte dell'Organizzazione Internazionale non governativa (OING) ICOMOS con sede in Parigi. L'Associazione ha sede in Roma alla Via di San Michele n.13, pu\u00f2 istituire sedi operative in Italia e si articola in sezioni territoriali regionali.\nPresidenti ICOMOS Italiana 1974\u20132019\n1975/1978 Prof. Arch. Guglielmo De Angelis d\u2019Ossat\n1978/1981\u20131981/1984 Prof. Ing. Roberto Di Stefano\n1984/1987\u20131987/1990\u20131990/1993 Prof. Arch. Mario Roggero\n1993/1996\u20131996/1999 Prof. Arch. Gian Franco Borsi\n1999/2002 Prof. Ing. Roberto Di Stefano\n2002/2005\u20132005/2007 Prof. Ing. Arch. Marco Dezzi Bardeschi\n2007/2010\u20132011/2013\u20132014/2016 Ing. Arch. Maurizio Di Stefano\n2017/2019 Arch.Pietro Laureano 2020/2022 Ing.Arch. Maurizio Di Stefano\nPresidenti Onorari ICOMOS Italia\n1991 Prof. Ing. Roberto Di Stefano\n2014 Prof. Salvatore Settis\nPresidenti Emeriti ICOMOS Italia\n2017 Ing. Arch. Maurizio Di Stefano\nMembri Italiani ICOMOS Academy\ndal 2009 Prof. Arch. Rosa Anna Genovese\ndal 2014 Ambasciatore Francesco Caruso\nPresidenti Italiani ICOMOS International\n1987/1990 Prof. Ing. Roberto Di Stefano\nHonorary Members of ICOMOS International\n1981 Prof. Arch.Guglielmo De Angelis d\u2019Ossat\n2011 Prof. Arch.Mario Federico Roggero\n2014 Prof. Ing. Roberto Di Stefano"}
{"id": "559044", "revid": "666668", "url": "https://it.wikipedia.org/wiki?curid=559044", "title": "Paolo Poggi", "text": "Carriera.\nInizia a giocare nelle giovanili della squadra della sua citt\u00e0, il , dove rimane per tre stagioni, dal 1989 al 1992 (due in Serie C1 e una in Serie B). Nell'estate 1992 passa nelle file del Torino per 5 miliardi di lire, con cui esordisce in Serie A il 22 novembre 1992 in Torino-Juventus (1-2). Con i granata disputa, in due stagioni, 43 partite e segna 6 gol. Contribuisce anche alla conquista della Coppa Italia 1992-1993 (attualmente ultimo trofeo della squadra granata) segnando due gol, curiosamente entrambi nella stracittadina contro la .\nNel mercato estivo del 1994 passa in compropriet\u00e0 all' in Serie B, giocando 36 partite con 11 gol all'attivo. Contribuisce alla promozione dei friulani in Serie A tramite il secondo posto finale in campionato. Nella stagione 1995-1996 ritrova Alberto Zaccheroni (gi\u00e0 suo allenatore nel Venezia) e gioca 31 partite con 9 gol. Nella stagione successiva disputa 32 gare segnando 13 marcature, formando, con il tedesco Oliver Bierhoff e il brasiliano M\u00e1rcio Amoroso, il trio d'attacco che porta l'Udinese alla conquista del quinto posto e della prima storica partecipazione alla Coppa UEFA. Nella stagione 1997-1998 segna 10 reti in 31 partite di campionato, mentre in Coppa UEFA gioca 4 partite segnando 2 gol: uno al Klub Sportowy Widzew \u0141\u00f3d\u017a e uno all', entrambi in casa. A fine campionato l' raggiunge il terzo posto in classifica.\nDurante la stagione 1997-1998, insieme al calciatore Sergio Volpi, divenne particolarmente famoso poich\u00e9 le figurine dei due giocatori, vendute insieme a una marca di gomme da masticare, erano a detta di molti collezionisti \"introvabili\", tanto da sollevare anche un'interrogazione parlamentare. Con i bianconeri Poggi giocher\u00e0 un altro campionato e mezzo, fino al mercato di gennaio del 2000, quando viene acquistato dalla Roma allenata da Fabio Capello; con i capitolini gioca 11 partite, senza realizzare reti.\nNel gennaio 2001, dopo sei mesi senza giocare nella Roma, passa in prestito al , dove disputa 17 partite e realizza 4 gol, non sufficienti a evitare la retrocessione in Serie B. Nell'estate 2001 rientra in un ampio scambio di giocatori con il e i ducali lo girano in prestito al , che gli avevano concesso anche la scelta di andare al . Con i biancorossi, il 2 dicembre 2001 in - (1-3), segna, dopo 8 secondi, quello che, per esattamente 19 anni, \u00e8 stato il gol pi\u00f9 veloce della storia della Serie A a girone unico e dei campionati professionistici italiani: il record \u00e8 stato battuto il 20 dicembre 2020 da Rafael Le\u00e3o, che in - (1-2) della Serie A 2020-2021 ha segnato il primo punto della partita (e a favore dei rossoneri) dopo soli 6,76 secondi. In coppia con Dario H\u00fcbner realizza 3 reti in 29 partite, che valgono una salvezza all'ultimo respiro.\nIn seguito torna al Venezia in Serie B, accettando una forte riduzione dell'ingaggio; vi rimane per due stagioni, intervallate da una parentesi in Serie A nell'. Nel 2004 scende in Serie C1 al (dove ritrova Hubner, suo partner a Piacenza e Ancona), conquistando la promozione in Serie B e contribuendo al raggiungimento di play-off nella serie cadetta, dove segnando diventa il marcatore pi\u00f9 anziano in assoluto della storia dei play-off. Il suo gol su rigore \u00e8 stato l'ultimo segnato in una partita ufficiale allo Stadio Delle Alpi di Torino.\nConclude la carriera nella stagione 2008-2009, dopo un ulteriore triennio al Venezia.\nDopo il ritiro.\nIl 19 giugno 2009 entra a far parte dell'area tecnica del . Dal giugno 2013 torna all'Udinese, occupandosi del settore giovanile. Il 2 novembre 2016 viene presentato dal Venezia come nuovo responsabile dei progetti internazionali.. Il 6 agosto 2020 viene nominato responsabile dell'area tecnica..\nCuriosit\u00e0.\nPaolo Poggi era una delle due figurine introvabili dell'album Campionato di Calcio TOPPS della Dolber. \nErano piccole figurine abbinate a delle gomme da masticare da 100 lire nel cui involucro venivano arrotolate, e promettevano grandi premi a chi avesse completato la collezione."}
{"id": "559045", "revid": "409435", "url": "https://it.wikipedia.org/wiki?curid=559045", "title": "Piazza San Marco", "text": "Piazza San Marco, situata a Venezia in Veneto, \u00e8 una delle pi\u00f9 importanti piazze monumentali italiane, rinomata in tutto il mondo per la sua bellezza e integrit\u00e0 architettonica. \u00c8 l'unico spazio urbano di Venezia che assume propriamente il nome di piazza, in quanto tutti gli altri spazi in forma di piazza sono propriamente definiti campi. Il suo corpo principale ha forma trapezoidale ed \u00e8 lunga 170 metri: su di esso si innestano altre aree. \u00c8 anche nota come \"\"la Piazza\" o \"il salotto d'Europa\"\".\nDescrizione.\nCuore della citt\u00e0 lagunare e luogo simbolo di Venezia, la zona monumentale di piazza San Marco si compone di tre settori.\nPiazza San Marco.\nLa Piazza propriamente detta, cio\u00e8 la zona racchiusa tra le Procuratie vecchie e nuove e quelle \"nuovissime\", presenta uno sviluppo architettonico di rara suggestione sul complesso monumentale dell'omonima basilica e l'appena prospiciente, svettante, campanile di San Marco.\nLa Basilica prospetta sulla piazza con una facciata marmorea che risale al XIII secolo, in cui furono inseriti mosaici, bassorilievi ed una grande quantit\u00e0 di materiale di spoglio eterogeneo. Ci\u00f2 diede la caratteristica policromia, che si combina con i complessi effetti di chiaroscuro dovuti alle multiformi aperture ed al gioco dei volumi. Le due porte di ingresso alle estremit\u00e0 (quella meridionale, dedicata a san Clemente, risalente all'XI secolo e quella centrale a quello successivo) vennero realizzate con timpani ad arco inflesso, di ispirazione araba, forse volute anche per ricordare Alessandria d'Egitto, dove era avvenuto il martirio dell'evangelista Marco. Le porte minori sono successive, realizzate in gusto antico. L'unico mosaico originale delle lunette della facciata \u00e8 quello sopra al primo portale a sinistra: gli altri risalgono al XVII e al XIX secolo e imitano i soggetti di quelli che andarono a sostituire.\nTra la piazzetta dei Leoncini e le Procuratie si trova la Torre dell'Orologio, ultimata nel 1499, che segna l'inizio della Merceria, calle lungo la quale sono presenti i principali negozi della citt\u00e0. Costituisce tramite un sottoportico l'accesso di terra alla Piazza. La piccola chiesa di San Basso, suo annesso sulla destra, \u00e8 stata sconsacrata: progettata da Baldassare Longhena, viene usata per mostre. Ai piedi della torre si trova dal 1750 il Caff\u00e8 Lavena.\nProseguendo verso ovest, incontriamo le Procuratie Vecchie, sedi ufficiali dei Procuratori di San Marco ai tempi della serenissima. Vennero costruiti nella prima parte del XVI secolo: il porticato del pianterreno \u00e8 ricco di negozi e ristoranti, mentre anche oggi i piani superiori ospitano uffici. Sotto a questi archi si trova pure il Caff\u00e8 Quadri, fondato nel 1755 e contrapposto al Caff\u00e8 Florian, che si trova dall'altra parte della Piazza.\nChiude la piazza la cosiddetta Ala Napoleonica, che congiunge le Procuratie Vecchie a quelle Nuove: prende questa denominazione dal fatto che fu ristrutturata nel 1810 per volont\u00e0 di Napoleone. Progettata in origine come sede di rappresentanza, vi si trova il Museo Correr.\nDi fronte alle Procuratie Vecchie sono site quelle dette Nuove: disegnate da Jacopo Sansovino in pieno XVI secolo, necessitarono tra il 1582 e il 1586 di una ristrutturazione, che fu curata prima da Vincenzo Scamozzi e quindi da Baldassare Longhena, che fece chiudere il cantiere solo attorno al 1640. Come per le procuratie dirimpettaie, il porticato del pianterreno ospita locali, tra i quali il Caff\u00e8 Florian, inizialmente noto come \"Alla Venezia trionfante\", luogo di ritrovo dei venetisti al tempo delle lotte contro la dominazione austriaca. Il palazzo sarebbe dovuto diventare secondo Napoleone la sede di Eugenio di Beauharnais. L'estremit\u00e0 orientale di questo edificio tocca la Libreria marciana, progettata dal Sansovino, prospiciente la piazzetta.\nVicino al punto di contatto tra questi due massicci edifici si trova il Campanile di San Marco, edificato tra il 1156 e il 1173 in una prima forma, ristrutturato nel 1514 e ricostruito senza alterazioni nel 1902 dopo un crollo. Vicino al campanile, in linea con la Porta della Carta, ingresso monumentale del Palazzo Ducale, si trova la Loggetta, progettata dal Sansovino e costruita tra il 1537 e il 1546.\nPiazzetta San Marco.\nLa Piazzetta San Marco, propaggine meridionale antistante il Palazzo Ducale e la Libreria, \u00e8 l'accesso monumentale all'area marciana per chi proviene dal mare attraverso le due colonne fronteggianti il bacino San Marco, sul quale si affaccia il molo di Palazzo Ducale, l'unica riva di Venezia che porti il nome di molo.\nIl lato occidentale dell'area \u00e8 caratterizzato dalla presenza della facciata sansoviniana della Biblioteca marciana, molto apprezzata dal Palladio, iniziata nel 1537 e ultimata entro il 1591 da Vincenzo Scamozzi. Come gi\u00e0 per le Procuratie, il portico del pianterreno presenta locali e negozi; i piani superiori ospitano le sedi del Museo archeologico e della Biblioteca nazionale.\nConclude la piazzetta dal lato del bacino di San Marco il Molo, sul quale si affaccia la Zecca, anch'essa progettata dal Sansovino e completata nel 1547, adiacente alla facciata minore della Libreria e oggi parte di questa. Costeggiando la laguna si incontrano le Colonne di San Marco e San Teodoro, dedicate rispettivamente all'attuale e al primitivo patrono della citt\u00e0: probabilmente quando furono messe in posa costeggiavano la riva, dato che questa \u00e8 stata poi ampliata. \nLa facciata del Palazzo Ducale rivolta verso la piazzetta fu costruita dal 1424 per volont\u00e0 di Francesco Foscari. Nel loggiato al primo piano, conosciuto anche come Loggia Foscara, \u00e8 possibile notare due colonne realizzate in marmo rosso di Verona: tra queste due si leggevano le sentenze di morte che sarebbero state poi eseguite tra le colonne di San Marco e San Teodoro. La balconata al centro dell'ordine superiore, con il leone di San Marco, risale al 1536. Fu progettata dal Sansovino e dallo Scarpagnino, mantenendo la struttura della balconata trecentesca dei Dalle Masegne. Di Alessandro Vittoria sono la statua della \"Giustizia\", a coronamento, ed il \"Mercurio\". Il gruppo scultoreo con il doge Andrea Gritti ed il Leone di San Marco, che aveva subito pesanti danni durante la traslazione dall'Esplanade Des Invalides di Parigi dove era stato collocato nel 1797, fu restaurato nel 1816. Ove termina questo fronte e inizia la facciata meridionale della basilica, particolarmente breve, si trovano il Monumento ai Tetrarchi, due colonne, portate a Venezia al tempo della quarta crociata, e una struttura nota come \"Pietra del Bando\".\nPiazzetta dei Leoncini.\nLa piazzetta dei Leoncini, stretta propaggine nord-orientale a lato della basilica e prospiciente il neoclassico Palazzo Patriarcale, \u00e8 cos\u00ec chiamata per le due statue di leoni accovacciati delimitanti l'area centrale sopraelevata. Il suo nome ufficiale la dedica a Giovanni XXIII.\nStoria ed evoluzione.\nLa forma attuale della piazza \u00e8 l'esito di successive modifiche ed espansioni che hanno interessato l'area. In origine, la zona era destinata ad orto e attraversata dal rio Batario e dagli attuali rii della Zecca e del Cavalletto. Il palazzo ducale, vero castello munito di torri e difese, era completamente cinto da un canale e fronteggiato, nella zona dell'attuale piazzetta, da un bacino per il carico e lo scarico delle merci.\nNell'826, con l'arrivo a Venezia del corpo di san Marco e l'edificazione della prima basilica, l'area inizi\u00f2 ad assumere la sua caratteristica di cuore monumentale della citt\u00e0. Nel 976 l'intera zona, con la basilica e il palazzo, fu distrutta da un furioso incendio, ma gi\u00e0 nel 978 una seconda basilica era stata edificata e il palazzo ricostruito. Nello stesso periodo il doge Pietro I Orseolo fece costruire, in adiacenza del campanile, un ospizio per pellegrini malati e bisognosi, la cui forma \u00e8 visibile nel quadro di Gentile Bellini, \"Processione in piazza san Marco\".\nL'attuale basilica risale agli anni 1050-1094, con la terza fondazione dell'edificio. In tale epoca la piazza risultava ancora limitata dal rio Batario (al di l\u00e0 del quale sorgeva una chiesa dedicata a san Geminiano e pi\u00f9 in l\u00e0 il brolo delle suore di San Zaccaria) e dal bacino di Palazzo, a testimonianza del quale permane tutt'oggi, sul lato della basilica rivolto verso la piazzetta, un'antica \"porta d'acqua\" murata, quel che resta di un accesso rivolto all'acqua tipico degli edifici veneziani.\nNel 1156, sotto il dogado di Vitale II Michiel, il rio Batario venne interrato, presto seguito dall'interramento del bacino antistante il Palazzo Ducale, dove venne realizzata la Piazzetta. Nel 1172, sotto il dogado di Sebastiano Ziani, la piazza venne ulteriormente ampliata per far posto a nuovi edifici monumentali: la chiesa di San Geminiano fu spostata al limitare della nuova piazza e furono inoltre poste due enormi colonne granitiche (provenienti da Costantinopoli) fronteggianti il molo, quale monumentale accesso all'area marciana. Sopra una colonna fu posto il leone alato simbolo di San Marco e sull'altra fu collocata la statua raffigurante san Teodoro, primo patrono di Venezia. Nacque in questo modo un'area suddivisa in due piazze, l'una dinnanzi la Basilica, l'altra a completamento del Palazzo e via trionfale d'accesso dall'acqua. Nel 1204 la conquista di Costantinopoli con la Quarta Crociata forn\u00ec ai veneziani un fiume di marmi ed opere d'arte con cui decorare la basilica e la piazza. In questa occasione giunsero i \"Cavalli di San Marco\", posti a coronamento della basilica, e il \"gruppo dei Tetrarchi\", attualmente sull'angolo del Tesoro, presso la Porta della Carta di Palazzo Ducale.\nNel 1264 la piazza venne infine pavimentata con mattoni disposti a spina di pesce.\nTra il 1301 e il 1442, con una continua e massiccia serie di lavori, Palazzo Ducale perse progressivamente il suo aspetto militare sino ad assumere l'attuale conformazione. Tra il 1495 e il 1517 furono invece erette le Procuratie Vecchie e la Torre dell'Orologio, mentre contemporaneamente si procedeva allo sgombero di tutti gli orti e i magazzini ancora presenti nell'area della piazza.\nIl Sansovino fu il grande rinnovatore della piazza trasformandola da spazio ancora gotico in un magnifico esempio di classicit\u00e0 romana, imprimendo cos\u00ec uno sviluppo culturale all'area marciana e all'intera citt\u00e0. Tra il 1536 e il 1540 quest'architetto realizz\u00f2 l'edificio della Libreria e la Loggetta ai piedi del campanile.\nTra il 1582 e il 1640, completata la demolizione dell'ospizio Orseolo fu la volta delle Procuratie Nuove.\nNel 1722 vennero sistemate le due statue della Piazzetta dei Leoncini. Del 1723 \u00e8 invece l'attuale pavimentazione in trachite euganea (i cosiddetti \"masegni\") della cava della Rocca di Monselice, nel padovano, a fasce laterali in marmo bianco, progetto di Andrea Tirali. \u00c8 infine nel 1807 che la dominazione napoleonica procedette alla demolizione della chiesa di San Geminiano e all'edificazione dell'Ala Napoleonica (detta anche Palazzo reale o Procuratie nuovissime), dando al complesso dell'area marciana l'aspetto definitivo.\nAlle prime ore del mattino di luned\u00ec 14 luglio 1902 il campanile di San Marco, gi\u00e0 aggredito da una vistosa crepa, rovin\u00f2 improvvisamente demolendo la Loggetta ed un angolo della Libreria e rischiando di travolgere la stessa basilica (le macerie fortunosamente si fermarono all'altezza della Pietra del Bando posta all'angolo della chiesa).\nUso dell'area.\nCuore, come detto, dello stato veneziano, la piazza ha sempre seguito la vita e i costumi della citt\u00e0. Il Palazzo Ducale era sede del governo e delle supreme magistrature della repubblica, nonch\u00e9 prigione. Tra le due colonne di Marco e Teodoro avvenivano invece le esecuzioni capitali, mentre dalla Pietra del Bando erano annunciate le leggi e i decreti, poi affissi sulla Porta della Carta. La Basilica era invece il centro delle cerimonie religiose di Stato grazie alla presenza delle preziose reliquie e della sua funzione di cappella ducale, in un sistema nel quale il \"Doge\" era capo della chiesa veneziana e riservava il diritto alla nomina dei vescovi. Il potere e la ricchezza della chiesa di San Marco erano tali che essa aveva un proprio vescovo, distinto da quello della citt\u00e0 e dal patriarca, il Primicerio e che appositi magistrati i Procuratori di San Marco ne amministravano con carica vitalizia il patrimonio, risiedendo nelle Procuratie. \nLa Loggetta era posto di guardia degli arsenalotti durante le sedute del Maggior Consiglio, mentre l'attuale Palazzo Patriarcale era sede del salone per i pranzi e le feste del Senato. L'ampia piazza era sede di processioni e tornei, di fiere e mercati, nel cortile del palazzo si tenevano cacce ai tori. Nel settecento comparvero il carnevale e i caff\u00e8, poi dopo la caduta della repubblica giunsero la sede patriarcale e il Palazzo Reale, prima di Napoleone, poi degli Asburgo e infine dei Re italiani. Infine la musealizzazione con l'apertura del Civico Museo Correr."}
{"id": "559051", "revid": "33597", "url": "https://it.wikipedia.org/wiki?curid=559051", "title": "Indice MIB", "text": ""}
{"id": "559052", "revid": "1573940", "url": "https://it.wikipedia.org/wiki?curid=559052", "title": "Campionati oceaniani maschili di pallacanestro", "text": "I Campionati Oceaniani Maschili di Pallacanestro FIBA sono stati una competizione sportiva continentale a cadenza biennale organizzata dalla FIBA Oceania, la federazione oceanica della pallacanestro.\nSi trattava di un torneo tra nazionali, che assegnava il titolo di Campione d'Oceania alla nazionale vincitrice, ed era di solito valevole per la qualificazione ai giochi olimpici e ai mondiali maschili di pallacanestro.\nSpesso si \u00e8 giocato tra due sole squadre, Australia e Nuova Zelanda, vista la conformazione del continente, formato da moltissime isolette che non hanno squadre nazionali di livello.\nL'ultima edizione si \u00e8 giocata nel 2015, dal 2017 le nazionali oceaniane partecipano ai campionati asiatici.\nMedagliere per nazioni.\n\"Dati aggiornati all'edizione 2015\""}
{"id": "559053", "revid": "260676", "url": "https://it.wikipedia.org/wiki?curid=559053", "title": "Palazzo Malabaila", "text": "Il palazzo Malabaila o Malabayla, situato in via Mazzini ad Asti, rappresenta il pi\u00f9 importante palazzo rinascimentale della citt\u00e0.\nLa costruzione.\nDai saggi di Renato Bordone e Giovanni Donato, confermati anche dalle ultime ricerche del Bera, il palazzo nacque su volere di Alessandro Malabaila, fervente sostenitore del governo orleanese, per poter dare una degna accoglienza al re Luigi XII di Francia che si accingeva a conquistare il Ducato di Milano. Il Palazzo, quindi, sarebbe servito al re come alloggio, mentre utilizzava Asti come base logistica per i suoi attacchi ai milanesi.\nL'inizio dei lavori \u00e8 fatto risalire al 1494, anno della prima venuta ad Asti dell'Orleans, che a quel tempo non era ancora re di Francia.\nIl progetto del Malabaila \u00e8 ambizioso ed imponente: acquistando ed accorpando stabili trecenteschi della vecchia contrada Malabaila, presso la chiesa di San Giuliano, costru\u00ec un palazzo concepito come \"Hospicium regii\", che aveva camini decorati con l'arma del giglio di Francia e dei Malabaila, soffitti a cassettoni con le iniziali \"A\" di Alessandro e \"L\" sormontati da una corona. \nSul portale principale capeggi\u00f2 fino alla fine dell'Ottocento l'impresa di Luigi XII, il porcospino.\nI soggiorni reali.\nLa cronaca di Jean d'Auton ci dice che il primo soggiorno di Luigi XII avvenne nel 1502, qui il re ricevette la visita dei signori di Mantova, del Monferrato, dei duchi di Urbino e di Ferrara, oltre a diversi ambasciatori di Stati italiani.\nIl secondo soggiorno avvenne nel 1507, a fare gli onori di casa era Gerolamo Malabaila, succeduto allo zio Alessandro, morto nel 1503. Venanzio Malfatto, nel suo libro \"Asti, antiche e nobili casate\", sostiene che il palazzo ospit\u00f2 anche Francesco I di Francia, di ritorno dalla battaglia di Marignano.\nIl declino del palazzo.\nAlla morte di Gerolamo, complicata anche da alcune disgrazie finanziarie dei Malabaila, subentrate in seguito al tracollo francese, anche il palazzo segu\u00ec una progressiva decadenza.\nLa famiglia mantenne la propriet\u00e0 del palazzo, ma molti arredi ed architetture vennero smantellate tra il XVII ed il XVIII secolo, fino alla destinazione di caserma nei primi decenni del settecento. Nel 1783 il palazzo venne venduto a Giacomo Valpreda, ricco possidente, che gi\u00e0 un anno dopo iniziava la \"ristrutturazione\", provvedendo ad eliminare molti dei fregi architettonici dello stabile. Nel 1797, durante la Repubblica Astese, alcuni fregi, come l'imprese degli istrici o simboli della dignit\u00e0 patrizia, vennero abrasi.\nL'architettura.\nDell'enorme palazzo di Alessandro Malabaila, che occupava l'intero isolato tra le vie Mazzini, Isnardi, e corso Alfieri, oggi possiamo ammirarne solo l'impianto che si affaccia sulla via Mazzini.\nDalla rappresentazione del Theatrum Statuum Sabaudiae, si pu\u00f2 intuire che oltre al palazzo di rappresentanza, ancora oggi presente, sul lato posteriore si sviluppava una lunga galleria a due piani con archi rinascimentali sostenuti da colonne in pietra . Al termine una torre coronata che ospitava le scale di servizio della galleria. Anteriormente al loggiato si apriva un giardino\nall'italiana e posteriormente edifici residenziali e di servizio.\nIl palazzo Malabaila oggi.\nG.Donato, afferma che la facciata \u00e8 di chiara ispirazione bramantesca, cui fa contrasto il disegno dei finestroni crociati al secondo piano, sormontati da conchiglie inscritte in un fastigio goticheggiante, tipiche della moda francese del periodo.\nIl portale d'ingresso, in arenaria \u00e8 un unicum nel panorama del Rinascimento piemontese. Gli stipiti e le mensole sono finemente decorati, i primi a candelabro, le seconde con volute vegetali a basso rilievo. Sopra il portone, il grande stemma ora scomparso, ma rimasto nelle descrizioni dell'Incisa, del re di Francia sostenuto da due angeli e l'impresa del porcospino. Ai lati, ancora visibili, gli stemmi in pietra dei Malabaila"}
{"id": "559055", "revid": "23629", "url": "https://it.wikipedia.org/wiki?curid=559055", "title": "Caramella Smog", "text": ""}
{"id": "559063", "revid": "320578", "url": "https://it.wikipedia.org/wiki?curid=559063", "title": "Piano in luce radente", "text": ""}
{"id": "559064", "revid": "2091899", "url": "https://it.wikipedia.org/wiki?curid=559064", "title": "Beholder", "text": "Il beholder, conosciuto anche come \"occhio tiranno\", \u00e8 un mostro del gioco di ruolo \"Dungeons &amp; Dragons\".\nIl beholder \u00e8 stato introdotto nel gioco nel suo primo supplemento, \"Greyhawk\" (1976), dov'\u00e8 rappresentato sulla copertina. I supplementi per \"Advanced Dungeons &amp; Dragons Seconda Edizione\", specialmente quelli per l'ambientazione \"Spelljammer\", hanno aggiunto ulteriori dettagli riguardo all'habitat, alla cultura e alla societ\u00e0 di queste classiche creature. \nDescrizione.\nClassificato come \"Aberrazione\" nel \"Manuale dei Mostri\" per D&amp;D Terza e Quarta Edizione, il beholder appare, nella sua forma pi\u00f9 nota, costituito da un corpo centrale rozzamente sferico, una bocca irta di denti e un grande occhio; dal corpo poi si dipartono alcuni corti tentacoli terminanti in occhi pi\u00f9 piccoli, ciascuno capace di lanciare un raggio magico con un diverso effetto. Anche l'occhio centrale \u00e8 capace di emanare un raggio, il cui effetto cambia a seconda del tipo.\nI beholder sono in grado di levitare grazie ad un gas pi\u00f9 leggero dell'aria imprigionato in una cavit\u00e0 del loro corpo.\nSociet\u00e0.\nNonostante l'aspetto disumano, i beholder sono molto intelligenti e per questo estremamente pericolosi. Vivono in gruppi organizzati dove la xenofobia \u00e8 piuttosto radicata: \u00e8 sufficiente una minima differenza morfologica per essere scacciati dalla comunit\u00e0 o ridotti in schiavit\u00f9. Per questo motivo, i beholder disprezzano tutte le altre creature e generalmente le uccidono o le schiavizzano. La comunit\u00e0, che di solito vive sottoterra, \u00e8 comandata dalle Madri, ovvero beholder straordinariamente potenti. I beholder venerano una dea conosciuta come la Grande madre, che risiede nel sesto strato dell'Abisso, uno dei piani di esistenza.\nSe un beholder desiderasse praticare la magia come un mago \u2013 possibile, data la grande intelligenza di queste creature \u2013 dovrebbe necessariamente cavarsi l'occhio centrale che genera il campo anti-magia; questo, per\u00f2, lo renderebbe un reietto per la sua comunit\u00e0.\nTipi di Beholder.\nIl beholder pi\u00f9 comune ha un diametro di circa 2,4 metri con 10 tentacoli provvisti di occhi.\nL'occhio centrale emette continuamente un raggio che genera l'effetto di un \"campo anti-magia\" su una superficie pari ad un cono di 45 metri di lunghezza.\nI raggi degli occhi dei tentacoli hanno invece l'effetto degli incantesimi \"Charme su mostri\", \"Charme su persone\", \"Disintegrazione\", \"Paura\", \"Dito della Morte\", \"Carne in pietra\", \"Infliggi ferite moderate\", \"Sonno\", \"Lentezza\" e \"Telecinesi\".\nUna variet\u00e0 pi\u00f9 piccola \u00e8 il Gauth; misura circa 1,2 metri di diametro e ha solo 6 tentacoli oculari.\nL'occhio centrale \u00e8 in grado di stordire, mentre l'effetto degli altri raggi \u00e8 l'equivalente degli incantesimi \"Sonno\", \"Infliggi Ferite Moderate\", \"Raggio Rovente\", \"Paralisi\", \"Esaurimento\", \"Dissolvi Magie\".\nAlcuni tipi di beholder, fra i pi\u00f9 pericolosi, sono non morti, in particolare i fantasmi dei beholder, chiamati \"sfere della morte\", diffusi nel piano materiale di Faer\u00fbn.\nIl tipo di Beholder pi\u00f9 debole, chiamato Spettatore, compare nel manuale dei mostri della seconda e quinta edizione. Gli Spettatori sono di allineamento Legale Neutrale e vengono evocati dai maghi per fare da guardia ai loro tesori."}
{"id": "559065", "revid": "300067", "url": "https://it.wikipedia.org/wiki?curid=559065", "title": "Campionati africani maschili di pallacanestro", "text": "I Campionati Africani Maschili di Pallacanestro FIBA, conosciuti ufficialmente come FIBA AfroBasket, sono una competizione sportiva continentale organizzata dalla FIBA Africa, la federazione africana della pallacanestro. Fino all'edizione del 2017, la competizione si svolgeva ogni due anni, ma dall'edizione 2021 si svolger\u00e0 ogni quattro anni.\nSi tratta di un torneo tra nazionali, che assegna il titolo di Campione d'Africa alla nazionale vincitrice, ed \u00e8 di solito valevole per la qualificazione ai Giochi olimpici e ai Campionati mondiali maschili di pallacanestro.\nIl primo campionato africano di pallacanestro si tenne nel 1962, e da allora sono state disputate 29 edizioni, 11 delle quali vinte dall'Angola.\nMedagliere per nazioni.\n\"Dati aggiornati all'edizione 2021\""}
{"id": "559067", "revid": "43530", "url": "https://it.wikipedia.org/wiki?curid=559067", "title": "Twenty Five Edition", "text": ""}
{"id": "559072", "revid": "767487", "url": "https://it.wikipedia.org/wiki?curid=559072", "title": "Britt Nichols", "text": "Dopo aver abbandonato il cinema, \u00e8 diventata una modella e presentatrice televisiva molto famosa in Argentina.\nBiografia.\nCresciuta in una famiglia povera di otto fratelli, molti dei quali morirono in tenera et\u00e0, mosse i primi passi nel mondo dello spettacolo ancora ragazza come danzatrice folklorica. All'et\u00e0 di 17 anni fu scoperta da Vasco Morgado, proprietario di cinque teatri, che la fece debuttare al Teatro Monumental.\nDopo aver vinto il concorso di Miss Portogallo, Britt Nichols fece la sua prima fulminea apparizione cinematografica in \"Le tombe dei resuscitati ciechi\" di Amando de Ossorio. Tra il 1971 e il 1972, sulle coste del Portogallo, gir\u00f2 sette film con il regista spagnolo Jes\u00fas Franco, in particolare interpretando il ruolo di protagonista in \"La fille de Dracula\" (1972).\nNello stesso periodo lavor\u00f2 nel campo della pubblicit\u00e0, per la televisione portoghese. Fu proprio sul set di uno spot pubblicitario che nel 1972 conobbe il suo futuro marito, il calciatore argentino H\u00e9ctor Yazalde, detto Chirola (scarpa d'oro nella stagione 1973-74 nello Sporting Lisbona), che spos\u00f2 a Buenos Aires il 16 luglio 1973 e da cui ebbe un figlio.\nLa gelosia del marito la costrinse tuttavia ad abbandonare il set, rifiutando tra l'altro la proposta di Roman Pola\u0144ski che - a quanto racconta Jes\u00fas Franco - l'avrebbe voluta come protagonista di \"Che?\", nel ruolo in seguito assegnato a Sydne Rome.\nQuando Chirola lasci\u00f2 definitivamente i club europei, Carmen lo segu\u00ec in Argentina, dove intraprese una fortunata e straordinariamente longeva carriera di modella, cambiando il suo nome in Carmen Yazalde. In seguito divent\u00f2 un noto personaggio della televisione argentina.\nSeparatasi dal marito e vedova dal 1997, oggi Carmen Yazalde, pur ricordando con piacere la sua esperienza nel cinema, preferisce non parlare in pubblico di Britt Nichols e dei film erotici che gir\u00f2 in giovent\u00f9."}
{"id": "559075", "revid": "253269", "url": "https://it.wikipedia.org/wiki?curid=559075", "title": "Sarah Siddons", "text": "Membro della famosa famiglia teatrale Kemble era considerata l'interprete femminile pi\u00f9 importante della sua epoca.\nBiografia.\nFiglia di Roger Kemble e sorella, tra gli altri, di Charles Kemble e John Philip Kemble, nasce a a Brecon, nel Brecknockshire, Galles, e debutta sulle scene in tenera et\u00e0, nella compagnia itinerante diretta dal padre. Qui impara il mestiere e sviluppa un talento scenico straordinario, secondo le testimonianze. \u00c8 poco pi\u00f9 che un adolescente quando incontra l'attore William Siddons, di cui si innamora e che in breve tempo, contravvenendo al desiderio dei genitori, avrebbe sposato.\nNel 1773, dopo aver lavorato per diverso tempo come domestica, comincia a lavorare ufficialmente come attrice. L'anno seguente interpreta Belvidera in \"Venice Preserv'd\" di Thomas Otway. Dopo una disastrosa messa in scena de \"Il mercante di Venezia\" di Shakespeare, nel 1782 l'attrice si trova ad affrontare il grande successo della sua interpretazione di Isabella nella pi\u00e8ce \"Fatal Marriage\" di Thomas Southerne. Il successo le arride, la critica la esalta e il pubblico inglese stravede per lei.\nNel 1812 la Siddons abbandona le scene, dopo aver regalato una interpretazione considerata splendida del personaggio di Lady Macbeth nel \"Macbeth\" shakespeariano.\nSarah Siddons si spegne un mese prima del suo settantaseiesimo compleanno.\nNel 1952 viene fondata a Chicago, Illinois (USA), la \"Sarah Siddons Society\", una fondazione teatrale non-profit, che ogni anno consegna al Miglior Attore il premio \"Sarah Siddons Award\"."}
{"id": "559076", "revid": "1522738", "url": "https://it.wikipedia.org/wiki?curid=559076", "title": "Fronte Nazionale (1967)", "text": "Il Fronte Nazionale fu un movimento politico italiano di estrema destra fondato da Junio Valerio Borghese.\nStoria.\nVenne fondato il 13 settembre 1968 dal Junio Valerio Borghese, fuoriuscito dal Movimento Sociale Italiano in quello stesso 1968, Borghese, una volta fondata la nuova organizzazione del Fronte Nazionale, ebbe contatti con diversi militanti di Ordine Nuovo, prima del riassorbimento di quest'ultimo nelle file del MSI (nel novembre 1969) e cerc\u00f2 adesioni soprattutto fra gli uomini delle disciolte formazioni della Repubblica Sociale Italiana. Fu importante punto di riferimento per i militanti di Avanguardia Nazionale e grande fu la considerazione di Borghese per Stefano Delle Chiaie capo storico della medesima organizzazione.\nOrganizzazione.\nSi articolava in delegazioni regionali e provinciali con poche centinaia di aderenti e con sedi ad Ancona, Bari, Biella, Catanzaro, Como, Genova, Firenze, La Spezia, Lucca, Massa, Matera, Napoli, Palermo, Parma, Perugia, Pisa, Reggio Calabria, Sassari, Terni, Torino, Treviso, Venezia, Vercelli, Verona e Vicenza."}
{"id": "559079", "revid": "17654", "url": "https://it.wikipedia.org/wiki?curid=559079", "title": "Carmen Yazalde", "text": ""}
{"id": "559080", "revid": "6066", "url": "https://it.wikipedia.org/wiki?curid=559080", "title": "Elagabalo", "text": ""}
{"id": "559091", "revid": "4319150", "url": "https://it.wikipedia.org/wiki?curid=559091", "title": "Tempelhof International Airport", "text": ""}
{"id": "559095", "revid": "729019", "url": "https://it.wikipedia.org/wiki?curid=559095", "title": "Arteria carotide", "text": "L'arteria carotide \u00e8 uno dei pi\u00f9 grandi tronchi arteriosi del corpo umano. Insieme all'arteria vertebrale la carotide irrora il sistema nervoso centrale e le strutture facciali.\nAnatomia.\nLa carotide \u00e8 anatomicamente distinguibile in varie porzioni che sono denominate:\nFisiopatologia.\nPer le sue caratteristiche anatomiche, la carotide \u00e8 una sede preferenziale per la formazione di placche aterosclerotiche. Infatti, in corrispondenza della biforcazione in carotide interna ed esterna, si genera una turbolenza del flusso ematico, che smette di essere un flusso laminare, generando dei vortici. Questi vortici del flusso, quando associati a ipertensione arteriosa e ipercolesterolemia, sono i maggiori fattori di rischio per la genesi dell'arteriosclerosi carotide.\nLa formazione di una placca ateromasica produce un'ostruzione al passaggio del sangue che, quindi, non \u00e8 pi\u00f9 libero di passare e di raggiungere i distretti di irrorazione periferica. In genere, le ostruzioni carotidee monolaterali, con carotide controlaterale pervia, sono asintomatiche perch\u00e9 le anastomosi esistenti tra carotide interna, carotide esterna e arteria vertebrale riescono ad assicurare un adeguato apporto ematico al Sistema Nervoso Centrale.\nIn linea generale si ricorre a intervento chirurgico di rimozione della placca in caso di ostruzioni superiori al 70% del lume vasale.\nLe conseguenze dell'ostruzione delle carotidi possono essere varie: in genere l'ostruzione si instaura in lungo tempo, il che permette alle altre arterie di modulare il flusso cerebrale, ma a volte un evento trombotico pu\u00f2 aggravare acutamente la sintomatologia e dalla sede aterosclerotica possono liberarsi emboli che determinano eventi ictali."}
{"id": "559097", "revid": "9", "url": "https://it.wikipedia.org/wiki?curid=559097", "title": "Nordic Walking", "text": ""}
{"id": "559102", "revid": "77358", "url": "https://it.wikipedia.org/wiki?curid=559102", "title": "Airbus Beluga", "text": ""}
{"id": "559104", "revid": "86977156", "url": "https://it.wikipedia.org/wiki?curid=559104", "title": "Naranjo de Bulnes", "text": "Il Naranjo de Bulnes (letteralmente \"Arancio di Bulnes\") \u00e8 una montagna calcarea di origine paleozoica, alta 2.518 metri e situata nel massiccio centrale dei Picos de Europa, nelle Asturie. Tra gli abitanti della zona \u00e8 conosciuta sotto il nome di Picu Urriellu, che deriva dalla denominazione in lingua asturiana del massiccio centrale, \"Los Urrieles\". A livello amministrativo il Naranjo de Bulnes si trova nel comune di Cabrales e all'interno del \"Parco nazionale dei Picos de Europa\".\nSebbene non si tratti della montagna pi\u00f9 alta della Cordigliera Cantabrica e neppure del massiccio (il Torre Cerredo \u00e8 alto 2.648 metri), pu\u00f2 essere considerata come una delle pi\u00f9 note, nonch\u00e9 come una delle cime peculiari dell'alpinismo spagnolo, specialmente per i suoi 550 metri di parete verticale del versante ovest. Ai suoi piedi si trova la Vega Urriellu, una valle di origine glaciale risalente al Quaternario.\nIl primo riferimento scritto sul Naranjo de Bulnes si deve all'ingegnere e geologo ispano-tedesco Guillermo Schulz, che nel 1855 disegn\u00f2 la prima mappa topografica e geologica delle Asturie. In ogni caso l'origine del nome attuale non \u00e8 chiaro, dato che gli abitanti lo hanno sempre chiamato Picu Urriellu; molto probabilmente deriva dalla tonalit\u00e0 arancione che assume la roccia calcarea sotto i raggi solari.\nScalate storiche.\nLa prima scalata fu portata a termine sul suo versante nord (oggi conosciuta come V\u00eda Pidal) il 5 agosto del 1904 da Pedro e Gregorio Pidal Bernaldo de Quir\u00f3s, Marchesi de Villaviciosa delle Asturie accompagnati dal pastore Gregorio P\u00e9rez detto \"\u201cEl Cainejo\u201d\", proveniente dal villaggio di Ca\u00edn (Le\u00f3n).\nIl geologo ed esperto alpinista tedesco Gustav Schultze port\u00f2 a termine la seconda ascensione dell'Urriellu il 1\u00ba ottobre 1906, come nel caso precedente salendo dalla parete nord con la differenza che l'impresa fu eseguita in solitario. La sua discesa avvenuta per la parete sud avvenne con l'ausilio di moschettoni. Nonostante la sua esperienza maturata sulle Alpi Schultze consider\u00f2 la scalata come difficile pur nella sua brevit\u00e0.\nIl 31 agosto 1916 scal\u00f2 la montagna, sempre per la stessa via e parete Victor martinez Campillo nativo del vicino paese di Bulnes. In questa occasione us\u00f2 parzialmente il cordame che i conquistatori del 1904 avevano lasciato dietro di loro durante la loro discesa. L'impresa fu replicata dallo stesso il 22 settembre 1923.\nIl 19 agosto 1924 anche Victor Martinez campillo apre una nuova via, si tratta di un percorso pi\u00f9 semplice situato alla sinistra del versante meridionale denominata \"Via Victor\".\nL'8 agosto 1928, Manuel Martinez Campillo, cugino di Victor, apre una via conosciuta come quella del \"Paso Horizontal\". Questa situata alla destra della facciata sud, divenendo una delle pi\u00f9 utilizzate.\nIl 13 agosto del 1944, Alfonso e Juan, figli di Victor, aprono quella che sar\u00e0 conosciuta come \"Via Sud\" o \"Diretta dei Martinez\", anch'essa molto sfruttata, nonch\u00e9 sicura.\nIl 23 marzo 1954, Antonio Moreno, Rafael Pellus, Maximo Serna e Agustin Faus del \"Grupo de Alta Monta\u0148a de Pe\u00f1alara\" tentano la prima scalata \"invernale\". Il tentativo fallir\u00e0 per la minaccia di valanghe.\nFinalmente l'8 marzo 1956 Angel Landa Bidarte del \"Grupo Alpino Turista di Baracaldo\" e Pedro Udaondo del \"Grupo de Monta\u00f1a Juventus di Bilbao\" riescono a conquistare la cima durante l'inverno.\nUltima data da ricordare \u00e8 quella del 21 agosto 1962 in cui i due alpinisti aragonesi Alberto Rabad\u00e1 e Ernesto Navarro, riescono ad avere la meglio sulla montagna attraverso la pi\u00f9 terribile delle pareti, quella ovest.\nAccesso.\nEsistono molteplici modi di raggiungere la zona. Probabilmente la pi\u00f9 semplice consiste nel partire dal villaggio di Sotres (raggiungibile in automobile), da l\u00ec esiste una pista tracciata che si dirige verso gli Invernales de Cabao, dopo si attraversa il fiume Duje e da l\u00ec si comincia l'ascensione verso il \"collado (giogo) de Pand\u00e9bano\" dove la pista si riduce ad un sentiero. Una volta sul sentiero bisogna dirigersi verso la \"majada (stalla) di Terenosa\" dove c'\u00e8 l'omonimo rifugio, a partire da quel punto si raggiunge il \"Collau Vallejo\" dove il percorso curva a sud dando modo di scorgere la cima. Il tragitto prosegue zigzagando fino ad un pianoro, la \"Vega Urriellu\" a quota 1.960 metri dove \u00e8 posto un altro rifugio che porta anch'esso il nome del luogo dove \u00e8 situato.\nIl collado de Pand\u00e9bano si pu\u00f2 raggiungere anche da Bulnes, ma qui si pu\u00f2 arrivare solo con la funicolare oppure mettendo in preventivo un ulteriore tratto di cammino. Da Bulnes per una via molto diretta, attraverso il \"canal de Balcosin\" e la \"majada de Camburero\" si pu\u00f2 con maggiore difficolt\u00e0, arrivare alla sopracitata Vega Urriullu.\nDa qui i veramente abili alpinisti possono proseguire sulla roccia fino al vertice."}
{"id": "559114", "revid": "320578", "url": "https://it.wikipedia.org/wiki?curid=559114", "title": "La leggenda della Vera Croce (Piero della Francesca)", "text": ""}
{"id": "559115", "revid": "125435089", "url": "https://it.wikipedia.org/wiki?curid=559115", "title": "Lorenzo Flaherty", "text": "Biografia.\nDopo il debutto nel 1986 con il film \"D\u00e8moni 2\", regia di Lamberto Bava, lavora anche in teatro sia come attore recitando nel \"Macbeth\" sia come regista de \"L'ultimo spettacolo\". Segue la partecipazione al film \"Ciao ma\"' su Vasco Rossi, ma il primo ruolo di rilievo \u00e8 nel film di Marco Tullio Giordana \"Appuntamento a Liverpool\" (1988).\nNel 1991 viene diretto da Lucio Fulci in \"Voci dal profondo\", nel 1996 da Pupi Avati in \"Festival\". Sempre con Pupi Avati e Fabrizio Laurenti \u00e8 il protagonista della miniserie esoterico per Rai 1 \"Voci notturne\", datato 1995. Il primo ruolo da protagonista \u00e8 nel film di guerra \"Porz\u00fbs\" (1997), regia di Renzo Martinelli. Lavora poi con Maurizio Anania in \"Odi et amo\" (1998) e \"Il conte di Melissa\" (2000), e con Carlo Vanzina in \"Barzellette\" (2004).\nI maggiori successi li ottiene lavorando in numerose serie televisive, tra cui ricordiamo le miniserie televisive: \"Piazza di Spagna\", regia di Florestano Vancini, \"Passioni\", regia di Fabrizio Costa, entrambe del 1993, e \"La dottoressa Gi\u00f2\" (1997), regia di Filippo De Luigi.\nL'apice del suo successo lo raggiunge con le serie televisive: \"Distretto di Polizia\" nei panni dell'ispettore Walter Manrico, \"Incantesimo\" nei panni dell'avvocato Andrea Bini, \"R.I.S. - Delitti imperfetti\" dove interpreta il ruolo del capitano Riccardo Venturi, \"Io ti assolvo\" nei panni di un commissario che si scoprir\u00e0 essere in realt\u00e0 un serial killer di nome Augusto Lariano, mentre in \"Al di l\u00e0 del lago\" \u00e8 il misterioso Sergio Volturni, in \"Un amore e una vendetta\" interpreta il ruolo del cattivo Marco Damiani e in \"Mister Ignis - L'operaio che fond\u00f2 un impero\" nel ruolo dello storico imprenditore dell'Ignis Giovanni Borghi.\nNel 2017 partecipa sia come concorrente alla seconda edizione del \"Grande Fratello VIP\", venendo eliminato in semifinale con l'88% dei voti, e sia nella fiction \"Furore 2\" nel ruolo del banchiere Dotti.\nVita privata.\nLorenzo Flaherty ha due figli: Andrea, nato nel 1994 da una relazione precedente con Alessandra Laudadio, ed Emilio, nato nel 2015 dalla moglie Roberta Floris (da non confondere con la cugina, l'ononima giornalista Roberta Floris), da cui \u00e8 sposato dal 2012.\nCuriosit\u00e0.\nLorenzo Flaherty \u00e8 un tifoso della Lazio."}
{"id": "559118", "revid": "204012", "url": "https://it.wikipedia.org/wiki?curid=559118", "title": "Museo della basilica di San Giovanni Battista de' Fiorentini", "text": ""}
{"id": "559122", "revid": "17351", "url": "https://it.wikipedia.org/wiki?curid=559122", "title": "Blackburn Beverly", "text": ""}
{"id": "559124", "revid": "125084919", "url": "https://it.wikipedia.org/wiki?curid=559124", "title": "Filanda", "text": "Filanda \u00e8 il nome con cui sono conosciuti, in Italia, gli stabilimenti di lavorazione e filatura dapprima della seta e poi anche del cotone.\nErano grandi edifici, generalmente a pi\u00f9 piani, dai soffitti alti e dotati di grandi finestre per garantire l'illuminazione. Sorgevano vicino a corsi d'acqua, utilizzata sia per la forza motrice che per le vasche di trattura.\nLe prime filande erano a fuoco diretto, l'acqua nelle vasche di trattura era riscaldata direttamente con fuoco di legna, poi le filande diventarono a vapore, con un maggior controllo della temperatura dell'acqua e di conseguenza di una miglior qualit\u00e0 del prodotto.\nIl periodo delle filande, specialmente nel Lecchese, dove raggiunge i massimi livelli qualitativi del mondo, \u00e8 un fondamentale periodo di transizione tra l'economia agricola e l'economia industriale.\nFasi della lavorazione.\nL'allevamento dei bachi da seta (bachicoltura) era affidato a contadini e mezzadri.\nI bozzoli erano raccolti nella filanda, stufati, essiccati in forno in modo che il calore uccidesse il baco per evitare il foramento del bozzolo con conseguente rottura della \"bava\", e trasformati in filato attraverso queste fasi di lavorazione:\nIl lavoro della filanda era svolto principalmente da giovani donne e da bambine, che venivano chiamate \"filerine\", \"filandere\" o \"filerande\". I turni erano pesanti, potevano arrivare da 12 a 16 ore al giorno con durissimi controlli sulla quantit\u00e0 e qualit\u00e0 del prodotto lavorato; le filerine venivano multate se non rispettavano tali turni. Il lavoro era faticoso e malsano, per via dei vapori delle vasche, delle mani tenute nell'acqua calda (80 gradi), della polvere e dei salari da fame: per aiutarsi a sopportare queste dure condizioni le filerine cantavano in coro. Molte sono le canzoni da filanda che sono giunte fino a noi, alcune sono conosciute grazie alle interpretazioni che ne hanno dato cantanti di successo come Milva. Tra le pi\u00f9 importanti filande si ricordano quelle di Carlo e Alessandro Verza; nello stabilimento di Canzo, alla fine dell'Ottocento, si raggiunse la quota di 1000 dipendenti. Il complesso, che si trova presso la cascata della Vallategna, comprendeva anche tre grandi mulini ad acqua.\nLe filande nella pittura.\nLe filande furono il soggetto di diversi quadri: il pittore Eugenio Spreafico, alla fine dell'Ottocento, dipinse il quadro \"Dal lavoro, il ritorno dalla filanda\", conservato a Monza, mentre Pietro Ronzoni il quadro \"Filanda nel bergamasco\" conservato nelle Gallerie di piazza Scala e Giovanni Migliara \"La filanda Mylius\" conservato nella Pinacoteca Civica di Alessandria."}
{"id": "559126", "revid": "17351", "url": "https://it.wikipedia.org/wiki?curid=559126", "title": "Douglas C-133", "text": ""}
{"id": "559127", "revid": "339392", "url": "https://it.wikipedia.org/wiki?curid=559127", "title": "Armstrong-Withworth Argosy", "text": ""}
{"id": "559129", "revid": "17351", "url": "https://it.wikipedia.org/wiki?curid=559129", "title": "Douglas C-54", "text": ""}
{"id": "559131", "revid": "647919", "url": "https://it.wikipedia.org/wiki?curid=559131", "title": "Handley-Page Hastings", "text": ""}
{"id": "559132", "revid": "17351", "url": "https://it.wikipedia.org/wiki?curid=559132", "title": "Handley-Page Halifax", "text": ""}
{"id": "559134", "revid": "161374", "url": "https://it.wikipedia.org/wiki?curid=559134", "title": "Handley-Page Hampden", "text": ""}
{"id": "559135", "revid": "6923", "url": "https://it.wikipedia.org/wiki?curid=559135", "title": "SEAT 1500", "text": ""}
{"id": "559142", "revid": "1305772", "url": "https://it.wikipedia.org/wiki?curid=559142", "title": "Polmone (disambigua)", "text": "La parola polmone pu\u00f2 assumere vari significati:"}
{"id": "559143", "revid": "2167459", "url": "https://it.wikipedia.org/wiki?curid=559143", "title": "Acaz", "text": "La sua collocazione storica \u00e8 incerta, forse 741 a.C.-726 a.C., 744 a.C.-728 a.C., 748 a.C.-727 a.C., 724 a.C.-709 a.C. o 734 a.C.-728 a.C.\nVita di Acaz nella Bibbia.\nSembra essere certo che la prima spedizione di Tiglatpileser III contro Damasco menzionata nella vita di Acaz accadde nel 733 a.C., e la seconda nel 731 a.C..\nSecondo il racconto biblico, a causa della sua idolatria (), il regno di Acaz fu conquistato prima da Razin, re della Siria, e poi da Osea, re del Regno di Israele (). \nIn seguito, Razin e Osea strinsero un'alleanza con lo scopo di detronizzare la casa di Davide in Giudea e di far diventare re il figlio di Tabeel (Isaia ). \nIl profeta Isaia offr\u00ec ad Acaz l'aiuto di Dio promettendogli la salvezza se avesse avuto fede, sotto la minaccia di una punizione in caso di mancanza di fede (Isaia ).\nAcaz, incredulo, cerc\u00f2 l'aiuto di Tiglatpileser, offrendo allo stesso tempo doni provenienti dal tesoro del tempio di Gerusalemme (IV K., xvi, 7,8). \nIl re degli Assiri conquist\u00f2 Damasco, afflisse Israele (IV K., xv, 29; xvi, 9), ma ridusse la Giudea alla necessit\u00e0 di comprare la sua libert\u00e0 (); tali eventi riportati nel Secondo libro delle Cronache non hanno, per\u00f2, riscontri storici extrabiblici e neppure nel Secondo libro dei Re e si ritiene che l'autore delle Cronache si sia erroneamente riferito a fatti accaduti invece sotto il regno di Ezechia (2Cr 32). \nAcaz non miglior\u00f2 nonostante questo dolore, ma introdusse nel tempio un altare costruito a Damasco dopo questi eventi (IV K., xvi, 14 sq.; II Par., xxviii, 2225). \nPer colpa del peccato del re, la Giudea fu oppressa dagli Edomiti e dai Filistei; quando mor\u00ec, Acaz non fu sepolto tra i re d'Israele; a lui successe il figlio Ezechia (2 Cronache sq.)."}
{"id": "559144", "revid": "1543377", "url": "https://it.wikipedia.org/wiki?curid=559144", "title": "HMS Beagle", "text": "La HMS \"Beagle\" fu un brigantino a dieci cannoni della Royal Navy appartenente alla classe Cherokee e il cui nome deriva dalla razza canina \"beagle\". Fu varato l'11 maggio 1820 dai cantieri di Woolwich sul fiume Tamigi e cost\u00f2 7.803 sterline dell'epoca.\nNel luglio dello stesso anno prese parte alla parata navale per la celebrazione dell'incoronazione di re Giorgio IV del Regno Unito durante la quale fu la prima nave a veleggiare sotto il nuovo London Bridge.\nDopo quell'occasione non ci fu nessun immediato bisogno della \"Beagle\", che fu perci\u00f2 tenuta in riserva per cinque anni e \"mantenuta in servizio\", in acqua, ma senza equipaggio, n\u00e9 alberi n\u00e9 armamento velico.\nFu poi adattata ad unit\u00e0 di ricognizione e prese parte a tre spedizioni. Durante il suo secondo viaggio ospit\u00f2 a bordo l'allora giovane naturalista Charles Darwin, il cui lavoro rese la \"Beagle\" una delle pi\u00f9 famose navi della storia.\nIl primo viaggio.\nIl 27 settembre 1825 la \"Beagle\" attracc\u00f2 a Woolwich per le riparazioni e gli adattamenti necessari alla sua nuova destinazione per un costo totale di 5.913 sterline. I suoi cannoni furono ridotti da dieci a sei e fu aggiunto un albero di mezzana per migliorarne la manovrabilit\u00e0, fu quindi cambiata la sua denominazione da brigantino a unit\u00e0 di ricognizione.\nLa \"Beagle\" salp\u00f2 il 22 maggio 1825 per il suo primo viaggio sotto il comando del capitano di vascello Pringle Stokes. La missione era quella di scortare una nave pi\u00f9 grande la HMS \"Adventure\" in un'esplorazione idrografica della Patagonia e della Terra del Fuoco, sotto il comando generale del capitano di vascello australiano Phillip Parker King.\nMesso alla prova dalle grandi difficolt\u00e0 dell'esplorazione nelle desolate acque della Terra del Fuoco, il comandante Pringle Stokes cadde in una forma di profonda depressione. A Puerto Hambre, sullo stretto di Magellano, si chiuse in cabina per 14 giorni, poi il 2 agosto 1828 si spar\u00f2 e mor\u00ec dopo 12 giorni di delirio. Il comandante Parker King sostitu\u00ec quindi Stokes con l'ufficiale in seconda della \"Beagle\", il tenente di vascello W. G. Skyring. Salparono poi per Rio de Janeiro dove il 15 dicembre 1828 l'ammiraglio Robert Otway, comandante in capo della stazione sudamericana a bordo della HMS \"Ganges\", nomin\u00f2 comandante (provvisorio) della \"Beagle\" il suo aiutante di bandiera, il tenente di vascello Robert FitzRoy.\nL'aristocratico ventitreenne FitzRoy si dimostr\u00f2 un abile comandante ed un esploratore meticoloso. Durante un incidente, un gruppo di indigeni rub\u00f2 una lancia della nave e FitzRoy tenne in ostaggio le loro famiglie a bordo. Alla fine, trattenne due uomini, una ragazza ed un ragazzo a cui fu dato il nome di Jemmy Button; questi quattro indigeni furono portati nel Regno Unito al ritorno della \"Beagle\" a Plymouth il 14 ottobre 1830.\nIl secondo viaggio.\nOriginariamente era previsto che il secondo viaggio di esplorazione del Sud America avrebbe dovuto essere compiuto dalla HMS \"Chanticleer\", ma a causa delle sue cattive condizioni, questa fu sostituita dalla HMS \"Beagle\". FitzRoy aveva preso in considerazione di riportare ai loro luoghi d'origine gli indigeni che erano stati, nel frattempo, educati come missionari e il 25 giugno 1831 fu riassegnato come comandante. Alla \"Beagle\" fu assegnata la missione il 4 luglio 1831 sotto il comando del capitano di vascello Robert FitzRoy, con i tenenti di vascello John Clements Wickham e Bartholomew James Sulivan.\nEssa venne immediatamente messa in porto per vasti riadattamenti e riparazioni. Dato che era necessario un nuovo ponte, FitzRoy fece rialzare notevolmente il ponte superiore di 8 pollici (circa 20 centimetri) a poppa e 12 pollici (circa 30 centimetri) a prua. Le navi di classe Cherokee avevano la reputazione di \"bare galleggianti\", poco maneggevoli e facili all'affondamento. Aiutando i ponti ad asciugare prima con meno raccolta d'acqua ai lati, il ponte rialzato dava pi\u00f9 manovrabilit\u00e0 e offriva meno possibilit\u00e0 di appesantirsi e rovesciarsi. Un rivestimento aggiuntivo allo scafo aggiunse circa sette tonnellate al dislocamento. FitzRoy non lesin\u00f2 sull'equipaggiamento che includeva 22 cronometri e cinque esemplari di \"Sympiesometro\", una specie di barometro senza mercurio brevettato da Alexander Adie e preferito da FitzRoy per la precisione richiesta dall'Ammiragliato.\nAlla luce specialmente del destino di Stokes e del suicidio del suo stesso zio, FitzRoy era preoccupato per la posizione solitaria assunta dal comandante a quei tempi.\nI suoi tentativi di farsi accompagnare da un amico fallirono, cos\u00ec chiese al suo superiore ed amico, il capitano di vascello Francis Beaufort, di cercare un passeggero civile che avrebbe potuto fargli da compagno di viaggio oltre che avere delle opportunit\u00e0 come naturalista. Ci\u00f2 fece s\u00ec che Charles Darwin si unisse alla spedizione.\nLa \"Beagle\" avrebbe dovuto originariamente salpare il 24 ottobre 1831, ma a causa di ritardi nei preparativi la partenza fu posticipata a dicembre. Tent\u00f2 di salpare il 10 dicembre, ma incapp\u00f2 in una tempesta. Finalmente, il 27 dicembre alle 14:00 la \"Beagle\" lasci\u00f2 il porto di Plymouth per quella che sarebbe diventata una spedizione scientifica rivoluzionaria. Dopo aver completato accurate esplorazioni in Sud America, ritorn\u00f2 via Nuova Zelanda a Falmouth in Cornovaglia il 2 ottobre 1836.\nIl terzo viaggio.\nSei mesi dopo, nel 1837, la \"Beagle\" salp\u00f2 per esplorare vaste parti della costa dell'Australia agli ordini del comandante John Clements Wickham che era stato un luogotenente nel secondo viaggio e con tenente assistente esploratore John Lort Stokes che era stato cadetto nel primo viaggio della \"Beagle\" ed assistente esploratore nel secondo. Essi iniziarono con la costa occidentale tra il fiume Swan (l'attuale Perth) e il fiume Fitzroy, poi esplorarono entrambe le sponde del Bass Strait nell'angolo sudest del continente. Nel maggio del 1839 navigarono verso nord per esplorare le coste del Mare di Timor di fronte a Timor. Wickham diede i nomi al Golfo di Beagle e a Port Darwin che furono avvistati per primo da Stokes e che poi diede il suo nome alla citt\u00e0 di Darwin in Australia. Quando Wickham si ammal\u00f2 e si dimise, il comando pass\u00f2 nel marzo del 1841 al tenente John Lort Stokes che continu\u00f2 l'esplorazione. Il terzo viaggio fu completato nel 1843.\nGli ultimi anni.\nNel 1845 la \"Beagle\" fu riadattata come nave guardacoste e trasferita al dipartimento Customs and Excise (Dogane e Accise) per il controllo del contrabbando sulle coste dell'Essex sulla sponda nord dell'estuario del Tamigi.\nRimase poi ancorata sul fiume Roach che forma una parte del labirinto di vie acquatiche nelle paludi a sud di Burnham-on-Crouch. Nel 1851 le compagnie di commercio di ostriche firmarono una petizione affinch\u00e9 fosse rimossa dato che ostruiva il corso del fiume e il Registro Navale del 1851 datato 25 maggio la riporta col nuovo nome di \"Southend \"W.V. No. 7\" at Paglesham\". Nel 1870 fu venduta ad un commerciante di rottami locale Murray and Trainer per la demolizione.\nDelle ricerche iniziate nel 2000 da un gruppo diretto dal dottor Robert Prescott dell'Universit\u00e0 di St. Andrews hanno trovato dei documenti che confermano che la \"W.V. 7\" era la \"Beagle\" e che un vascello di misura corrispondente si trovasse nelle carte di esplorazione idrografica del 1847. Una carta successiva mostrava una rientranza nelle vicinanze sulla sponda settentrionale che sarebbe potuta essere l'attracco per la \"Beagle\". Delle investigazioni sul luogo hanno trovato un'area di terreno paludoso profonda circa cinque metri sul luogo indicato dalle carte con molti frammenti di stoviglie del periodo in questione.\nUn'indagine fatta nel 2003 col metodo di risonanza atomica dielettrica ha trovato resti di legna della misura e della forma della parte inferiore di uno scafo che indicano la presenza di resti di una parte rilevante dello scafo sotto l'acqua. Una vecchia \u00e0ncora del 1841 \u00e8 stata portata alla luce. Si \u00e8 anche trovato che il censimento del 1871 registr\u00f2 una nuova fattoria a nome di William Murray e Thomas Rainer, il che farebbe supporre che il nome del mercante di rottami fosse stata una scrittura errata di T. Rainer. La fattoria venne demolita negli anni quaranta, ma una vicina \"boathouse\" incorpor\u00f2 parte del legname usato per la \"Beagle\". Ulteriori indagini sono in corso.\nRiproduzioni.\nNel 2009 sono stati celebrati i 200 anni dalla nascita di Darwin e i centocinquanta anni della pubblicazione de \"L'origine delle specie\" di Charles Darwin, con queste date in mente un gruppo di imprenditori britannici prevedeva di ricostruire la mitica nave per ripercorrere il secondo viaggio di esplorazione, con Darwin naturalista a bordo, sotto il comando di Robert FitzRoy. L'idea era quella di rifare lo stesso percorso del HMS Beagle in tutto il mondo con un equipaggio di giovani scienziati, purtroppo il progetto \u00e8 stato accantonato per mancanza di fondi.\nIl 31 dicembre 2011 si annuncia la costruzione di una riproduzione del HMS Beagle nel Museo Nao Victoria della citt\u00e0 di Punta Arenas in Cile. Il 1 novembre 2012 \u00e8 iniziata la costruzione della replica a scala naturale del HMS Beagle, con l'intaglio del legno (coig\u00fce Magellan) per la chiglia. il 15 gennaio del 2013, con la partecipazione del sindaco della citt\u00e0 si installa la costola principale della riproduzione del HMS Beagle. Il 7 febbraio, la stampa nazionale cilena inizia a riportare la notizia."}
{"id": "559148", "revid": "1169970", "url": "https://it.wikipedia.org/wiki?curid=559148", "title": "Pietro Nolasco", "text": "La Chiesa cattolica lo venera come santo: celebrato il 28 gennaio nella messa tridentina, non \u00e8 menzionato nel calendario generale romano, ma rimane nel martirologio romano al 25 dicembre.\nBiografia.\nPietro Nolasco nacque in Linguadoca, probabilmente nel 1189, da nobile famiglia, forse figlio del cavaliere normanno Henri de Nolasque. Da giovane era dedito alla devozione, all'elemosina e alla carit\u00e0. Avendo distribuito tutti i suoi averi ai poveri, fece voto di verginit\u00e0 e per evitare contatti con gli Albigesi, si rec\u00f2 a Barcellona.\nAll'epoca circa la met\u00e0 della Penisola iberica era sotto il dominio musulmano, e diverse centinaia di abitanti cristiani venivano catturati e condotti in schiavit\u00f9 nei Paesi arabi, dov'erano costretti a lavorare presso i notabili e i proprietari terrieri. Molti di essi venivano indotti a ripudiare la religione cristiana.\nPietro Nolasco riscatt\u00f2 molti di questi schiavi impiegando il suo stesso patrimonio. \nDopo una ponderata deliberazione, corroborata anche da una visione della Vergine che egli avrebbe avuto, nel 1218 decise di fondare un ordine religioso simile a quello fondato alcuni decenni prima da san Giovanni de Matha e san Felice di Valois, il cui obiettivo principale fu la redenzione degli schiavi cristiani.\nIn quest'impresa lo incoraggiarono molto Raimondo di Pe\u00f1afort e Giacomo I, re di Aragona, il quale \nL'istituto fu chiamato Ordine di Santa Maria della Mercede e fu solennemente approvato da papa Gregorio IX nell'anno 1235. I suoi membri erano legati da un voto speciale, quello di impiegare tutte le loro sostanze per la redenzione dei cristiani catturati e, qualora fosse stato necessario, di riscattarli rimanendo in prigione al loro posto. All'inizio i membri erano laici come Pietro stesso, ma papa Clemente V decret\u00f2 che il maestro generale dell'ordine dovesse sempre essere un prete."}
{"id": "559156", "revid": "1318658", "url": "https://it.wikipedia.org/wiki?curid=559156", "title": "Arrondissement di Bressuire", "text": "L\"arrondissement\" di Bressuire \u00e8 una suddivisione amministrativa francese, situata nel dipartimento delle Deux-S\u00e8vres e nella regione della Nuova Aquitania.\nComposizione.\nL\"arrondissement\" di Bressuire raggruppa 64 comuni in 7 cantoni:"}
{"id": "559159", "revid": "4319797", "url": "https://it.wikipedia.org/wiki?curid=559159", "title": "Peri gmbh", "text": ""}
{"id": "559162", "revid": "1543377", "url": "https://it.wikipedia.org/wiki?curid=559162", "title": "Vilayanur S. Ramachandran", "text": "Si laurea in medicina allo Stanley Medical College a Madras, in India, e il Ph.D. al Trinity College dell'Universit\u00e0 di Cambridge. Attualmente \u00e8 professore di neuroscienze e psicologia presso l'Universit\u00e0 della California a San Diego, direttore del \"Center for Brain and Cognition\", e professore aggiunto di Biologia al \"Salk Institute for Biological Studies. \"Inoltre \u00e8 autore di oltre 120 pubblicazioni scientifiche.\nScrive per \"Scientific American\" ed \u00e8 apparso nei documentari PBS. La rivista \"Newsweek\" lo ha definito una delle \"cento persone pi\u00f9 importanti del nostro secolo.\"\n\u00c8 sposato con Diane Rogers-Ramachandran e ha due figli, Mani e Gaia. \nBiografia.\nStudi.\nSi laurea nel 1974 in medicina allo Stanley Medical College di Madras, in India, dove si \u00e8 specializzato in chirurgia. Dopo la laurea, si trasferisce presso l'Universit\u00e0 di Cambridge, dove studia psicofisica umana e neurofisiologia, sotto la direzione di \"David Whitteridge\", e conseguito nel 1978 il Ph.D. In seguito, fino 1981, ha condotto la ricerca post-dottorato al CalTech, sotto la direzione di Jack Pettigrew. Nel 1983 \u00e8 stato nominato professore assistente all'Universit\u00e0 della California, San Diego, diventando ordinario nel 1998.\nCarriera scientifica.\nIl lavoro scientifico di Ramachandran si divide in due fasi. Dal 1972 fino alla fine degli anni '80, \u00e8 incentrato quasi esclusivamente sulla percezione visiva, utilizzando i metodi della psicofisica. Tali ricerche gli permisero di comprendere che cosa una persona vedesse a partire da quanto raccontava. Nella seconda met\u00e0 della sua carriera, Ramachandran ha rivolto la sua attenzione verso la neuropsicologia cognitiva e, in particolare, verso un insieme di sindromi neurologiche poco studiate.\nNel corso della sua carriera scientifica ha pubblicato oltre 120 articoli. Venti di questi sono apparsi sulla prestigiosa rivista scientifica Nature, e molti altri sono apparsi in riviste quali Science, \"Nature Neuroscience\", \"Perception\" e \"Vision Research\". Inoltre, \u00e8 autore di due libri divulgativi, \"Phantoms in the Brain \" (1998, con Sandra Blakesee) e \"A Brief Tour of Human Consciousness \" (2003), e redattore della \"Encyclopedia of the Human Brain\"(2002). \u00c8 anche autore, con sua moglie Diane Rogers-Ramachandran, della rubrica bimensile \"Illusions\" su \"Scientific American Mind\".\n\u00c8 membro dello \"All Souls College\" di Oxford, del Neuroscience Institute (La Jolla, CA), e dell'\"Institute for Advanced Studies in Behavioral Sciences\" alla Stanford University.\n\u00c8 stato insignito di un dottorato onorario dal Connecticut College, della medaglia d'oro dalla Universit\u00e0 Nazionale Australiana, della medaglia Kappers Ariens dall'Accademia reale olandese delle Scienze, e del \"Presidential Lecture Award\" dall'Accademia Americana di Neurologia.\nNel 2012 ha ricevuto il premio \"Scienza e letteratura Merck-Serono\" per il libro \"L'uomo che credeva di essere morto e altri casi clinici sul mistero della natura umana\"\nPsicofisica della visione.\nRamachandran ha iniziato la sua carriera scientifica gi\u00e0 mentre studiava medicina, osservando fenomeni quali la visione stereoscopica, ovvero il modo in cui il cervello combina l'informazione proveniente dai due occhi per consentirci di percepire la profondit\u00e0. Not\u00f2 infatti che la sensazione di profondit\u00e0 pu\u00f2 essere generata utilizzando stereogrammi a punti casuali anche se le due immagini erano in condizione di rivalit\u00e0 a causa dei diversi filtri colorati posti davanti a ogni occhio. Questo lavoro, il primo di Ramachandram, \u00e8 stato pubblicato su Nature nel 1972.\nRamachandran continu\u00f2 a osservare il funzionamento del nostro sistema percettivo visivo, includendo nel suo campo d'interesse il movimento apparente (con \"Stuart Anstis\"), la ricostruzione della forma dall'ombreggiatura (shape-from-shading), e le interazioni tra colore e movimento (in collaborazione con Richard Gregory). La maggior parte delle sue illusioni visive, con brevi spiegazioni circa il loro funzionamento, sono disponibili sul suo sito web.\nL'esperimento di Booba e Kiki.\nIn un esperimento psicologico (ispirato al precedente Takete e Maluma di Wolfgang K\u00f6hler), viene chiesto ad un gruppo di persone di decidere a quale di due immagini assegnare il nome Booba (leggi \"buba\") e a quale Kiki. Dal 95% al 98% delle persone scelgono Kiki per la figura con gli spigoli, Booba per quella tondeggiante.\nSi pensa che questo abbia implicazioni per lo sviluppo del linguaggio; infatti, i nomi scelti per le cose non sono frutto di una decisione arbitraria ma di somiglianze (fisiche ecc.) La figura tondeggiante \u00e8 spesso chiamata Booba perch\u00e9 questa parola fa s\u00ec che le labbra formino un'apertura circolare, mentre avviene il contrario per il suono Kiki, dove il suono della \"K\" \u00e8 pi\u00f9 duro e forzato di quello della \"B\", appunto.\nDa notare anche che nell'alfabeto romano la \"K\" e la \"I\" hanno una forma piena di linee intersecate che formano spigoli, mentre la \"B\" e la \"O\" sono forme tondeggianti."}
{"id": "559171", "revid": "1318658", "url": "https://it.wikipedia.org/wiki?curid=559171", "title": "Arrondissement di Niort", "text": "L\"arrondissement\" di Niort \u00e8 una suddivisione amministrativa francese, situata nel dipartimento delle Deux-S\u00e8vres e nella regione della Nuova Aquitania.\nComposizione.\nL\"arrondissement\" di Niort raggruppa 166 comuni in 18 cantoni:"}
{"id": "559173", "revid": "547992", "url": "https://it.wikipedia.org/wiki?curid=559173", "title": "Coo", "text": "Coo (: ; in greco antico ; in greco moderno \u039a\u03c9\u03c2, \"K\u014ds\"; in turco \"\u0130stank\u00f6y\") \u00e8 un'isola greca appartenente all'arcipelago del Dodecaneso.\nL'isola.\nCoo \u00e8 situata all'ingresso del golfo che da essa prende il nome, a circa 4,5 km dalla costa anatolica. Orientata da NE a SO, ha la forma di una falce molto allungata con un grosso manico, e misura circa 45\u00a0km di lunghezza, essendo larga da 2 a 11\u00a0km: vi vivono stabilmente circa 30.000 persone, di cui la maggior parte concentrate nel capoluogo omonimo dell'isola.\nOltre al capoluogo Coo, altri centri abitati dell'isola sono Cardamena (\"Kardamena\"), Cefalo (\"Kefalos\"), Tigaki, Antimachia, Mastichari, Marmari e Pil\u00ec (\"Pyli\"), oltre ai pi\u00f9 piccoli villaggi di Zia, Zipari, Platani, Lagoudi e alla comunit\u00e0 di Asfendi\u00f9 (\"Asfentiou\"), un centro composto da 5 villaggi oramai quasi del tutto abbandonati ai piedi del monte Dikeo, la cima pi\u00f9 elevata dell'isola.\nEra famosa nell'antichit\u00e0 per aver dato i natali a Ippocrate, padre della medicina, che esercit\u00f2 la sua \"ars medica\" nei locali inferiori del santuario, destinati a nosocomio oltre che a luogo di studio della medicina.\nSull'isola vi sono molti siti archeologici come l'Asclepeion, ovvero il tempio di Asclepio, dio greco della medicina, la cui pianta \u00e8 stata confrontata con modelli presenti nell'Italia centrale come ad esempio a Palestrina e Monte Rinaldo, le terme, il Platano d'Ippocrate, dove il padre della medicina passava il suo tempo a studiare considerato l'albero pi\u00f9 antico d'Europa, l'odeon romano, il Castello di Neratzia, la fortezza medievale (ammodernata dai cavalieri Ospitalieri nel Rinascimento) posta all'ingresso del porto della cittadina di Coo e la fortezza bizantina di Antimachia.\nPer gli amanti del mare ci sono molte spiagge da visitare. La parte settentrionale dell'isola \u00e8 sempre battuta dal vento, ma ha fondali pi\u00f9 cristallini rispetto invece a quella meridionale, con mare sempre calmo, acqua limpida ma fondale pi\u00f9 scuro. Tra Kardamena e Coo ci sono delle famose fonti termali che formano piscine naturali di acqua caldissima e sulfurea. Andando in direzione di Kefalos si trova l'isola di Castri spesso visitata dai bagnanti che prendono il sole nella spiaggia di fronte.\nCoo \u00e8 seconda solo a Rodi per flusso turistico nel Dodecaneso.\nStoria.\nPeriodo antico.\nInizialmente abitata dai Cari, fu colonizzata dai Dori nell'XI secolo a.C. che la unirono alla Federazione ateniese sconfiggendo i Persiani due volte. Nel VI secolo a.C. fece parte dell'esapoli dorica (dal V secolo a.C. Pentapoli dorica). La citt\u00e0 di C\u00f2o fu costruita nel 366 a.C. dagli abitanti di Astipalea e, durante l'epoca ellenistica, divenne la sede di una scuola medica, ma la teoria secondo la quale questa scuola sarebbe gi\u00e0 esistita nell'epoca classica e diretta da Ippocrate si \u00e8 rivelata infondata. Nel periodo ellenistico appartenne alla sfera di influenza dei Tolomei.\nAlleata dei romani durante la guerra romano-siriaca, la citt\u00e0 venne annessa alla provincia proconsolare dell'Asia, e divenne un porto dell'impero romano.\nPeriodo medievale.\nDurante l'et\u00e0 bizantina, l'isola fu una delle prime sedi vescovili e divenne sede di un convento di cui fu Egumeno Cristodulo, il fondatore del convento di Patmo. Nel X e XI secolo venne devastata dai saraceni, poi passo' ai genovesi.\nDall'XI secolo il governo vero e proprio veniva affidato dagli Imperatori bizantini, come di consuetudine in quelle epoche, a capitani ed avventurieri Genovesi che disponevano di una flotta privata organizzata in clan uniti da legami familiari, che esercitavano la sovranit\u00e0 ed il controllo marittimo per conto dei Bizantini, ed a questi clan in cambio della protezione dei mari era data concessione di sfruttamento delle materie prime, dei commerci e dazi doganali. Dapprima controllata dalla famiglia genovese dei Zaccaria, Coo fu poi ceduta dalla repubblica di Genova nel XIII secolo al capitano Genovese Giovanni Vignolo de' Vignoli, poi dal 1272 per tramite del capitano Genovese Giovanni De lo Cavo insignito dall'Imperatore romano d'Oriente Michele VIII Paleologo del titolo di \"Ammiraglio di Costantinopoli\" e quindi difensore di tutti i mari e tutte le isole bizantine, e successivamente nel 1282 l'isola passa sotto il controllo del clan Genovese della famiglia di Vignolo de Vignoli, gi\u00e0 governatori di Rodi, dai pronipoti Lodovico e Andrea Moresco fino al 1309 e successivamente da Luigi Moresco fino al 1319, quando scomparve nelle prigioni veneziane a Candia dopo un'incursione a Cipro in cui fu catturato ma poi vendicato con una rappresaglia da Simone Doria e Antonio Arcanto.\nDopo un periodo convulso di scontri dei Genovesi nell'Egeo per il controllo delle rotte ed i commerci tra Candia e Rodi, l'isola fu poi concessa dietro pagamento come sede ai Cavalieri di San Giovanni, dai governatori genovesi della vicina isola di Rodi sempre per\u00f2 restando sotto il protettorato genovese dei Giustiniani che avevano una delle loro pi\u00f9 potenti basi nella vicina Chios. \nDue secoli pi\u00f9 tardi i Cavalieri lasciarono l'isola nel 1525, che rest\u00f2 per un periodo ancora sotto la maona genovese finch\u00e9 fu poi conquistata dall'Impero Ottomano nel 1566, che la govern\u00f2 per i successivi 4 secoli.\nL'isola pu\u00f2 vantare di aver ospitato lo storico bizantino Michele Coniata, dal 1204 al 1220, anno della sua morte, che era metropolita d'Atene, fuggito a causa dell'invasione dei Crociati della quarta crociata. \nSecondo il censimento generale ottomano del 1881 / 1882-1893, la kaza di Coo (\"Istank\u00f6y\") aveva una popolazione totale di 12.965 persone, composta da 10.459 cristiani, 2.439 musulmani e 67 ebrei.\nPeriodo moderno.\nFu occupata dall'Italia dal 1912 durante la guerra Italo-Turca, come le altre isole del Dodecaneso, diventando una colonia italiana. Nel 1933 un tremendo terremoto distrusse gran parte delle costruzioni che vennero in seguito ricostruite dagli italiani.\nGli italiani intrapresero scavi archeologici e innalzarono palazzi in stile esotico sul fronte del porto che oggi sono sede di uffici governativi, tra cui si segnalano l'ex \"Casa del Fascio\", con annesso cinematografo e dopolavoro, di Armando Bernabiti, realizzata tra il 1934 e il 1935, il Mercato delle Erbe, di Rodolfo Petracco, realizzato tra il 1934 e il 1935, ancora adibito allo stesso uso e il Palazzo del Governo di Coo, di Florestano Di Fausto, realizzato tra il 1927 e il 1929.\nIl 3 ottobre 1943 l'isola fu invasa dalle truppe tedesche che vinsero la breve resistenza dei soldati italiani. Il 6 ottobre 1943 avvenne l'eccidio di Coo, dove furono assassinati 103 soldati italiani da parte dei tedeschi.\nNel luglio del 1944 gli ebrei di Coo furono imprigionati e deportati sul continente. Gi\u00e0 il 3 luglio 1944 era stato imprigionato il capo della comunit\u00e0, sotto accusa di aver mandato denaro tedesco alla Croce Rossa Italiana.\nAlla fine della guerra divenne un protettorato britannico fino al 1947, anno in cui a seguito dei trattati di Parigi, pass\u00f2 sotto la sovranit\u00e0 greca (7 marzo 1948).\nPeriodo contemporaneo.\nNella notte tra il 20 e il 21 luglio 2017, un sisma di magnitudo 6,7 tra Grecia e Turchia, ha provocato morti e feriti, oltre ad ingenti danni.\nAttrazioni principali.\nCastello.\nL'isola ha una fortezza del XIV secolo all'ingresso del porto, eretta nel 1315 dai Cavalieri Ospitalieri, e un'altra del periodo bizantino ad Antimachia (in greco: \u1f08\u03bd\u03c4\u03b9\u03bc\u03b1\u03c7\u03af\u03b1).\nAgor\u00e0.\nL'antico mercato di Coo era considerato uno dei pi\u00f9 grandi del mondo antico. Era il centro commerciale e dominante nel cuore della citt\u00e0 antica. Era organizzato attorno a un ampio cortile rettangolare largo 50 metri (160 piedi) e lungo 300 metri (980 piedi). Iniziava nella zona nord e terminava a sud sulla via centrale (Decumanus) che attraversava la citt\u00e0. Il lato nord \u00e8 collegato alla cinta muraria verso l'ingresso del porto. Qui c'era un ingresso monumentale. Sul lato orientale c'erano le botteghe. Nella prima met\u00e0 del II secolo a.C. l'edificio fu ampliato verso il cortile interno. L'edificio fu distrutto da un terremoto nel 469 d.C.\nAll'estremit\u00e0 meridionale del mercato, c'era un edificio rotondo con una cupola romana e un laboratorio che produceva pigmenti tra cui il \"blu egiziano\". Monete, tesori e statue di rame di epoca romana furono successivamente scoperti dagli archeologi. Nel lato occidentale gli scavi hanno portato alla scoperta di stanze con pavimenti a mosaico che mostravano combattimenti fra fiere, un tema molto popolare a Coo.\nArchitetture religiose.\nCappella della Santa Croce.\nCostruita su disegno di Petracco a pianta circolare, i Padri Francescani della Custodia di Terra Santa provenienti da Rodi vi celebrano la Santa Messa nei giorni festivi."}
{"id": "559177", "revid": "187520", "url": "https://it.wikipedia.org/wiki?curid=559177", "title": "Alleanza Nazionale Sammarinese", "text": "Alleanza Nazionale Sammarinese (ANS) \u00e8 un partito politico della Repubblica di San Marino, di ispirazione conservatrice nazionale.\nStoria.\nFondato nel 2001, ripercorre chiaramente l'esempio di Alleanza Nazionale (AN) presente in Italia.\nIl 21 febbraio 2008 costituisce, unitamente ai Popolari Sammarinesi (Popolari), una Lista Unitaria, denominata Unione Sammarinese dei Moderati (USM), il cui simbolo riunisce quelli di entrambi i partiti.\nDopo essere brevemente transitato nel Partito Democratico Cristiano Sammarinese, ANS \u00e8 stata ricostituita nel 2012, riprendendo in tal modo piena autonomia.\nIl 1\u00ba ottobre 2013 si \u00e8 sciolta definitivamente e ha dato vita a Movimento Sammarinese Destra Sociale.\nValori.\nI valori a cui si ispira Alleanza Nazionale Sammarinese (ANS) sono i seguenti:\nSimbolo.\nIl simbolo di Alleanza Nazionale Sammarinese (ANS) "}
{"id": "559180", "revid": "1318658", "url": "https://it.wikipedia.org/wiki?curid=559180", "title": "Arrondissement di Parthenay", "text": "L\"arrondissement\" di Parthenay \u00e8 una suddivisione amministrativa francese, situata nel dipartimento delle Deux-S\u00e8vres e nella regione della Nuova Aquitania.\nComposizione.\nL\"arrondissement\" di Parthenay raggruppa 77 comuni in 8 cantoni:"}
{"id": "559182", "revid": "484362", "url": "https://it.wikipedia.org/wiki?curid=559182", "title": "Singalese (etnia)", "text": ""}
{"id": "559191", "revid": "35987588", "url": "https://it.wikipedia.org/wiki?curid=559191", "title": "Faraday", "text": ""}
{"id": "559196", "revid": "1318658", "url": "https://it.wikipedia.org/wiki?curid=559196", "title": "Hamburg European Open", "text": "L'Hamburg European Open o German Open Hamburg \u00e8 un torneo di tennis maschile di categoria ATP Tour 500. Dal 2000 al 2008 ha fatto parte del circuito Masters Series e veniva disputato subito dopo il Masters di Roma, ma dal 2009 il suo posto come terzo Masters su terra rossa \u00e8 stato preso dal Master di Madrid, \u00e8 stato retrocesso di categoria e quindi ricollocato nella terza settimana di luglio.\nIl torneo nasce come \"Campionato tedesco di tennis\" nel 1892, presso il Circolo ferroviario di Uhlenhorst (Amburgo) e, fino al 1896 era riservato a tennisti tedeschi o austriaci. Con l'apertura ai tennisti stranieri prende il nome di \"Internazionali di Germania\". Il torneo \u00e8 stato giocato al meglio dei cinque set fino al 2007.\nDal 1898 al 1901 si \u00e8 giocato a Bad Homburg vor der H\u00f6he. Dal 1902 comprende anche il torneo di doppio maschile. Tra il 1896 e il 2002 si \u00e8 svolto anche il torneo femminile e, dal 1906 al 1974, anche il doppio misto. L'edizione del 2020 inizialmente cancellata a causa della pandemia di COVID-19, \u00e8 stata rimandata a settembre."}
{"id": "559198", "revid": "15756", "url": "https://it.wikipedia.org/wiki?curid=559198", "title": "Eccitazione", "text": "Nella meccanica quantistica si definisce eccitazione la transizione di un sistema ad uno stato quantico di maggiore energia (stato eccitato).\nDurante l'eccitazione il sistema cattura una quantit\u00e0 discreta di energia dall'ambiente.\nGli stati eccitati hanno generalmente vita limitata: prima o poi, cio\u00e8, il sistema decade in uno stato energetico inferiore, spontaneamente o per l'influenza di fattori esterni (emissione stimolata, laser, ecc.). Durante questo processo viene rilasciata la stessa quantit\u00e0 di energia accumulata durante l'eccitazione. L'energia liberata pu\u00f2 essere restituita all'ambiente in vari modi, per esempio sotto forma di radiazione elettromagnetica, calore, vibrazione, moto e cos\u00ec via.\nEccitazione atomica.\nNel linguaggio della meccanica quantistica il termine \"eccitazione\" fa riferimento all'incremento di energia degli elettroni legati ai nuclei atomici.\nAttraverso l'apporto di energia, in particolare con assorbimento di fotoni di adeguata frequenza o per effetto di collisioni fra le particelle \u00e8 possibile portare un elettrone ad un livello energetico superiore a quello del suo stato fondamentale.\nL'energia dell'elettrone cos\u00ec eccitato pu\u00f2 assumere solo valori discreti, stabiliti dalla formula di Rydberg-Ritz.\nPer esempio, in un atomo d'idrogeno, costituito da un protone intorno al quale orbita un elettrone, \u00e8 necessaria un'energia di 10,2 elettronvolt per promuovere l'elettrone dallo stato fondamentale al primo stato eccitato. Affinch\u00e9 l'elettrone passi dallo stato fondamentale al secondo stato eccitato \u00e8 necessario fornire un'energia di 12,1 elettronvolt.\nVa comunque rilevato che per caratterizzare lo stato di eccitazione di un atomo non basta specificare la quantit\u00e0 di energia assorbita, ma \u00e8 necessaria l'indicazione di altri numeri quantici.\nSemplificando i principi della meccanica quantistica si pu\u00f2 affermare che un elettrone eccitato \"salta\" ad un orbitale atomico superiore.\nSe l'energia dell'elettrone eccede quella di legame con il nucleo, l'elettrone abbandona l'atomo che rimane ionizzato.\nQuando l'elettrone si diseccita, rilascia energia emettendo un fotone. Dall'energia del fotone, e solo da questa, dipende la sua frequenza, che \u00e8 responsabile di una linea caratteristica lungo lo spettro di emissione di una fonte di luce.\nUna parte pi\u00f9 o meno grande dell'energia emessa pu\u00f2 andare dissipata in forma di calore.\nEsempi.\nIl caratteristico colore delle fiamme dei metalli alcalini e alcalino terrosi dipende dalla frequenza dei fotoni emessi dagli elettroni eccitati quando ritornano al loro stato fondamentale.\nL'eccitazione \u00e8 provocata dalle collisioni fra atomi e molecole dovute al calore che si produce durante la combustione.\nAnche nelle lampade a scarica \u2014 per esempio nelle comuni lampade al neon \u2014 sono le collisioni fra le particelle a provocare l'eccitazione degli atomi, che \u00e8 indirettamente responsabile dell'emissione luminosa.\nTuttavia in questo caso le collisioni non sono innescate dal calore, bens\u00ec dalla corrente elettrica che scorre attraverso il plasma.\nUna molecola di clorofilla \u00e8 in grado di espellere un elettrone quando viene eccitata dalla luce solare.\nQuesto processo \u00e8 alla base della fase luminosa della fotosintesi."}
{"id": "559202", "revid": "36426", "url": "https://it.wikipedia.org/wiki?curid=559202", "title": "Palazzo dell'Ospedaletto", "text": "Il Palazzo dell'Ospedaletto \u00e8 uno storico edificio del borgo di Rocchette di Fazio, nel comune di Semproniano (GR).\nStoria.\nIl fabbricato venne costruito all'inizio del Trecento per ospitare, assieme alla vicina Pieve di Santa Cristina, una delle sedi dell'Ordine dei Templari in provincia di Grosseto negli ultimi anni prima dello scioglimento della loro congregazione. L'edificio, dedicato a , dava ospitalit\u00e0 in epoca medievale ai pellegrini che transitavano in queste zone.\nDopo un graduale declino iniziato con lo scioglimento dell'Ordine, l'Ospedaletto \u00e8 sempre stato al centro di un fitto alone di misteri e leggende popolari che sono giunte fino ai nostri giorni.\nDescrizione.\nIl palazzo dell'Ospedaletto si presenta con le originarie strutture murarie in pietra; sulle pareti esterne sono ben visibili elementi riconducibili ai Cavalieri del Tempio. Tra questi spiccano l'effigie di Bafometto su un fianco laterale della struttura e la raffigurazione dell'Agnus Dei e di una croce templare sulla facciata principale."}
{"id": "559207", "revid": "125857457", "url": "https://it.wikipedia.org/wiki?curid=559207", "title": "Hertfordshire", "text": "L'Hertfordshire (pronuncia o , abbreviato Herts.) \u00e8 una contea dell'Inghilterra orientale.\nGeografia fisica.\nLa contea confina a nord con il Bedfordshire, a nord-est con il Cambridgeshire, a est con l'Essex, a sud con la Greater London ed a ovest con Buckinghamshire.\nLa contea \u00e8 prevalentemente pianeggiante e solo nel settore nord occidentale \u00e8 interessato dai rilievi collinari delle Chilterns che raggiungono nella contea un'altitudine di 245 metri nei pressi di \"Tring\". Il territorio \u00e8 drenato principalmente dal fiume Lea (chiamato anche Lee) che confluisce nel Tamigi dopo aver attraversato Hertford, il capoluogo di contea, e Cheshunt. A Hoddesdon il fiume Lea riceve il suo principale affluente, il fiume \"Stort\" che segna parte del confine con l'Essex. La contea essendo posta al limite settentrionale della Greater London \u00e8 densamente popolata. Nell'ovest si trovano i grossi centri urbani di Hemel Hempstead, Watford e St Albans. La citt\u00e0 pi\u00f9 importante del nord della contea \u00e8 Stevenage.\nLa citt\u00e0 di Barnet faceva storicamente parte dell'Hertfordshire, ma nel 1965 \u00e8 divenuta una parte della Greater London, in cambio di Potters Bar, storicamente in Middlesex."}
{"id": "559215", "revid": "73322", "url": "https://it.wikipedia.org/wiki?curid=559215", "title": "Clausius", "text": ""}
{"id": "559218", "revid": "599013", "url": "https://it.wikipedia.org/wiki?curid=559218", "title": "Castel di Luco", "text": "Castel di Luco \u00e8 una costruzione fortificata che si eleva nel territorio comunale di Acquasanta Terme in provincia di Ascoli Piceno. Sorge sulla sommit\u00e0 di uno sperone roccioso di travertino, questa privilegiata posizione strategica rende il castello isolato sull'altura che lo ospita, idonea a sfruttare la naturale difendibilit\u00e0 del luogo.\nSituato vicino al borgo di Paggese, domina l'antica Consolare Salaria che costeggia il corso del fiume Tronto.\nLa fortezza conserva intatto il suo aspetto medievale, particolarmente originale per la sua insolita forma ellittica. Recentemente per\u00f2 colpito dagli ultimi 2 terremoti verificatisi nel centro Italia tra Agosto ed Ottobre 2016\nStoria.\nLe fonti documentali non si esprimono univocamente sulle origini della costruzione, l'ipotesi sulla nascita di Castel di Luco riportata da Giuseppe Colucci, abate e storico ascolano del 1700, che riferisce nel suo testo \"Delle antichit\u00e0 picene\", descrive il sito come un luogo di culto italico-romano. Questo autore riteneva che sull'area dove oggi sorge la fortezza vi fosse un bosco sacro in cui si celebravano riti pagani e che il castello sarebbe stato costruito al centro del bosco, sull'altura di travertino in cui, probabilmente, si trovavano gli altari dei sacrifici.\nBernardo Carfagna sostiene che il castello potrebbe affondare le sue origini nella riorganizzazione militare-territoriale dell'Italia bizantina che determin\u00f2 la creazione di nuovi presidi castrensi dando vita ad una vera \"rivoluzione\" dei distretti municipali romani.\nNei tempi antecedenti all'affermarsi del Comune Ascolano, Castel di Luco deve aver svolto, quasi sicuramente, una sorta di ruolo di \"corte di giustizia\". Super\u00f2 l'attacco di Carlo d'Angi\u00f2 e delle milizie di Galeotto I Malatesta. Nel XIII secolo fu propriet\u00e0 degli Sforza. Dal 1400 al 1800 appartenne alla famiglia Ciucci.\nPietro di Vanne Ciucci, signore di Luco, capeggiando un gruppo di montanari part\u00ec il 10 agosto 1445 dalla residenza fortificata, per liberare Ascoli Piceno dal potere di Rinaldo di Folignano, fratello uterino di Francesco Sforza. Giunto nella citt\u00e0, dopo aver occupato il palazzo di Rinaldo, proclam\u00f2 la sovranit\u00e0 pontificia.\nIl bandito ascolano Parisani nel 1562 fece uccidere in questo castello Chiarino Montaroni, colui che avrebbe dovuto difendere il presidio. Parisani si impadron\u00ec del cadavere e con l'aiuto dei suoi sgherri lo gett\u00f2 nel fiume Tronto.\nNegli anni che seguirono il castello da fortezza si trasform\u00f2 in residenza gentilizia della casata Ciucci che ne fu proprietaria fino al 1800, quando l'ultima ereditiera, Maria, spos\u00f2 Giuseppe Amici che lo ha tramandato fino ad oggi ai suoi discendenti. Attualmente l'antico fortilizio \u00e8 sede di una struttura ricettiva.\nToponimo.\nLa denominazione latina \"Castrum Lucum\" si compone della parola \"castrum\" che vuol dire \"luogo fortificato\" e \"Lucum\" che, secondo lo storico Giuseppe Colucci, deriverebbe il toponimo da \"lucus\" ossia il \"luogo della luce\" o \"radura del bosco dove giunge la luce\".\nArchitettura.\nLa progettazione iniziale della fortificazione si proponeva di erigere un castello-recinto che fosse sia la residenza del signore, degli armati e dei famigliari, e sia un rifugio sicuro per gli abitanti del feudo in caso di pericolo.\nIn tempi successivi, il subentrare di nuove necessit\u00e0 di spazi abitativi destinati alla vita quotidiana della famiglia signorile determin\u00f2 le ragioni dell'ampliamento della costruzione e del fiorire del piccolo borgo sottostante che si dipana concentricamente al palazzo, intorno allo sperone roccioso.\nLe mura di cinta, che racchiudono il cortile interno, seguono il bordo della rupe sviluppando una struttura irregolarmente circolare e chiusa.\nL'elemento bellico pi\u00f9 evidente \u00e8 la torre a scarpa munita di cordone antiscalata e di archibugiere. Questa fu costruita nel XVI secolo, quando il \"guscio\" del castello non fu pi\u00f9 idoneo come elemento difensivo visto che la difesa territoriale poteva essere affidata solo alle strutture bastionate. La fortificazione, probabilmente, aveva anche una coronatura di merli.\nIntorno al suo perimetro vi erano numerosi gattoni in travertino (mensole sporgenti a strapiombo dalla muratura che con ballatoi e bertesche lignee, consentivano di spiare il nemico e di combatterlo stando al riparo).\nAlzata a sud-est si trova la torricina da difesa.\nEventi.\nNel 2011 col concerto di Franco Morone \u00e8 stata inserita nel calendario del Festival dell'Appennino."}
{"id": "559221", "revid": "15756", "url": "https://it.wikipedia.org/wiki?curid=559221", "title": "M13/40", "text": "L'M13/40 \u00e8 stato un carro armato medio italiano durante la seconda guerra mondiale, il maggiormente prodotto ed utilizzato dal Regio Esercito assieme alle versioni successive M14/41 e M15/42. L'M13/40 \u00e8 stato anche il primo blindato italiano a rappresentare una reale minaccia contro i carri avversari, operando soprattutto contro i britannici sul fronte dell'Africa settentrionale.\nSviluppo e storia.\nIl carro venne progettato dalla Fiat-Ansaldo nel 1937. Del 1938 data il primo prototipo, basato sul carro M11/39.\nCaratteristiche tecniche.\nIl carro armato medio M13/40 era azionato da un motore Diesel SPA 8T raffreddato a liquido e con 8 cilindri a V, con una potenza di 125\u00a0hp a giri al minuto. Il cambio di velocit\u00e0 associato contava 4 marce avanti e una retromarcia normale; inoltre, grazie al riduttore incorporato, erano disponibili altre 4 marce pi\u00f9 una retromarcia addizionale. Il propulsore scelto fu uno dei maggiori handicap del carro: scarsamente potente ed anche non troppo affidabile. Durante il primo periodo di utilizzo in Africa, inoltre, la deprecabile mancanza di filtri per la sabbia rappresent\u00f2 una grave limitazione all'impiego.\nLa capacit\u00e0 del serbatoio era di circa 145 litri pi\u00f9 35 litri di riserva per un'autonomia di circa 210\u00a0km o circa 10 ore in fuori strada. Il carro poteva raggiungere una velocit\u00e0 massima di 30\u00a0km/h (32 per l'M14) su strada, di circa 15\u00a0km/h su terreno vario. Con un raggio di volta di circa 4,50 metri, poteva superare trincee di 2 metri, guadi di 1 metro e gradini di 0,80 m. Il carro era dotato anche di arresto indietreggio.\nIl motore azionava le ruote motrici anteriori, munite di anelli dentati che si agganciavano ai cingoli facendoli muovere: questi erano formati da 84 maglie a guida centrale. Le ruote di rinvio erano posteriori e folli. La parte inferiore del cingolo poggiava al suolo con una struttura atta a rendere il movimento del carro particolarmente agevole su terreno sconnesso. Durante dei test effettuati dal Regio Esercito, la cingolatura dell'M13 risult\u00f2 migliore di quella adottata dallo sperimentale \u0160koda T21 o dal Panzer IV tedesco, almeno in terreno fortemente accidentato. Nei fatti ci\u00f2 non si verific\u00f2, lasciando il sospetto sulla correttezza di simili collaudi: la velocit\u00e0 fuori strada era gi\u00e0 piuttosto modesta e diminuiva ancora nelle normali condizioni di combattimento in Africa, dove il carro era appesantito da filtri, serbatoi ausiliari per acqua e nafta, corazzatura aggiuntive ed altri componenti non di progettazione. Inoltre il treno di rotolamento non era stato studiato per permettere l'assorbimento di potenze motrici superiori, cos\u00ec quando il motore aument\u00f2 di potenza con la versione M15/42 spesso i cingoli uscivano dal posto quando la marcia avveniva a massima velocit\u00e0 sullo sterrato.\nTutto il sistema cingoli-ruote e sospensioni era la copia migliorata della meccanica adottata dal carro inglese Vickers 6-Ton, acquistato dall'Italia nei primi anni trenta. La sospensione appoggiava su 2 carrelli per lato, indipendenti e con la possibilit\u00e0 di oscillare attorno al proprio perno. Il sistema era costituito da un bilanciere centrale con boccole in bronzo nelle quali erano posizionati due bracci piegati ad arco; dai bracci oscillavano due bilancieri dotati di due rulli gommati mentre al centro si trovava la sospensione a balestra.\nIl carro montava un cannone Mod. 1935 da 47\u00a0mm L/32. Due mitragliatrici Breda Mod. 38 erano poste nella parte anteriore destra.\nIl pezzo italiano si dimostr\u00f2 efficiente contro le prime versioni dei carri da crociera britannici Cruiser (A9, A10, A13) grazie alle scarse blindature di questi mezzi. Ben diverse furono le prestazioni contro i Matilda Mk II, carri da fanteria dotati di una protezione frontale che li rendeva praticamente invulnerabili al pezzo da 47 italiano. Per poter aver ragione di questi mezzi i cannoni da 47 dovevano colpire zone poco protette come i cingoli. Con l'arrivo dei carri da crociera Crusader, ben pi\u00f9 protetti dei precedenti carri da crociera inglesi i carristi italiani furono costretti ad ingaggiare il nemico da distanze nell'ordine di poche centinaia di metri.\nLe cose peggiorarono ulteriormente con l'arrivo sul fronte africano dei carri di produzione americana, in particolare i Grant e Sherman, dotati di pezzi da 75 in grado di distruggere i carri M da distanze tali che il pezzo da 47 non poteva danneggiarli seriamente.\nLa durezza superficiale delle corazzature (espressa mediante la scala di Brinell) era compreso tra i 210 e i 245HB e poteva salire al massimo a 280HB nella piastra frontale ricurva dello scafo. A titolo di esempio, i carri tedeschi contemporanei avevano un valore doppio.\nLe corazzature erano inoltre connesse mediante chiodatura e non saldate, come nei carri armati esteri. La proposta di adottare la saldatura nei carri M avrebbe ridotto il peso a parit\u00e0 di risultato, ma rimase allo stadio di mera proposta. Inoltre le corazze spesso erano fragili (ossia con bassa resilienza) e tendevano a spaccarsi in caso di impatto con un proietto, anche se non c'era penetrazione. Questo a causa della scadente qualit\u00e0 degli acciai (in termini di elementi leganti e trattamenti termici, come sopra accennato). Poteva verificarsi il caso di acciaio inquinati dallo zolfo, elemento che pregiudica la resilienza degli acciai. Lo spessore massimo delle protezioni era scadente. Nell'M13 arrivava a 42\u00a0mm nella parte frontale della torretta e quello minimo a 14\u00a0mm nella parte inferiore dello scafo. Sui fianchi la blindatura era di 25\u00a0mm, ma l'enorme portello di accesso laterale sinistro era un punto particolarmente debole con soli 8\u00a0mm di corazzatura.\nUtilizzo operativo.\nNordafrica.\nNello scontro svoltosi presso El Mechili il 24 e 25 gennaio 1941, le unit\u00e0 italiane mostrarono combattivit\u00e0 e una certa efficienza; i nuovi carri medi furono discretamente efficaci contro i mezzi britannici e lo scontro termin\u00f2 con un sostanziale successo difensivo delle forze italiane. Le statistiche delle perdite divergono ampiamente, e mentre nelle fonti italiane si registrano almeno venticinque carri inglesi distrutti, le fonti britanniche rivendicano invece otto veicoli italiani a fronte di un carro incrociatore e sei carri leggeri perduti.\n\u00c8 comunque certo che dopo la battaglia di Mechili le forze corazzate inglesi interruppero i tentativi di superare lo sbarramento italiano e invece manovrarono (con l'aiuto della 7\u00aa Brigata corazzata) per aggirare e accerchiare la Brigata Corazzata Speciale del generale Babini. La manovra non riusc\u00ec perfettamente e le forze corazzate italiane poterono sfuggire ritirandosi verso nord-ovest in direzione del Gebel el-Achdar, tuttavia l'abbandono della posizione di Mechili sguarn\u00ec le retrovie delle truppe italiane in ritirata da Derna, e permise alle veloci unit\u00e0 motorizzate inglesi della \"Combe Force\" di lanciarsi in profondit\u00e0 nel deserto in direzione del Golfo della Sirte.\nEsemplari superstiti.\nSono attualmente conservati due esemplari dell'M13/40, entrambi in Nord America e nessuno dei due in condizioni di marcia:"}
{"id": "559225", "revid": "125417391", "url": "https://it.wikipedia.org/wiki?curid=559225", "title": "Dorothy Parker", "text": "Fu tra le pi\u00f9 argute e caustiche commentatrici dei fenomeni di costume americano dell'epoca, capace di fustigare con cinismo le debolezze i vizi e le virt\u00f9 della societ\u00e0 del XX secolo.\nBiografia.\nOrfana di madre fin dalla primissima infanzia, Dot crebbe nell'Upper West Side di New York. A dispetto della sua origine ebraica da parte di padre, e dell'estrazione protestante della sua matrigna, fu mandata al collegio cattolico del Santissimo Sacramento. A 9 anni perse la matrigna e nel 1912 mor\u00ec anche suo zio, Martin Rothschild, nell'affondamento del Titanic. Infine, perse anche il padre nel 1913. Nonostante il cognome, non v'era parentela alcuna con i famosi banchieri Rothschild e la stessa Dorothy ammise sempre di sentirsi a disagio nel portare un cognome ebraico in un periodo in cui persino l'America non era immune dall'antisemitismo. Talora, scherzando, sosteneva il matrimonio esserle servito unicamente per tenere il cognome Parker anche dopo il divorzio e, ogni volta che le veniva chiesto se ci fosse un signor Parker, lei rispondeva: \u00abUna volta c'era\u00bb.\nFino a 21 anni le sue principali entrate vennero dal lavoro di pianista in una scuola di danza, finch\u00e9, da poetessa autodidatta, si fece notare da \"Vanity Fair\", periodico al quale vendette un suo componimento. Alla fine del 1914 fu assunta da una testata dello stesso gruppo editoriale di \"Vanity Fair\", \"Vogue\", come assistente editoriale. Nel 1917 conobbe e spos\u00f2 Edwin Pond Parker II, un broker alla Borsa di New York, inviato subito dopo il matrimonio al fronte in Europa per la Grande Guerra.\nNel frattempo Dorothy si trasfer\u00ec a \"Vanity Fair\" come critico teatrale, all'inizio come rimpiazzo di P. G. Wodehouse: fu questo l'inizio della sua carriera. Conobbe Robert Benchley, del quale divenne amica intima, e Robert E. Sherwood. La compagnia inizi\u00f2 a pranzare all'h\u00f4tel Algonquin (un albergo sito in una traversa tra la Quinta e la Sesta Strada di Manhattan, famoso per essere il ritrovo di artisti vari, scrittori, intellettuali e giornalisti) insieme ad altri membri fondatori della cosiddetta \"Tavola rotonda dell'Algonquin\".\nAltri personaggi si aggiunsero nel tempo, come i giornalisti Franklin P. Adams, Alexander Woollcott (che ebbero una grossa parte nel far conoscere al grosso pubblico l'ironia di Dorothy), il compositore Deems Taylor (con cui la Parker ebbe anche una relazione) e Harold Ross.\nDot fu licenziata da \"Vanity Fair\" nel 1920 (provocando le dimissioni per solidariet\u00e0 di Benchley e Sherwood), e inizi\u00f2 a guadagnarsi da vivere come freelance; nel frattempo inizi\u00f2 la separazione dal marito e intrecci\u00f2 relazioni con il commediografo Charles McArthur e il giornalista Seward Collins. Quando Harold Ross fond\u00f2 il \"New Yorker\" nel 1925, Dot e Benchley furono considerati fin dall'inizio membri della redazione, anche se nei primi tempi il loro contributo fu minimo.\nDa quel punto in poi Dot divenne famosa per i suoi poemetti ferocemente umoristici; alcuni di essi erano spesso giocati sull'autoironia e sulla sistematica messa in ridicolo dei suoi (spesso fallimentari) affari di cuore, mentre altri sembravano fare l'elogio del suicidio (cosa che, peraltro, nel corso della sua vita tent\u00f2 non meno di tre volte), mai disgiunto da una buona dose di sarcasmo:\nQuesta frase venne recitata da Angelina Jolie nel film Ragazze interrotte, che contribu\u00ec a renderla famosa. Nella versione italiana subisce delle leggere modifiche. \nNonostante il successo, Dot non consider\u00f2 mai quelle composizioni tra i suoi lavori pi\u00f9 importanti. Nei successivi quindici anni uscirono sette volumetti di racconti e poesie, i primi sei raccolti in \"Collected Poetry\" (it. \"Poesie Raccolte\"): \"Enough Rope\", \"Sunset Gun\", \"Death and Taxes\", \"Laments for the Living\", \"After Such Pleasures\" e \"Not So Deep as a Well\"; il settimo fu \"Here Lies\" (it. \"Il mio mondo \u00e8 qui\").\nIl suo racconto pi\u00f9 famoso \u00e8, tuttavia, \"Big Blonde\" (1929), contenuto in \"After Such Pleasures\", pervaso di umorismo agrodolce e acuto non disgiunto da una vena malinconica.\nNel 1934 Dot spos\u00f2 Alan Campbell, un attore con ambizioni di sceneggiatore, supposto bisessuale grazie anche a voci alimentate da Dot stessa: la coppia si stabil\u00ec a Hollywood, dove guadagnava pi\u00f9 di cinquemila dollari la settimana, una cifra considerevole dato il clima della Grande depressione. Insieme a Robert Carson la coppia si guadagn\u00f2 una \"nomination\" al Premio Oscar per la sceneggiatura del film \"\u00c8 nata una stella\" (1937) di William A. Wellman. Dot e Campbell ebbero una movimentata storia d'amore: divorziati nel 1947, si risposarono nel 1950 e, tra alti e bassi, rimasero insieme e non si lasciarono fino alla morte di lui nel 1963.\nImpegnata politicamente, Dot non manc\u00f2 mai di mostrare le sue simpatie di sinistra, tanto che appoggi\u00f2 e patrocin\u00f2 la nascita della \"Lega antinazista\" a Hollywood. Pi\u00f9 tardi, nel 1950, in pieno maccartismo, queste attivit\u00e0 le avrebbero valso l'etichetta di \"comunista\" e la messa sotto inchiesta da parte dell'FBI per sospetta attivit\u00e0 antiamericana. Come conseguenza di ci\u00f2, fin\u00ec sulla \"lista nera\" di Hollywood.\nDal 1957 al 1962 Dot scrisse per \"Esquire\" recensioni librarie, sempre pi\u00f9 irregolari e bizzarre per via del suo alcolismo. Un infarto cardiaco nel 1967 pose fine alla sua vita.\nNel suo testamento Dorothy Parker lasci\u00f2 le sue propriet\u00e0 alla fondazione di Martin Luther King, del quale era simpatizzante. Alla morte di King avvenuta nel 1968 tali propriet\u00e0 andarono alla NAACP (\"National Association for the Advancement of Coloured People\", Associazione Nazionale per la Promozione della Gente di Colore), a sua volta erede designata dello stesso King.\nPer 21 anni nessuno reclam\u00f2 le ceneri di Dot, finch\u00e9 la NAACP costru\u00ec un giardino apposito nella sua sede di Baltimora allo scopo di custodirle. Il giardino reca una targa che recita:\nDorothy Parker ha notevolmente influenzato la cultura americana del suo periodo, e la sua eredit\u00e0 si sente ancora ai giorni nostri. A titolo d'esempio, il suo nome appare su una canzone di Prince (\"The Ballad of Dorothy Parker\") e nel 1994 usc\u00ec un film ispirato alla vita di Dot e dei suoi amici dell'Algonquin, \"Mrs. Parker e il circolo vizioso\" (\"Mrs. Parker and The Vicious Circle\", diretto da Alan Rudolph).\nNel 2006, la commediografa romana Valeria e Moretti e la regista francese Rachel Salik le hanno dedicato una brillante commedia \"Hotel Dorothy Parker\", andato in scena al Th\u00e9\u00e2tre les D\u00e9chargeurs, che \u00e8 rimasto in cartellone sei mesi. Protagoniste, sei attrici: Genevi\u00e8ve Mnich, Susanne Schmidt, Sylvie Jobert Yvette Caldas, Betty Bussmann E Gonzague Ph\u00e9lip."}
{"id": "559226", "revid": "399", "url": "https://it.wikipedia.org/wiki?curid=559226", "title": "Eccellenza Sicilia", "text": "L'Eccellenza Sicilia si divide in due gironi, composti solitamente su base geografica in base alla divisione est-ovest. Il numero di squadre \u00e8 variato in diverse occasioni, ma la maggior parte delle volte si \u00e8 attestato a 32 unit\u00e0, equamente divise tra i due gironi. La vincente di ogni girone viene promossa in Serie D. Un'altra squadra per ogni girone partecipa agli spareggi nazionali e pu\u00f2 cos\u00ec concorrere all'assegnazione di ulteriori 7 posti per la Serie D, dal 2000-2001 questa squadra viene individuata tramite play-off. All'anno precedente risale invece l'introduzione dei play-out per non retrocedere. Il numero di retrocessioni \u00e8 variato diverse volte negli anni. Dalla stagione 2011-2012 la disputa di play-off e play-out \u00e8 diventata eventuale, condizionata dall'entit\u00e0 dei distacchi in classifica.\nFormula.\nPer ogni girone, la prima classificata viene promossa direttamente in Serie D, dalla seconda alla quinta disputano gli eventuali play-off. L'ultima classificata retrocede direttamente in Promozione, mentre dalla dodicesima alla quindicesima disputano gli eventuali Play-out. Play-off e play-out si disputano soltanto se fra le due squadre ipoteticamente coinvolte ci sono meno di 10 punti di distacco. Se la seconda classificata ha almeno dieci punti di vantaggio sulla terza acceder\u00e0 direttamente alla fase nazionale degli spareggi.\nSquadre partecipanti.\nSono 175 le squadre ad aver partecipato ad almeno una delle 30 edizioni del campionato di Eccellenza in Sicilia. In grassetto quelle che partecipano all'edizione 2021-2022.\nLa pi\u00f9 lunga serie di partecipazioni consecutive, 14 tornei, \u00e8 detenuta a pari merito dal Salemi (dal 1991-1992 al 2004-2005), dall'Akragas (dal 1999-2000 al 2012-2013) e dalla Parmonval, quattordici partecipazioni a partire dal 2008-2009."}
{"id": "559231", "revid": "110157", "url": "https://it.wikipedia.org/wiki?curid=559231", "title": "Louis de Branges de Bourcia", "text": "Figlio di genitori statunitensi che vivevano a Parigi, con la madre e le sorelle si \u00e8 trasferito negli USA nel 1941, a causa della seconda guerra mondiale. Ha studiato al MIT e si \u00e8 laureato in matematica alla Cornell University. Attualmente vive negli USA, dove ricopre la cattedra di matematica \"Edward C. Elliott\" a Lafayette, presso la Purdue University. \n\u00c8 un personaggio alquanto singolare e controverso, famoso per aver risolto la congettura di Bieberbach nel 1984, nota da allora come \"teorema di de Branges\". Ha anche annunciato nel 2002 di aver risolto l'Ipotesi di Riemann, tuttavia la sua dimostrazione conteneva alcuni errori. Nel 2004 ha pubblicato una nuova proposta di dimostrazione, aggiornandola ripetutamente, ma basandosi comunque sullo stesso tipo di idee. In uno degli articoli pubblicati sul suo sito, dal titolo \"Apology for the Proof of the Riemann Hypothesis\", de Branges sostiene di aver dimostrato anche l'ipotesi di Riemann generalizzata per le funzioni L di Dirichlet e di Hecke.. Sebbene finora nessuno abbia verificato la correttezza della dimostrazione dopo le modifiche apportate, anche le nuove versioni vengono comunemente ritenute sbagliate in quanto gli argomenti utilizzati sono ritenuti inadeguati ad attaccare il problema."}
{"id": "559233", "revid": "172", "url": "https://it.wikipedia.org/wiki?curid=559233", "title": "Congettura di Bieberbach", "text": ""}
{"id": "559238", "revid": "1968485", "url": "https://it.wikipedia.org/wiki?curid=559238", "title": "Sammarinesi per la Libert\u00e0", "text": "Sammarinesi per la Libert\u00e0 \u00e8 stato un partito della Repubblica di San Marino.\nNato nel 2002 dopo essere fuoriuscito dal Partito Socialista Sammarinese, alle elezioni politiche del 2006, il movimento politico conquist\u00f2 solo 1 dei 60 seggi del Consiglio Grande e Generale, ottenendo 389 voti, pari al 1,86% delle preferenze totali.\nIl movimento era basato sugli ideali propri delle tradizioni laiche e riformiste europee, democratiche liberali e cattolico liberali. Pertanto, la propria azione politica era ispirata ai valori universali di libert\u00e0, giustizia e solidariet\u00e0 concretamente operando a difesa del primato della persona\nEra partito d'opposizione.\nMonica Bollini fu eletta rappresentante al Consiglio Grande e Generale, alle elezioni politiche del 2006.\nNel 2012 il partito si dissolse."}
{"id": "559239", "revid": "114746572", "url": "https://it.wikipedia.org/wiki?curid=559239", "title": "Bilanciere", "text": "Il bilanciere \u00e8 un attrezzo ampiamente utilizzato nelle palestre, nelle attivit\u00e0 come sollevamento pesi, powerlifting, culturismo.\nSi tratta di una barra di acciaio, di diversa lunghezza e peso in funzione dei modelli e della tipologia d'esercizio da effettuare, caricabile alle sue estremit\u00e0 da dischi di ghisa (pesi) e fissati mediante delle clip in ferro, utilizzata per esercitare una moltitudine di muscoli.\nMuscolatura interessata.\nAttraverso un corretto uso, un corretto bilanciamento dei pesi ed una corretta impugnatura, \u00e8 possibile sviluppare (in funzione della metodologia di utilizzo e della posizione adottata durante l'esercizio) i seguenti muscoli:\nLivelli di utilizzo.\nForte di quest'ampia gamma \u00e8 un attrezzo molto acquistato anche per un uso \"domestico\", cio\u00e8 molte persone che tengono alla propria forma fisica, ma senza andare in palestra, possiedono nella propria abitazione un bilanciere per l'allenamento.\nPer gli utenti pi\u00f9 esperti, il bilanciere risulta essere uno degli attrezzi pi\u00f9 utilizzati e pi\u00f9 apprezzati proprio per la sua versatilit\u00e0 nell'utilizzo e per l'ampia gamma di muscolatura che pu\u00f2 essere allenata.\nPer i principianti, invece, risulta essere piuttosto difficoltoso l'apprendimento delle posizioni corrette da assumere. Di conseguenza \u00e8 spesso richiesta l'assistenza di allenatori o comunque di personale esperto, al fine di insegnare le corrette posizioni e soprattutto il bilanciamento del corpo necessario al corretto utilizzo dell'attrezzo.\nVarianti.\nIl bilanciere comunemente conosciuto \u00e8 \"dritto\", ovvero una barra di acciaio retta da un apice all'altro. Pu\u00f2 presentare differenti lunghezze a seconda delle necessit\u00e0 di utilizzo. La pi\u00f9 comuni sono 150\u00a0cm, 180\u00a0cm e 220\u00a0cm. I bilancieri che possono essere usati in tutti gli esercizi (compresi squat, panca piana e sollevamenti olimpici) sono quelli di lunghezza superiore a 180\u00a0cm. Nelle gare di sollevamento pesi (sia di powerlifting che di weightlifting) i bilancieri utilizzati sono lunghi 220\u00a0cm ed hanno un peso di 20\u00a0kg. Anche il diametro dei bilancieri a livello dei manicotti dove si caricano i dischi pu\u00f2 variare: quelli da gara o destinati ad un utilizzo pi\u00f9 \"pesante\" o \"professionale\" presentano un diametro di 50\u00a0mm, mentre quelli destinati ad un utilizzo pi\u00f9 \"economico\" si trovano in diametri da 25, 28 o 30\u00a0mm (ai quali corrispondono i diametri dei dischi). i materiali utilizzati sono acciai di vario tipo e le caratteristiche possono differire a seconda del tipo di utilizzo. La maggior parte dei bilancieri sono di acciaio cromato. Tra i pi\u00f9 costosi bilancieri professionali si possono per\u00f2 trovare anche di acciaio brunito o addirittura acciaio inox. Allo stesso modo possono variare le caratteristiche di resistenza e di flessibilit\u00e0. Considerando i bilancieri da gara, quelli adatti alle gare di weightlifting sono caratterizzati da grande flessibilit\u00e0, quelli da powerlifting sono pi\u00f9 rigidi, per rispondere alle diverse caratteristiche richieste per i due differenti sport. Esistono bilancieri di altre forme, ad esempio il bilanciere \"sagomato\" (detto anche EZ). Quest'ultimo presenta differenti incurvature (spesso a 45\u00b0 rispetto al piano di carico dei pesi) nelle zone centrali della barra, al fine di assicurare un'impugnatura meno faticosa per determinate articolazioni (come i polsi) oppure per sviluppare determinate fasce muscolari non perfettamente esercitabili con il bilanciere \"dritto\". Ancora, sono presenti bilancieri di altre forme, come quello detto \"a scaletta\".\nEsistono anche bilancieri fissi, ovvero che presentano i dischi gi\u00e0 caricati e fissati sul bilanciere senza la possibilit\u00e0 di variare il carico, ma sono molto pi\u00f9 rari rispetto ai manubri fissi (la maggior parte dei bilancieri sono dunque componibili, pi\u00f9 che altro per la maggior variet\u00e0 di pesi che normalmente si utilizza sul bilanciere rispetto ai manubri). Il multipower consiste in un bilanciere che pu\u00f2 scorrere solo in verticale grazie a due guide poste ai lati, in questo caso il contributo dei muscoli stabilizzatori del movimento cala drasticamente assicurando una maggiore sicurezza ed un allenamento pi\u00f9 mirato al muscolo target. Essendo comunque movimenti pi\u00f9 controllati e \"snaturati\" hanno una minore efficacia in termini di sviluppo di forza e massa muscolare per cui sono sempre accompagnati da altri esercizi pi\u00f9 liberi."}
{"id": "559240", "revid": "1318658", "url": "https://it.wikipedia.org/wiki?curid=559240", "title": "Arrondissement di Chaumont", "text": "L\"arrondissement\" di Chaumont \u00e8 una suddivisione amministrativa francese, situata nel dipartimento dell'Alta Marna e nella regione del Grand Est.\nComposizione.\nL\"arrondissement\" di Chaumont raggruppa 160 comuni in 11 cantoni:"}
{"id": "559243", "revid": "5456", "url": "https://it.wikipedia.org/wiki?curid=559243", "title": "Radio papesse", "text": ""}
{"id": "559250", "revid": "466539", "url": "https://it.wikipedia.org/wiki?curid=559250", "title": "Amabili resti", "text": "Amabili resti (\"The Lovely Bones\") \u00e8 un romanzo della scrittrice statunitense Alice Sebold del 2002, vincitore del Premio Bram Stoker al romanzo d'esordio assegnato nel 2003.\nDall'opera nel 2009 \u00e8 stato tratto l'omonimo film diretto da Peter Jackson.\nTrama.\nSusie Salmon, una quattordicenne assassinata in seguito a uno stupro, racconta la sua storia e dall'aldil\u00e0, una specie di \"paradiso personale\" chiamato il Cielo, osserva gli avvenimenti successivi alla sua scomparsa: la sua famiglia traumatizzata dal dolore della perdita, il suo assassino e i suoi amici.\nSusie racconta di essere stata adescata dal signor Harvey, suo vicino di casa, condotta con l'inganno in un rifugio scavato in un campo di grano, stuprata e assassinata. Il suo corpo, dopo essere stato smembrato, \u00e8 stato rinchiuso in una cassaforte e gettato in una profonda fenditura nel terreno utilizzata come discarica. Susie osserva la sua famiglia rivolgersi alla polizia, sperare in un suo impossibile ritorno a casa, nonostante il ritrovamento di un suo gomito e di alcuni effetti personali siano il chiaro indizio della sua morte. Il padre della ragazza, Jack Salmon, sospetta immediatamente del vicino e lo denuncia alla polizia, ma l'astuto assassino, che ha gi\u00e0 ucciso molte altre volte, riesce ad allontanare da s\u00e9 le indagini e a concentrarle su un ragazzo del luogo, che tuttavia riesce a dimostrare subito la sua innocenza.\nLe grossolane indagini della polizia si rivolgono quindi all'adolescente Ray Singh, innamorato di Susie, con la quale aveva scambiato teneri baci. Anche questi sospetti si rivelano infondati e Jack, frustrato e ossessionato dall'approssimazione delle investigazioni che si sono ormai protratte per anni, convinto che il vicino stia per agire nuovamente, una notte nel campo di grano aggredisce un ragazzo credendolo l'assassino della figlia. Il giovane, in compagnia della ragazza con la quale aveva un appuntamento amoroso, si difende fracassando un ginocchio a Jack.\nLa polizia sospende le indagini e la madre di Susie, gi\u00e0 profondamente irrealizzata dal rapporto familiare e incapace di gestire la terribile perdita con razionalit\u00e0, dopo aver avuto un fugace rapporto con il poliziotto incaricato delle indagini, Len Fenerman, decide impulsivamente di abbandonare il marito e i due figli rimasti, Lindsay e Buckley. Lindsay decide di dare fiducia al padre e di cercare nella casa del vicino prove che confermino i suoi sospetti. Un pomeriggio si introduce nella casa del signor Harvey e fortunosamente ruba un disegno che rappresenta il rifugio scavato nel campo di grano nel quale Susie \u00e8 stata uccisa. La ragazza viene scoperta dall'assassino, ma riesce a fuggire senza essere presa e a denunciarlo: purtroppo per\u00f2 la scarsa solerzia della polizia permette al serial killer di sfuggirle e di dileguarsi.\nAbigail, questo il nome della madre di Susie, inizia una nuova vita lontano da casa; la ragazza, dal cielo, osserva la sorella pi\u00f9 piccola Lindsay, nel frattempo cresciuta, prendersi cura del padre e del fratellino pi\u00f9 giovane, Buckley, rinchiusosi in s\u00e9 stesso. Ray nel frattempo \u00e8 diventato un intimo amico di Ruth Connors, una compagna di scuola di Susie che la notte dell'omicidio si trovava nei pressi del campo di grano e che ha avuto un contatto telepatico con lo spirito della giovane. Il contatto con l'amica morta la rende particolarmente ricettiva nei confronti di manifestazioni paranormali. Susie nell'aldil\u00e0 incontra il nonno e viene raggiunta dal suo cane, Holiday, che una volta morto, si ricongiunge felice con la padroncina. La ragazza osserva il padre cercare di rinsaldare il resto della famiglia e la nonna materna, Lynn, trasferirsi a vivere con la sua famiglia. La donna, nonostante sia alcolista ed eccentrica, contribuisce efficacemente con la sua presenza a far riacquistare l'equilibrio al genero e ai due nipoti.\nSusie riesce un giorno a entrare nel corpo dell'amica Ruth, particolarmente ricettiva, e di avere un rapporto con Ray, coronando finalmente il sogno di molti anni prima quando ancora viva e adolescente, si era innamorata del ragazzo. Ray capisce di star facendo l'amore con Susie e ha modo cos\u00ec di salutare per sempre la ragazza; Ray e Ruth, dopo l'esperienza vissuta iniziano una storia sentimentale insieme. Jack \u00e8 colpito da un infarto durante un litigio con il figlio che gli rinfaccia che la sua ossessione per la figlia scomparsa lo ha distratto da lui e dalla sorella. Ricoverato in ospedale in pericolo di vita, Jack viene raggiunto dalla moglie che si riavvicina al marito e decide di tornare a vivere con lui e con i figli.\nDurante gli anni il serial killer ha continuato ad uccidere e a lasciare tracce di s\u00e9 in giro per gli Stati Uniti, tracce che la polizia non \u00e8 riuscita a utilizzare per arrestarlo. Durante un tentativo di aggressione ai danni di una giovane, Susie interviene facendo inciampare Harvey che precipita in un dirupo tra la neve rimanendo ucciso.\nTrasposizione cinematografica.\nDel romanzo \u00e8 stato realizzato un adattamento cinematografico \"Amabili resti\" (\"The Lovely Bones\"), diretto da Peter Jackson e interpretato da Saoirse Ronan, Mark Wahlberg, Rachel Weisz e Susan Sarandon. Stanley Tucci ha ricevuto una nomination agli Oscar 2010 per la sua interpretazione del serial killer. Il film \u00e8 stato distribuito negli Stati Uniti l'11 dicembre 2009 e in Italia il 12 febbraio 2010."}
{"id": "559253", "revid": "1046454", "url": "https://it.wikipedia.org/wiki?curid=559253", "title": "Eli Lilly", "text": "Durante la Guerra di secessione americana si arruol\u00f2 nella Union Army, inizialmente con il grado di capitano, fu successivamente promosso a maggiore e infine a colonnello, al comando del 9\u00ba Reggimento di Cavalleria dell'Indiana; catturato dalle forze sudiste nel settembre 1864, fu trattenuto come prigioniero di guerra fino al gennaio del 1865.\nDopo la guerra, gest\u00ec una piantagione di cotone nel Mississippi senza successo; fu quindi costretto a riprendere l'attivit\u00e0 di farmacista in numerose farmacie in Indiana e in Illinois per poi aprire la propria attivit\u00e0 di produzione di medicinali e di vendita all'ingrosso alle farmacie nel 1876 ad Indianapolis.\nL'attivit\u00e0 si rivel\u00f2 redditizia, grazie anche alle innovazioni apportate nella preparazione dei farmaci come l'introduzione delle capsule di gelatina o lo sviluppo di aromi alla frutta, oltre alla presenza di personale dedicato esclusivamente alla ricerca e allo sviluppo e l'impiego di numerose risorse nell'assicurazione qualit\u00e0, entrambi aspetti pionieristici per l'epoca.\nSfruttando i proventi derivanti dall'azienda, Lilly intraprese varie attivit\u00e0 filantropiche, lasciando nel 1890 la gestione della compagnia al figlio Josiah K. Lilly, Sr., per potercisi dedicare completamente: aiut\u00f2 la fondazione del Commercial Club, precursore della Camera di commercio di Indianapolis, divenne il maggiore sostenitore della sezione della Charity Organization Society dell'Indiana, fond\u00f2 l'ospedale pediatrico Eleanor Hospital. I contributi benefici continuarono anche dopo la sua morte, avvenuta nel 1898 a causa di un tumore: nel 1937 il figlio Josiah insieme ai nipoti Eli Jr. e Josiah Jr. fondarono la Lilly Endowment attiva ancora oggi.\nIl Colonnello Lilly era un convinto sostenitore della regolamentazione dell'industria farmaceutica a livello federale: molte riforme da lui suggerite furono convertite in leggi che contribuirono all'istituzione della Food and Drug Administration nel 1906. Fu un pioniere nella concezione del medicinale vendibile solo tramite presentazione di ricetta medica, aiutando cos\u00ec a sviluppare la pratica di consegnare medicinali pericolosi o inducenti dipendenza solamente a chi era stato precedentemente visitato.\nLa compagnia da lui fondata \u00e8 cresciuta fino a diventare una delle aziende farmaceutiche pi\u00f9 grandi ed influenti del mondo.\nGiovent\u00f9.\nFamiglia e adolescenza.\nEli Lilly, figlio di Gustavus ed Esther Lilly, nacque a Baltimora, nel Maryland l'otto luglio del 1838, primo di 11 figli. La famiglia, di origini svedesi, si spost\u00f2 nei Paesi Bassi prima che i bisnonni emigrassero nel Maryland nel 1789. Dopo poco tempo, la famiglia si trasfer\u00ec nel Kentucky, in una fattoria vicino a Warsaw nella Contea di Gallatin.\nNel 1852 la famiglia trasloc\u00f2 nuovamente a Greencastle, Indiana dove i genitori lo iscrissero alla Indiana Asbury University (in seguito conosciuta come DePauw University) che frequent\u00f2 dal 1852 al 1854, lavorando anche come apprendista stampatore presso la tipografia locale. L'ambiente famigliare era di religione metodista, con orientazioni proibizioniste e anti-schiavit\u00f9, inoltre inizialmente la famiglia era membro del Partito Democratico per poi avvicinarsi alle posizioni del Partito Repubblicano, negli anni precedenti alla Guerra Civile.\nLilly inizi\u00f2 ad interessarsi alla chimica durante l'adolescenza: quand'era sedicenne, nel 1854, durante una visita agli zii a Lafayette, ebbe occasione di assistere alla preparazione di medicinali presso il negozio da speziale Henry Lawrence's Good Samaritan Drug Store, dove intraprese il percorso di apprendistato di 4 anni per diventare chimico e farmacista; oltre ad imparare il mestiere, Lawrence gli insegn\u00f2 le basi per fondare e gestire una propria attivit\u00e0. Nel 1858, dopo aver ottenuto il certificato attestante il suo apprendistato, Lilly inizi\u00f2 a lavorare per la Israel Spencer and Sons, un rivenditore all'ingrosso e al dettaglio di medicinali, per poi trasferirsi ad Indianapolis presso la farmacia Perkins and Coons.\nLilly ritorn\u00f2 a Greencastle nel 1860 per lavorare nella farmacia locale di Jerome Allen e il 31 gennaio 1861 spos\u00f2 Emily Lemon, figlia di un commerciante locale. Il 18 novembre 1861 nacque il loro primo figlio Josiah Kirby, in seguito conosciuto come \"J. K.\", mentre Lilly prestava servizio nell'esercito nordista durante Guerra di Secessione.\nEt\u00e0 adulta.\nServizio militare durante la Guerra di Secessione.\nNel 1861, pochi mesi dopo l'inizio della Guerra Civile Americana, Lilly si arruol\u00f2 nell'esercito nordista, la Union Army, in particolare nel 21\u00b0 Indiana Infantry Regiment e prese servizio attivo il 26 luglio, con il grado di tenente, assegnatogli il 29 dello stesso mese. Il 3 agosto, il reggimento raggiunse Baltimora, dove rimase per diversi mesi; a dicembre si dimise per ritornare nell'Indiana e formare un'unit\u00e0 di artiglieria.\nAgli inizi del 1862 Lilly inizi\u00f2 un'attivit\u00e0 di reclutamento volontario coinvolgendo ex-compagni di scuola, amici, commercianti e contadini tramite poster, affissi sui muri di Indianapolis. La sua unit\u00e0, la 18th Battery Indiana Light Artillery, era conosciuta come la Batteria di Lilly ed era composta da 150 uomini e Lilly fu designato al suo comando come capitano. Il 18\u00b0 Indiana si radun\u00f2 presso Camp Morton ad Indianapolis il 6 agosto 1862, e dopo qualche tempo fu mandato a combattere sotto il comando del maggior generale William Rosecrans in Kentucky e nel Tennessee. L'unit\u00e0 di artiglieria di Lilly fu successivamente trasferita alla Lightning Brigade, un'unit\u00e0 di fanteria a cavallo al comando del Colonnello, in seguito generale, John T. Wilder il 16 dicembre 1862.\nLilly fu designato come ufficiale di comando dell'unit\u00e0 dall'agosto del 1862 fino all'inverno del 1863 quando il suo periodo di arruolamento di 3 anni giunse al termine; molti dei suoi artiglieri lo consideravano troppo giovane e di temperamento inadatto per il comando, tuttavia, malgrado la sua iniziale mancanza di esperienza, Lilly divenne un ufficiale di artiglieria competente: la sua batteria ricopr\u00ec ruoli fondamentali in alcune importanti scontri tra cui la Battaglia di Hoover's Gap nel giugno del 1863, nella Seconda battaglia di Chattanooga e nella Battaglia di Chickamauga nel settembre 1863.\nNel 1864, si arruol\u00f2 nuovamente nel 9\u00ba Cavalleria dell'Indiana (121\u00ba Reggimento Volontari dell'Indiana) e fu promosso a maggiore. Durante la Battaglia di Sulphur Creek Trestle in Alabama nel settembre 1864, fu catturato dalle truppe confederate al comando del maggior generale Forrest e trattenuto nel campo per prigionieri di guerra ad Enterprise nel Mississippi fino al suo rilascio per scambio nel gennaio 1865. Lilly fu promosso al grado di colonnello il 4 giugno del 1865 e rimase a Vicksburg, Mississippi, fino alla conclusione del conflitto. A riconoscimento del suo servizio, ottenne il brevetto di tenente colonnello e lasci\u00f2 definitivamente l'esercito, il 25 agosto 1865.\nIn et\u00e0 avanzata Lilly era solito raccontare delle storie di guerra, aiutandosi con un grande atlante dove aveva evidenziato ogni spostamento e indicato i luoghi delle battaglie a cui prese parte; il grado di colonnello divenne parte integrante della sua identit\u00e0, tanto che amici e parenti lo utilizzavano spesso come soprannome. Lilly ricopr\u00ec il ruolo di presidente della Grand Army of the Republic, un'associazione di veterani della Guerra Civile, nel 1893. Durante il suo mandato venne organizzato un evento che riusc\u00ec a radunare decine di migliaia di veterani, inclusi gli uomini della batteria di Lilly, ad Indianapolis per un raduno ed una grande parata.\nInizio dell'attivit\u00e0 imprenditoriale.\nDopo la guerra, Lilly rimase nel Sud e intraprese un'attivit\u00e0 imprenditoriale: insieme ad un socio in affari prese in affitto una piantagione di cotone di 1200 acri (circa 485 ettari) nel Mississippi. La famiglia di Lilly composta, oltre che da lui, dalla moglie Emily, la sorella Anna Wesley Lilly e il figlio Josiah lasciarono quindi Greencastle per trasferirsi. Poco dopo essersi insediati furono colpiti da una malattia trasmessa dalle zanzare, probabilmente malaria, all'epoca comune in quelle regioni e sebbene tutti guarirono in breve tempo, la moglie Emily mor\u00ec il 20 agosto 1866, incinta di otto mesi del secondogenito. Il decesso devast\u00f2 Lilly che decise di fare ritorno in Indiana. La piantagione cadde in rovina a causa della siccit\u00e0 compromettendo il raccolto e il socio di Lilly, scomparve con ci\u00f2 che rimaneva del capitale della societ\u00e0. Lilly fu quindi costretto a presentare istanza di fallimento nel 1868. Mentre il figlio Josiah fu affidato ai nonni a Greencastle, Lilly trov\u00f2 un impiego alla Harrison Daily and Company nel 1867, un'azienda di vendita all'ingrosso di farmaci per poter ripagare i debiti. Nel 1869 inizi\u00f2 a lavorare presso un'azienda analoga, la Patterson, Moore and Talbott, prima di trasferirsi in Illinois e iniziare una propria attivit\u00e0: insieme al socio James W. Binford, apr\u00ec la farmacia The Red Front, a Paris, nell'agosto del 1869.\nTre mesi dopo, il Colonnello Lilly spos\u00f2 Maria Cynthia Sloan che diede alla luce una figlia, Eleanor, nata il 25 gennaio 1871. Eleanor mor\u00ec di difterite all'et\u00e0 di 13 anni, Maria invece visse fino al 1932.\nSebbene la farmacia in Illinois si rivel\u00f2 alquanto redditizia, Lilly era pi\u00f9 interessato alla produzione dei medicinali piuttosto che alla loro vendita: abbandon\u00f2 quindi la societ\u00e0 con Binford nel 1873 e si trasfer\u00ec a Indianapolis dove apr\u00ec la propria officina di produzione farmaceutica il primo gennaio 1874, insieme a un nuovo socio, con il nome di Johnston and Lilly. Tre anni pi\u00f9 tardi, il 27 marzo 1876, Lilly sciolse la societ\u00e0: la sua quota ammontava a circa 400 $ di beni (macchinari e sostanze chimiche) e 1000 $ in contanti.\nDopo essersi rivolto per un impiego ad Augustus Keifer, un commerciante di medicinali all'ingrosso e amico di famiglia, quest'ultimo incoraggi\u00f2 Lilly a fondare la propria officina di produzione farmaceutica, sempre a Indianapolis, riuscendo a coinvolgere i proprietari di altre due rivenditori all'ingrosso nell'acquisto dei medicinali presso di lui.\nLa Eli Lilly and Company.\nIl 10 maggio 1876, Lilly apr\u00ec il suo laboratorio in un edificio in affitto al numero 15 di West Pearl Street, iniziando la produzione di medicinali. L'azienda aveva un capitale iniziale di 1400$ (corrispondenti a circa 31.000$ del 2015) e tre dipendenti: Albert Hall (capo miscelatore), Caroline Kruger (imbottigliatrice) e il figlio Josiah, all'epoca di 14 anni, che dovette lasciare la scuola per lavorare come apprendista. La prima grande innovazione introdotta da Lilly furono le capsule e le compresse rivestite di gelatina, le compresse rivestite di zucchero e l'utilizzo di nuovi aromi alla frutta che rendevano pi\u00f9 facile l'assunzione e la deglutizione dei medicinali. In seguito all'esperienza acquisita durante la guerra, Lilly impose la produzione di farmaci la cui efficacia era indiscutibile, a differenza dei rimedi dell'epoca pubblicizzati come miracolosi: uno dei primi preparati fu a base di chinino, usato per il trattamento della malaria.\nAlla fine del 1876, dopo soltanto sette mesi dall'apertura, le vendite raggiunsero i 4470$ (99 499$ del 2015) e nel 1879 ammontarono a 48 000$ (1 221 086 $ del 2015).Con il rapido aumento delle vendite, anche al di fuori dell'Indiana, nel 1878 Lilly assunse il fratello James come primo agente di vendita della compagnia. Anche altri membri della famiglia furono assunti nell'azienda in crescita come il cugino, Evan Lilly, addetto al reparto contabile. Nel 1881 Lilly fond\u00f2 formalmente la Eli Lilly and Company, formando un consiglio di amministrazione e rilasciando certificati azionari per i famigliari e i collaboratori pi\u00f9 stretti. Alla fine del decennio, il colonnello Lilly divenne uno dei maggiori uomini d'affari dell'area di Indianapolis, con un'azienda di oltre cento dipendenti e vendite annuali che ammontavano a 200 000 $ (5 276 296 $ del 2015). \nPer soddisfare le necessit\u00e0 di spazio sempre maggiori dovute alla crescita dell'impresa, Lilly acquist\u00f2 nuovi locali destinati alla ricerca e alla produzione: l'azienda rimase a Pearl Street dal 1876 al 1878 per poi spostarsi al 36 South Meridian; nel 1881 venne acquisito un complesso edilizio su McCarty e Alabama Street, a sud del centro di Indianapolis e l'intera azienda vi si trasfer\u00ec. Altre aziende si stabilirono nella zona creando in questo modo il maggior polo industriale e manifatturiero di Indianapolis.\nNei primi anni del 1880 venne anche lanciato il primo prodotto che riscosse un ampio successo in tutti gli Stati Uniti, il \"succus alterans\" (per il trattamento delle malattie veneree, reumatismi e disturbi cutanei) le cui vendite permisero alla compagnia di svilupparsi ulteriormente.\nConvinto che sarebbe stato utile che il figlio possedesse un'istruzione pi\u00f9 avanzata, Lilly nel 1880 mand\u00f2 Josiah al Philadelphia College of Pharmacy e, terminati gli studi due anni dopo, venne nominato sovrintendente del laboratorio di produzione. Nel 1890, il colonnello trasfer\u00ec la gestione dell'azienda al figlio, che la mantenne per 34 anni. La compagnia continu\u00f2 a crescere, nonostante le difficolt\u00e0 delle condizioni dell'economia degli anni intorno al 1890. Nel 1894, Lilly fece installare un impianto destinato solamente alla produzione di capsule, dove vennero introdotte numerose innovazioni tecniche, come la produzione automatizzata; ci\u00f2 permise di raggiungere la produzione annua di circa 10 milioni tra capsule e compresse.\nSebbene fossero presenti numerose altre piccole aziende farmaceutiche negli Stati Uniti, la Eli Lilly and Company riusc\u00ec a distinguersi grazie alla presenza di un reparto e di personale dedicato esclusivamente alla ricerca e allo sviluppo, apportando innovazioni nella produzione in scala industriale di medicinali e puntando molto sull'assicurazione della qualit\u00e0. All'inizio, Lilly era l'unico ricercatore ma, con il crescere della compagnia, venne istituito un laboratorio di ricerca per nuovi farmaci, dove lavoravano il chimico Ernest G. Eberhards e il botanico Walter H. Evans, dal 1886. Lilly insisteva sulla qualit\u00e0 e sull'efficacia dei medicinali prodotti oltre che sulla esatta composizione come dichiarato in etichetta per ogni singola dose. Essendo consapevole inoltre dei pericoli derivanti dalla dipendenza di certi farmaci, fu un pioniere nella concezione della vendita di medicinali solamente a coloro che prima erano stati sottoposti a visita medica.\nEt\u00e0 avanzata.\nQuando lasci\u00f2 la compagnia, intorno al 1890, Lilly era oramai un milionario impegnato in molte attivit\u00e0 benefiche e col passare degli anni, l'impegno filantropico crebbe ulteriormente, con donazioni economiche costanti ai gruppi di carit\u00e0 della citt\u00e0.\nAttivit\u00e0 filantropica.\nNel 1879, insieme ad altri 24 uomini d'affari, Lilly inizi\u00f2 la sponsorizzazione della Charity Organization Society e ben presto divenne il primo sostenitore della sezione dell'Indiana. La societ\u00e0 si un\u00ec con altre organizzazioni umanitarie per formare la Family Welfare Society di Indianapolis, predecessore della Family Service Association of Central Indiana e successivamente della United Way; l'associazione organizzava piccoli gruppi coordinati da una sezione centrale permettendo in questo modo una migliore e pi\u00f9 efficace assistenza ai bisognosi, identificando pi\u00f9 velocemente le situazioni dove operare.\nLilly era interessato particolarmente nella crescita economica di Indianapolis supportando economicamente le organizzazioni commerciali. Nel 1879 propose la creazione di una compagnia pubblica per soddisfare le necessit\u00e0 idriche della citt\u00e0, che port\u00f2 alla formazione della Indianapolis Water Company.\nNel 1890 Lilly e altre personalit\u00e0 cittadine fondarono il Commercial Club ed egli fu eletto come primo presidente. Il club, che sarebbe divenuto in seguito la Camera di Commercio di Indianapolis nel 1912, fu il mezzo che permise alla citt\u00e0 di raggiungere obiettivi come la pavimentazione di numerose strade, linee ferroviarie sopraelevate e un sistema fognario pi\u00f9 efficiente; le compagnie che fornivano questi servizi vennero create tramite investimenti pubblici e privati ed appartenevano di fatto ai cittadini che poco alla volta le acquistavano dagli investitori iniziali. Questo modello di sviluppo venne imitato in altre regioni dell'Indiana portando alla formazione di compagnie pubbliche per l'acqua e l'elettricit\u00e0. I membri del Commercial Club aiutarono inoltre alla creazione di parchi e monumenti, riuscendo ad attirare investimenti da parte di altri imprenditori e altre organizzazioni, dando inizio ad un circolo virtuoso per la crescita e l'espansione di Indianapolis.\nDopo che la corsa al gas inizi\u00f2 a prendere piede nello stato intorno al 1880, Lilly e gli altri membri del Commercial Club sostennero la creazione di una corporazione pubblica per l'estrazione del gas naturale dal terreno e convogliarlo dal Trenton Gas Field ad Indianapolis, per poterlo fornire ad imprese e abitazioni; il progetto port\u00f2 alla formazione della Consumer Gas Trust Company, chiamata cos\u00ec dallo stesso Lilly: la compagnia forniva un carburante a basso costo che rendeva la vita cittadina pi\u00f9 confortevole e inoltre permise la creazione di energia elettrica per il primo sistema di trasporto pubblico tranviario della citt\u00e0.\nDurante la crisi economica del 1893, Lilly cre\u00f2 una commissione per fornire cibo e un riparo ai bisognosi e fece una donazione di denaro e immobiliare alla Flower Mission di Indianapolis nel 1895; il risultato fu la costruzione dell'Eleanor Hospital, un ospedale pediatrico dedicato alla figlia morta anni prima: l'ospedale si prendeva cura dei bambini delle famiglie che non potevano permettersi un'assistenza medica. Venne chiuso nel 1909.\nGli amici di Lilly gli suggerirono numerose volte di intraprendere la strada politica, tentando di nominarlo esponente repubblicano per le elezioni a Governatore dell'Indiana del 1896, ma lui si rifiut\u00f2 di partecipare: all'impegno politico preferiva concentrarsi sulle organizzazioni filantropiche, sebbene sostenne pi\u00f9 volte (anche economicamente) le elezioni di candidati che appoggiavano le sue proposte. Quando l'ex governatore dell'Indiana Oliver P. Morton ebbe l'idea della costruzione di un memoriale per i veterani della Guerra Civile, Lilly inizi\u00f2 la raccolta fondi necessaria per quello che sarebbe divenuto l'Indiana State Soldiers' and Sailors' Monument, la cui costruzione inizi\u00f2 nel 1888 e termin\u00f2 nel 1901, tre anni dopo la morte del colonnello. All'interno del monumento, dal 1918, si trova un museo dedicato alla Guerra di Secessione, dedicato a Eli Lilly.\nLilly contrasse un tumore nel 1897 e mor\u00ec nella sua casa di Indianapolis il 6 giugno 1898; i funerali si tennero il giorno seguente e vi parteciparono migliaia di persone. Fu sepolto nel mausoleo di famiglia al Crown Hill Cemetery di Indianapolis.\nEredit\u00e0.\nIl figlio di Lilly, cos\u00ec come i due nipoti e l'intera compagnia, continuarono gli sforzi in campo benefico che il colonnello conduceva quand'era in vita; la Eli Lilly and Company ebbe un importante ruolo nella consegna di medicinali in seguito al catastrofico Terremoto di San Francisco del 1906 e nel 1937 venne istituita la Lilly Endowment, che divenne la pi\u00f9 grande associazione filantropica del pianeta in termini di donazioni nel 1998. Attualmente ancora attiva, figura stabilmente tra le prime dieci associazioni umanitarie a livello mondiale.\nL'azienda fondata da Lilly \u00e8 oggi una delle maggiori aziende farmaceutiche del mondo; sotto la gestione del figlio, Josiah e dei due nipoti, vennero introdotte numerose innovazioni, come lo sviluppo dell'insulina durante gli anni '20 del XX secolo, la produzione su scala industriale della penicillina durante gli anni '40 oltre alla produzione di massa di numerosi altri medicinali e nel 1952 vi fu un cambiamento nella gestione, divenendo una societ\u00e0 ad azionario diffuso; tra i medicinali pi\u00f9 conosciuti a brevetto Lilly rientrano l'Humulin, il Merthiolate e il Prozac e molti altri.\nSecondo Forbes, la Eli Lilly and Company si posiziona al 243\u00ba posto nella classifica delle pi\u00f9 grandi aziende a livello mondiale del 2016, con una stima di vendita di circa 20 miliardi di dollari e un valore di mercato di 86 miliardi (USD). Nell'Indiana \u00e8 la pi\u00f9 grande realt\u00e0 industriale.\nAlcuni tra i maggiori contributi di Lilly a livello industriale furono la standardizzazione della produzione dei farmaci, l'importanza della ricerca e sviluppo e l'attenzione nell'assicurazione della qualit\u00e0 dei medicinali prodotti; tali aspetti, pionieristici quando furono introdotti, sono oggi una pratica comune nell'industria farmaceutica. Le riforme etiche di Lilly comprendono la messa al bando dei medicinali reclamizzati come miracolosi, aiutando cos\u00ec uno sviluppo pi\u00f9 razionale e scientifico dei farmaci. Durante la sua vita, il colonnello si batt\u00e9 per una regolazione a livello federale del mondo farmaceutico, battaglia portata avanti dal figlio Josiah dopo la morte del padre ed alcune proposte fatte dal Colonnello vennero prese in considerazione quando fu istituita la Food and Drug Administration nel 1906."}
{"id": "559258", "revid": "438678", "url": "https://it.wikipedia.org/wiki?curid=559258", "title": "L'onorevole Angelina", "text": "L'onorevole Angelina \u00e8 un film del 1947 diretto da Luigi Zampa.\nTrama.\nNella borgata romana di Pietralata, Angelina vive, con la sua e con altre famiglie, in abitazioni fatiscenti fatte costruire, approfittando dei contributi statali del periodo fascista, dal Commendatore Garrone su un suo terreno a rischio di inondazione.\nCon le sue \"baccagliate\" Angelina diventa una paladina della povera gente. Combatte gli speculatori della borsa nera, riesce ad ottenere la distribuzione della pasta, la fornitura dell'acqua e lo spostamento del capolinea dell'autobus nel quartiere.\nA causa dell'alluvione gli abitanti della borgata si ritrovano senza casa e le donne, capeggiate da Angelina, decidono di occupare i nuovi fabbricati che il Commendator Garrone sta facendo costruire proprio nelle vicinanze. Il marito di Angelina, poliziotto, \u00e8 costretto ad arrestare la moglie, ma per fortuna il Commendator Garrone non sporge denuncia e anzi concede un nuovo alloggio ad Angelina e alla sua famiglia.\nLe altre donne del quartiere eleggono Angelina quale loro rappresentante e la vorrebbero come onorevole alla Camera dei Deputati. Angelina convince le sue compagne ad abbandonare i nuovi fabbricati, sicura che il Commendatore Garrone affitter\u00e0 a loro gli appartamenti una volta terminati i lavori.\nSi rende conto invece, durante una cena a casa del Commendatore, di essere stata ingannata e manipolata dal ricco imprenditore edile. Tornata nel quartiere viene contestata ed ingiuriata. Cerca ancora di occupare gli appartamenti e stavolta finisce in prigione. Ma il figlio del Commendatore, innamorato della figlia di Angelina convince il padre a rispettare i suoi impegni e gli abitanti del quartiere potranno finalmente avere i nuovi appartamenti.\nAngelina dichiara di voler rifiutare d'ora in poi ogni incarico politico e torna a fare la donna di casa vicino a suo marito e alla sua famiglia.\nAccoglienza.\nIl film raggiunse il quarto posto nella graduatoria degli incassi tra i film italiani della stagione 1947-48.\nIl film \u00e8 stato selezionato tra i 100 film italiani da salvare."}
{"id": "559262", "revid": "1318658", "url": "https://it.wikipedia.org/wiki?curid=559262", "title": "Arrondissement di Senlis", "text": "L\"arrondissement\" di Senlis \u00e8 un \"arrondissement\" dipartimentale della Francia situato nel dipartimento dell'Oise, nella regione dell'Alta Francia.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 133 comuni raggruppati in 10 cantoni:"}
{"id": "559264", "revid": "228587", "url": "https://it.wikipedia.org/wiki?curid=559264", "title": "Safety", "text": "Safety (\"sicurezza\" in inglese) pu\u00f2 riferirsi a:"}
{"id": "559269", "revid": "682087", "url": "https://it.wikipedia.org/wiki?curid=559269", "title": "3761 a.C.", "text": ""}
{"id": "559270", "revid": "411198", "url": "https://it.wikipedia.org/wiki?curid=559270", "title": "Pressoflessione", "text": "La pressoflessione \u00e8 una sollecitazione composta da compressione e flessione, ovvero generata da una forza assiale di compressione e da un momento flettente.\nPressoflessione semplice e deviata.\nLa pressoflessione semplice \u00e8 una sollecitazione generata da uno sforzo normale associato ad un momento flettente.\nLa pressoflessione deviata \u00e8 una sollecitazione generata da uno sforzo normale, associato ad una flessione deviata, cio\u00e8 derivante dalla somma di due componenti (momenti flettenti formula_1, formula_2).\nLa pressoflessione pu\u00f2 essere anche generata da uno sforzo normale eccentrico come nel tipico caso di un pilastro con carico non assiale.\nResistenza a pressoflessione.\nOccorre sottolineare che vi sono materiali resistenti a trazione, acciaio, calcestruzzo armato in modo idoneo, e viceversa materiali che resistono poco o nulla, come il terreno. In quest'ultimo caso \u00e8 sempre bene avere il centro di pressione all'interno del nocciolo centrale di inerzia.\nNel caso di pressoflessione semplice e materiale resistente a trazione, adottando le ipotesi di D.S.V. (mantenimento delle sezioni piane...) \u00e8 possibile calcolare la tensione che sollecita una generica fibra della sezione, a distanza y dall'asse x, utilizzando il P. S. E., sommando cio\u00e8 le singole tensioni derivanti dalle singole C.D.S.:\nformula_3\nOsservando la formula, oppure ragionando ad intuito con le grandezze coinvolte, si pu\u00f2 notare che:\nPressoflessione e relazioni tra asse neutro e nocciolo centrale d'inerzia in materiali reagenti a trazione.\nQuando un solido trave (generalmente prisma a sezione rettangolare) \u00e8 soggetto a sforzo normale eccentrico, il punto in cui \u00e8 applicato lo sforzo normale (centro di pressione) ha retta d'azione parallela ma non coincidente con l'asse baricentrico della trave. Il centro di pressione \u00e8 cio\u00e8 spostato rispetto al baricentro della sezione dei valori formula_11 che determinano l'eccentricit\u00e0. Ad esempio nel caso pi\u00f9 semplice di sforzo normale e flessione retta attorno all'asse x, risulta formula_12. Affrontando invece il caso pi\u00f9 generale di sforzo normale associato a flessione deviata, ci proponiamo di calcolare l'equazione dell'asse neutro; dette xc e yc le coordinate di applicazione della forza N, i momenti di tale forza rispetto agli assi x e y risultano essere: formula_13. La tensione che si creer\u00e0 sulla sezione sar\u00e0 data da: formula_14 formula_15\nSpesso l'equazione dell'asse neutro viene fornita in funzione del giratore di inerzia formula_16 formula_17\nL'asse neutro n sar\u00e0 quello per cui: formula_18 formula_19\nA piccoli valori dell ' eccentricit\u00e0 corrisponde una maggiore distanza dell'asse neutro dal baricentro. L'asse neutro risulta l'antipolare del centro di sollecitazione C. \u00c8 lecito asserire che l'asse neutro \u00e8 secante, tangente o esterno alla sezione a seconda che C sia disposto all'esterno, sul contorno o nell'interno del nocciolo centrale di inerzia. Nel 1\u00ba caso l'asse neutro taglia la sezione quindi questa risulta essere parte tesa e parte compressa. Nel 2\u00ba caso l'asse neutro \u00e8 tangente alla sezione: le tensioni hanno stesso segno e si annullano nel punto di contatto. Nel 3\u00ba caso l'asse neutro \u00e8 esterno alla sezione e le tensioni hanno ovunque lo stesso segno e non si annullano in nessun punto della sezione. Il disegno del nocciolo centrale di inerzia (figura piana con centro nel baricentro della sezione) si esegue per via analitica o grafica se si conosce l'ellisse centrale e se si seguono le propriet\u00e0 di antipolarit\u00e0 di inerzia: se la figura presenta un vertice, ad esso corrisponde un tratto rettilineo del nocciolo e, viceversa, se la figura presenta un tratto rettilineo, ad esso corrisponde un vertice del nocciolo. Si deduce quindi che il nocciolo \u00e8 sempre una figura convessa. Se la sezione \u00e8 poligonale, anche il nocciolo \u00e8 poligonale. Se la sezione e circolare anche il nocciolo sar\u00e0 circolare. I raggi di nocciolo sono dati da:\nformula_20\nDalla definizione di giratore segue: \nformula_21\nformula_22\nPer esempio in una sezione quadrata formula_23 il raggio di nocciolo vale:\nformula_24\nCalcolo tensioni in materiali non resistenti a trazione.\nPrendendo in considerazione una qualunque sezione rettangolare di dimensioni formula_25, omogenea e sottoposta a pressoflessione, analizziamo tre casi, a seconda del punto di applicazione della forza di compressione, quindi della sua eccentricit\u00e0. Il materiale ipotizzato ha una resistenza a trazione bassa (terreno, muratura, mattoni, pietre naturali, etc..); poich\u00e9 la rottura in questa tipologia di materiali \u00e8 di tipo fragile, \u00e8 preferibile non affidarsi alle loro capacit\u00e0 di resistere a trazione, introducendo l'ipotesi cautelativa che essi non resistono per nulla a sforzi di trazione. \u00c8 chiaro che la situazione ideale sarebbe ottenere l'intera sezione compressa (centro di pressione contenuto dentro il nocciolo centrale di inerzia); se il centro di pressione si trova al di fuori del nocciolo ma ancora all'interno della sezione, l'equilibrio \u00e8 ancora possibile ma deve essere garantito solo da tensioni di compressione. Di conseguenza la posizione dell'asse neutro non coincide con quella che avrebbe assunto nel caso in cui il materiale fosse stato in grado di sviluppare anche tensioni di trazione. La zona compressa ha estensione minore e nella rimanente parte di sezione si produrr\u00e0 un lieve distacco tra una faccia e l'altra. L'equilibrio \u00e8 invece impossibile se il centro di pressione cade al di fuori della sezione perch\u00e9 dovrebbe essere garantito da sole tensioni di trazione che il materiale non \u00e8, per ipotesi, in grado di sviluppare.\nIn piccola eccentricit\u00e0 valgono le ipotesi di D.S.V. Le sezioni si mantengono piane, ed \u00e8 possibile applicare il principio di sovrapposizione degli effetti. Ecco allora che la tensione sulla sezione rettangolare soggetta a pressoflessione pu\u00f2 essere calcolata come la somma della tensione dovuta a sforzo normale centrato con quella dovuta a flessione retta (Navier).\nper sezione rettangolare segue che:\nL'eccentricit\u00e0 risulta maggiore del raggio di nocciolo. Il centro di pressione non pu\u00f2 fuoriuscire dalla sezione, altrimenti non ci sarebbe pi\u00f9 equilibrio.\nformula_31\nPosso calcolare la distanza tra il centro di pressione e il bordo pi\u00f9 sollecitato a compressione: \nformula_32\nNon conosco a priori quanto vale l'area reagente, tantomeno la posizione dell'asse di separazione (l'asse neutro nel caso di materiali non resistenti a trazione); mi viene in aiuto per\u00f2 la geometria della sezione. Infatti io so che il diametro principale del nocciolo di una sezione rettangolare \u00e8 pari ad 1/3 del lato al quale \u00e8 parallelo. Allora questa area reagente formula_33 \u00e8 lunga formula_34. Poich\u00e9 le tensioni si annullano sull'asse di separazione, allora il centro di pressione C deve stare per forza sul bordo del nuovo nocciolo relativo all'area reagente, posizione in cui si sviluppa la formula_35. Quindi la distanza dell'asse di separazione dal bordo pi\u00f9 compresso sar\u00e0 formula_36.\nIn condizioni di equilibrio lo sforzo normale di compressione deve eguagliare la reazione dell'area resistente: \nformula_37\nma \nformula_38\neguagliando le forze segue che:\nformula_39\nformula_40\nEsempio.\nUna gru, installata in un cantiere edile, solleva all'estremit\u00e0 del suo braccio un carico di 500 kgf (kilogrammi-forza). La fune a cui \u00e8 appeso il carico, soggetta a trazione, provoca una flessione nel braccio a cui la fune \u00e8 appesa. \nIl braccio trasferisce la sollecitazione sotto forma di pressoflessione nella torre (traliccio verticale che pu\u00f2 ruotare attorno al proprio asse nel caso di gru con rotazione alla base, oppure rimane fisso nel caso di gru con rotazione alta, dove ruota solo il braccio).\nApprofondimenti.\nLa trattazione della pressoflessione \u00e8 studiata mediante l'ausilio della geometria delle masse ed in particolare con l'uso del n\u00f2cciolo centrale d'inerzia."}
{"id": "559272", "revid": "3732", "url": "https://it.wikipedia.org/wiki?curid=559272", "title": "Casal Borsetti", "text": "Casal Borsetti \u00e8 una frazione del comune di Ravenna, situata sul litorale, 15\u00a0km a Nord della citt\u00e0. \u00c8 il lido romagnolo pi\u00f9 settentrionale, oltre il quale c'\u00e8 il fiume Reno. Gli abitanti nella stagione invernale sono circa 800, mentre nella stagione estiva la cittadina si popola nei numerosi appartamenti affittabili e nell'area camper.\nStoria.\nAl tempo dell'unit\u00e0 d'Italia c'erano poche tracce di urbanizzazione e nessuno stabilimento balneare. L'unico edificio di una certa importanza era la postazione doganale che serviva da ristoro alle pattuglie sul litorale, denominato \"Casello speranza governativo\".\nNella seconda met\u00e0 del secolo XIX ottenne il posto di guardiano Giovanni Borsetti, originario di Goro, nato nel 1828. Sottobrigadiere doganale, Borsetti era impegnato come sentinella contro i contrabbandieri, ma non disdegnava di svolgere alcuni lavori manuali. Alla sua attivit\u00e0 principale affianc\u00f2 presto quella di ciabattino, giacch\u00e9 nella zona mancava una persona che riparasse calzature e stivali. Raggiunta l'et\u00e0 della pensione, Borsetti non ritorn\u00f2 al borgo natio, ma rimase nel posto, dov'era ormai un personaggio noto e stimato, sia dai pescatori che dagli abitanti della zona. Mor\u00ec nel 1906.\nNel 1917 l'amministrazione comunale di Ravenna decise di intitolare l'aggregato di case che si stava formando attorno al suo luogo di lavoro \"Casal Borsetti\". Nel primo dopoguerra il paese crebbe ulteriormente e cominci\u00f2 ad ospitare reduci di guerra rimasti senza tetto, braccianti e persone in cerca di un lavoro da tutta la Bassa Romagna. Un piccolo porto, rifugio per le barche, era gi\u00e0 stato costruito negli anni passati.\nNel secondo dopoguerra furono realizzate le prime strade asfaltate per collegare Casal Borsetti con i centri pi\u00f9 vicini. In primo luogo fu costruita una strada di collegamento con Porto Corsini (fino ad allora c'era soltanto uno stradello che tagliava la pineta da nord a sud). La strada fu inaugurata nel 1956 e serv\u00ec anche da collegamento con la nascente Marina Romea. \nLe vie di comunicazione fecero da volano per il decollo di Casal Borsetti come localit\u00e0 balneare. Da allora il turismo \u00e8 la prima attivit\u00e0 economica della localit\u00e0."}
{"id": "559277", "revid": "3732", "url": "https://it.wikipedia.org/wiki?curid=559277", "title": "Marina di Ravenna", "text": "Marina di Ravenna (\"Mar\u00e8na ad Rav\u00e8na\" in romagnolo) \u00e8 una localit\u00e0 balneare della Riviera Romagnola e frazione del comune di Ravenna. Situata a nord-est dal centro della citt\u00e0, \u00e8 il primo dei Lidi Sud, cio\u00e8 della serie di localit\u00e0 balneari situate a sud del canale Candiano, il canale che collega Ravenna con il mare Adriatico; tale serie prosegue con Punta Marina e termina con Lido di Savio. Amministrativamente fa parte della Circoscrizione del Mare.\nStoria.\nDalla fondazione fino agli anni venti la storia di Marina di Ravenna coincide con quella di Porto Corsini. \nAlla foce del canale Candiano, sulla sponda di levante, vi era un borgo di pescatori chiamato semplicemente \u00abMarina\u00bb. Dopo la fine della prima guerra mondiale il borgo di pescatori cominci\u00f2 a mostrare la propria vocazione turistica: nel 1926 sorse infatti l'Azienda di soggiorno e turismo. Allo scopo di dare impulso alla nascente attivit\u00e0 turistica, si decise di chiamare l'agglomerato urbano situato sul lato destro del canale \u00abMarina di Ravenna\u00bb. Il paese situato sul lato sinistro - all'epoca soprannominato popolarmente \"Abissinia\" - mantenne il nome di Porto Corsini. Nel 1929 fu inaugurata la locale stazione della Guardia di finanza del mare.\nNegli anni trenta venne fissato l'assetto urbanistico che persiste ancora oggi: l'asse principale, Via delle Nazioni, che corre lungo il litorale, e la piazza centrale, oggi intitolata a Dora Markus (personaggio che ha ispirato una poesia di Eugenio Montale). La frequentazione di villeggianti e turisti era pressoch\u00e9 assente: l'unica struttura ricettiva era la Colonia marina dell'Opera Nazionale Balilla, inaugurata nel 1934. Durante la seconda guerra mondiale Marina di Ravenna fu colpita da un bombardamento aereo che si protrasse dal 6 al 9 luglio 1944. Furono abbattuti il faro, la torre dell'acquedotto, la chiesa e diverse case. Venne affondato il pontile e gli impianti petroliferi annessi.\nNel secondo dopoguerra la ricostruzione fu rapida. Gi\u00e0 negli anni cinquanta furono avviate nuove edificazioni sul litorale. Nel 1961 fu costruita la strada che collega Marina di Ravenna con la Strada statale 309 Romea. Fino ad allora l'unica strada che da Ravenna portava a Marina era la via di alaggio a lato del Canale Candiano. Lo sviluppo economico raggiunse vette elevate grazie alla promozione della localit\u00e0, meta di un rinnovato movimento turistico. Oggi Marina di Ravenna rivaleggia con Milano Marittima (Cervia) nella gara per il primato tra le localit\u00e0 balneari del ravennate. Nel 1993 uno dei tanti stabilimenti balneari locali ha iniziato ad offrire ai bagnanti bevande a met\u00e0 prezzo nell'ora prima di cena: \u00e8 nata cos\u00ec la moda degli happy hour, che ha riscosso un successo tale da diventare l'appuntamento pi\u00f9 divertente della giornata e da aumentare di molto la notoriet\u00e0 di Marina di Ravenna. Il periodo tra la fine degli anni novanta e i primi anni Duemila fu il pi\u00f9 fortunato per la localit\u00e0 balneare.\nIl paese ha un impianto di arrampicata sportiva e un campo di tiro con l'arco. Molto importante \u00e8 il Museo Nazionale delle Attivit\u00e0 Subacquee istituito dalla Historical Diving Society Italia. Marina di Ravenna \u00e8 inoltre sede della Carnevali Yachts, una delle pi\u00f9 grandi aziende navali d'Italia, e delle societ\u00e0 di lavori subacquei che operano presso le piattaforme petrolifere dell'Adriatico. Il nucleo originario da cui si svilupp\u00f2 il centro abitato, denominato \"Fabbrica Vecchia e Marchesato\" \u00e8 in stato di abbandono e si sta studiando un progetto per poterlo recuperare.\nCultura.\nEventi.\n\u00abPremio Marina di Ravenna\u00bb: concorso di pittura estemporanea a tema libero fondato nel 1948 dallo scultore Walter Magnavacchi (all'epoca presidente del Sindacato Artisti), per offrire la possibilit\u00e0 ai pittori che non avevano accesso alle Biennali pi\u00f9 importanti di salire alla ribalta. Le prime edizioni si tennero a Cervia (1948-1954). Dal 1955 si svolge a Marina di Ravenna. Dal 2003 il premio \u00e8 gestito dall'Associazione Capit di Ravenna, presieduta da Pericle Stoppa. Superata la formula della pittura estemporanea, oggi \u00e8 una manifestazione ad invito. L'ultima edizione si \u00e8 tenuta nel 2016.\nInfrastrutture e trasporti.\nStrade.\nMarina di Ravenna \u00e8 il punto d'arrivo di un'importante via di comunicazione: la Strada Statale 67 \"Tosco-Romagnola\".\nPiste ciclabili.\nLa serie di piste ciclabili esistenti, in via di potenziamento, fanno parte del pi\u00f9 ampio progetto della Ciclovia Adriatica, il lunghissimo percorso ciclopedonale di \"BicItalia\" che metter\u00e0 in collegamento tutte le localit\u00e0 della costa adriatica e quindi asse cicloturistico tra il nord e il sud Italia. A Marina di Ravenna \u00e8 previsto il passaggio anche del ramo n. 5 di BicItalia: la Ciclovia Romea."}
{"id": "559281", "revid": "767487", "url": "https://it.wikipedia.org/wiki?curid=559281", "title": "Shane MacGowan", "text": "\u00c8 cantante e l'autore della maggior parte delle canzoni dei Pogues.\nBiografia.\nShane MacGowan nacque il giorno di Natale del 1957 in Inghilterra, da genitori irlandesi provenienti da Puckhaun, vicino Nenagh, nella Contea di Tipperary. La madre \u00e8 una cantante e ballerina di musica tradizionale irlandese, mentre il padre lavorava per la diocesi. Shane visse in una fattoria irlandese fino all'et\u00e0 di sei anni, quando la famiglia si trasfer\u00ec a Londra. Nel 1976 Shane assistette a un concerto dei Sex Pistols a Londra ed inizi\u00f2 a far parte del movimento punk. In quel periodo form\u00f2 il suo primo gruppo, i The Nipple Erectors (pi\u00f9 tardi accorciato in The Nips) che si fecero conoscere a Londra come gruppo di supporto dei Clash e dei Jam.\nNel 1981 conobbe Spider Stacy e Jem Finer e insieme decisero di formare il prototipo di quello che pi\u00f9 avanti saranno i Pogues. Prima di chiamarsi Pogues, passando per diversi cambi di formazione, il gruppo si chiam\u00f2 inizialmente Millwall Chainsaw, poi The New Republicans e infine Pogue Mahone. Tale nome (storpiatura dell'espressione gaelica \"p\u00f3g mo th\u00f3in\" che significa \"baciami il sedere\") venne censurato e da qui nacque il nome definitivo del gruppo. Shane rimane nei Pogues fino al novembre 1991, quando ufficialmente viene licenziato a causa dei problemi di alcol e dei continui ritardi alle prove e ai concerti.\nDopo alcune collaborazioni, nel 1992 forma il gruppo dei Popes. Recentemente ha lasciato i Popes, che continuano per\u00f2 a pubblicare album, per rientrare nei Pogues con cui effettua reunion annuali. Shane ha scritto memorabili canzoni tra le quali \"Fairytale of New York\" definita una delle pi\u00f9 belle canzoni di Natale di sempre.\nComportamenti autodistruttivi.\nShane \u00e8 noto per la sua dipendenza dall'alcol che ha pesantemente minato il suo fisico. Nel 2006, dopo una notte di bevute in Irlanda, si ferm\u00f2 per urinare, inciamp\u00f2 e cadde contro un muro, distruggendo i pochi denti rimasti.\nShane ha avuto inoltre problemi con l'eroina, culminati in un arresto. A farlo incarcerare, per cercare di metterlo in riga, fu la sua collega e amica Sin\u00e9ad O'Connor. Sinead disse: \u00ab\u00c8 un angelo vicino alla fine che ha bisogno di aiuto. \u00c8 andato troppo lontano, ha raggiunto lo stadio in cui fisicamente non riesce a fermarsi per smettere di bere, si \u00e8 provocato troppi danni\u00bb."}
{"id": "559286", "revid": "37401", "url": "https://it.wikipedia.org/wiki?curid=559286", "title": "WWOOF", "text": "World-Wide Opportunities on Organic Farms (WWOOF Opportunit\u00e0 globali nelle fattorie biologiche) \u00e8 un'organizzazione che mette in contatto le fattorie biologiche con chi voglia, viaggiando, fare esperienza di vita rurale. Lo scambio \u00e8 orizzontale: fanno parte dell'esperienza i momenti di attivit\u00e0 e i momenti di convivialit\u00e0. L'apprendimento di tecniche agricole o di una lingua diversa dalla propria, lo scambio di cultura gastronomica o di competenze sono alla base della relazione: la condivisione del vitto e dell'alloggio sono elemento essenziale della relazione fra soci ma non vengono considerati pagamento di una prestazione. Ci\u00f2 permette a persone che vivono realt\u00e0 urbane o hanno vissuto in campagna nel proprio paese di toccare con mano l'esperienze di vita e la scelta dell'agricoltura biologica nel proprio paese o all'estero.\nStoria.\nL'associazione WWOOF nasce in Inghilterra nel 1971, da un'idea di Sue Coppard che, essendosi trasferita a Londra, sentiva la mancanza della vita in campagna. Pens\u00f2 allora di mettere in contatto, con un annuncio su di un giornale, le persone come lei che volevano vivere l'esperienza della campagna solo nei fine settimana, e le fattorie biologiche che avevano bisogno d'aiuto.\nL'immediato successo dell'iniziativa ha portato all'esigenza di creare un'organizzazione che fosse in grado di gestire il rapporto viaggiatori-fattorie con efficienza e regole certe.\nL'affermarsi del World Wide Web alla fine degli anni novanta, porta un'espansione mondiale del WWOOF, che si avvantaggia immediatamente delle possibilit\u00e0 offerte dalla rete che rende gestibile una grande quantit\u00e0 di fattorie sparse in una nazione, permettendo un'associazione di intenti tra persone che non si sono mai viste fra loro.\nDal modello inglese il WWOOF si \u00e8 diffuso in tutto il mondo, inglobando a seconda dello stato un gran numero di aziende agricole.\nAttualmente, il progetto prevede anche altri ambienti di tipo rurale non per forza classificabili come \"fattorie biologiche\"; come per esempio gli Ecovillaggi. \u00c8 quindi, per forza di cose, anche entrato a far parte del circuito di rete di ospitalit\u00e0, il che significa che per esempio molti iscritti a uno di questi, il Servas solo per citarne uno, sono anche iscritti ai Wwoof.\nOrganizzazione.\nLa forma giuridica dei vari WWOOF nazionali varia molto a seconda della cultura e la legislazione locale. Pur mantenendo gli scopi culturali e di promozione di un modello alternativo di vita, le varie organizzazioni WWOOF si sono date forme giuridiche differenti: mentre il WWOOF Inghilterra \u00e8 un'azienda no profit, il WWOOF Italia \u00e8 un'associazione di promozione sociale.\nLe fattorie che vogliono fare parte del WWOOF ne fanno richiesta all'organizzazione nazionale, se esiste, oppure si rivolgono alla Lista dei Paesi Indipendenti (\"Independents List\") gestita da FoWO, la Federazione Internazionale delle Organizzazioni Wwoof. \nSe rispondono ai requisiti richiesti, vengono inserite nella lista delle fattorie associate di quel WWOOF. Chi \u00e8 interessato ad offrire il proprio aiuto volontario richiede, in cambio di una modesta somma che in alcuni casi copre anche il costo di un'assicurazione, la lista delle fattorie e la tessera di socio. Sceglie le fattorie da contattare e si mette d'accordo con loro per visitarle. La durata della permanenza \u00e8 decisa fra il viaggiatore e la fattoria ospitante e pu\u00f2 variare da pochi giorni fino ad un mese o addirittura a periodi pi\u00f9 lunghi di un anno o pi\u00f9\nUna caratteristica peculiare del WWOOF \u00e8 l'estrema variet\u00e0 delle situazioni e delle persone coinvolte, i viaggiatori (WWOOFers) sono in genere giovani studenti, ma non mancano adulti che cercano esperienze per iniziare a vivere in campagna, pensionati, coppie con bambini. Le fattorie variano: dalla grande azienda biologica; l'agriturismo; l'azienda biologica a conduzione familiare; alla casa in campagna con l'orto biologico, esperienze di totale autosufficienza; ecovillaggi; e cos\u00ec via.\nAl 2006, le seguenti nazioni hanno la propria organizzazione WWOOF e pubblicano la propria lista, le fattorie presenti in altri paesi possono essere trovate nella lista Indipendenti presente sia nel WWOOF Independents sia nel WWOOF Australia."}
{"id": "559287", "revid": "117617353", "url": "https://it.wikipedia.org/wiki?curid=559287", "title": "Campionati asiatici di pallacanestro maschile", "text": "I campionati asiatici maschili di pallacanestro FIBA sono una competizione sportiva continentale a cadenza biennale organizzata dalla FIBA Asia, la federazione asiatica della pallacanestro.\nNel 2017 la competizione si \u00e8 unita ai campionati oceaniani e ha preso il nome di FIBA Asia Cup.\nPrima della riforma dei calendari FIBA entrata in vigore dal 2017 era di solito valevole per la qualificazione ai giochi olimpici e ai mondiali maschili di pallacanestro.\nIl primo campionato asiatico di pallacanestro si tenne nel 1960, e da allora sono state disputate 29 edizioni, 16 delle quali vinte dalla .\nLa prossima edizione si svolger\u00e0 nel 2021.\nMedagliere per nazioni.\n\"Dati aggiornati all'edizione 2017\""}
{"id": "559292", "revid": "1610933", "url": "https://it.wikipedia.org/wiki?curid=559292", "title": "Frosone", "text": ""}
{"id": "559295", "revid": "84217", "url": "https://it.wikipedia.org/wiki?curid=559295", "title": "Capodacqua (Arquata del Tronto)", "text": "Capodacqua \u00e8 una frazione del comune di Arquata del Tronto in provincia di Ascoli Piceno, nella regione Marche, ed appartiene all'ente territoriale della Comunit\u00e0 montana del Tronto.\nGeografia fisica.\nIl centro urbano sorge ad un'altitudine di 880 m s.l.m. agli estremi confini della Regione Marche. Il suo comprensorio confina con l'Umbria, provincia di Perugia, e con il Lazio, provincia di Rieti, dista dal suo comune, Arquata del Tronto, circa 8\u00a0km. Il suo territorio si trova all'interno del Parco Nazionale dei Monti Sibillini. Il paese \u00e8 attraversato dal tracciato del Sentiero europeo E1.\nOrigine del nome.\nL'attribuzione del significato di questo toponimo si ottiene dalla scomposizione del nome stesso, ossia dalle parole: \"capo dell'acqua\". Acqua riferita alla sorgente che sgorga copiosissima nei pressi del paese ed alimenta, con il suo contributo, l'acquedotto: \u00ab\"Sorgenti Pescara d'Arquata\"\u00bb dall'anno 1955. \nStoria.\nLe sue origini si perdono nelle leggende. Era uno dei borghi al confine tra lo Stato Pontificio ed il Regno di Napoli, guerreggiava sovente con Norcia per il possesso di terre di montagna, allora unica risorsa per il sostentamento degli abitanti.\nNell'anno 1255 il paese di Capodacqua era annoverato tra i possedimenti di Arquata nell'atto, redatto il 7 agosto, con cui la citt\u00e0 di Norcia ha ceduto al Governo di Ascoli la Rocca insieme ai paesi di Accumoli, Sommati, Tufo, Roccasalli e Terre Summatine. \nGiuseppe Fabiani ricorda che, nel corso del XV secolo, a Capodacqua vi era una delle \u00ab\"case ospitaliere\"\u00bb comprese nel territorio del distretto di Ascoli e dislocate lungo il tratto della Salaria e delle sue derivazioni che attraversavano la montagna. Queste case, ubicate sul tracciato della consolare romana, all'epoca molto frequentata, probabilmente non erano dei veri e propri ospedali, ma ospizi dedicati all'accoglienza, dove i pellegrini ed i viandanti potevano fermarsi a riposare ed avere un pasto. \nNel 1429 papa Martino V aveva concesso Arquata ed i suoi territori in vicariato a Norcia.\nDurante il corso del XV secolo Arquata del Tronto e la sua competenza territoriale, quindi anche Capodacqua, furono partecipi alle lotte tra nursini e ascolani che si contendevano il possesso del Comune. Rimase legata a Norcia fino al 1554 quando, con le nomine papali dei castellani fin\u00ec ogni autonomia locale.\nTra il 1580 ed il 1581, il vescovo ascolano Nicol\u00f2 Aragona, si rec\u00f2 in visita pastorale in questo borgo. Dalla relazione si apprende che nel paese era gi\u00e0 stata istituita la Confraternita del Corpus Domini. \nNel 1809, a causa dell'invasione dei Francesi, la prefettura di Norcia decadde ed Arquata fu sottoposta a Spoleto, allora capoluogo del Dipartimento del Trasimeno. Arquata ebbe una guarnigione permanente e divenne il terzo fortilizio del Dipartimento con le Rocche di Perugia e Spoleto.\nA seguito della caduta di Napoleone, il governo Pontificio della restaurazione, tolse Arquata all'Umbria, e quindi anche Capodacqua, e le accorp\u00f2 alla Delegazione apostolica di Ascoli partecipando alla giurisdizione pretoriale nel 1832.\nNel 2016 il paese \u00e8 stato prima danneggiato pesantemente dal terremoto 6.0 (un morto) del 24/08/16 e poi distrutto completamente dal 6.5 del 30/10/16, senza vittime per fortuna perch\u00e9 il paese era gi\u00e0 stato evacuato dopo il primo terremoto.\nMonumenti e luoghi d'interesse.\nArchitetture religiose.\nL'Oratorio della Madonna del Sole.\nAll'interno del tessuto urbano del piccolo centro di Capodacqua si trova l'oratorio, a pianta ottagonale, dedicato alla Madonna del Sole. L'edificio religioso, incluso dall'anno 1902 nell'elenco dei Monumenti nazionali italiani, \u00e8 stato considerato come un'opera attribuibile all'artista Cola dell'Amatrice. L'interno risulta riccamente affrescato ed \u00e8 stato costruito per desiderio degli abitanti nell'anno 1528.\nLa sua facciata \u00e8 arricchita da un rosone centrale, posto al di sopra dell'ingresso principale, sul prospetto vi sono inoltre iscrizioni e stilizzazioni del sole e della luna sui un conci di pietra posti tra l'archivolto del portale ad arco ed al di sotto dell'oculo circoscritto da una doppia ghiera. In questo bassorilievo il sole \u00e8 rappresentato mediante due cerchi concentrici, al di fuori del cerchio esterno dipartono i raggi. Reca al centro l'iscrizione del cristogramma\"IHS\" ed una piccola Croce posta sopra alla lettera H.\nIl sole simboleggia l'eternit\u00e0 di Dio, mentre la luna \u00e8 espressione della provvisoriet\u00e0 della vita umana. Le fasi lunari posso leggersi come la nascita e l'evoluzione della vita fino alla morte.\nNella scelta di edificare il tempietto a base ottagonale si riconosce la volont\u00e0 di attribuire un valore simbolico all'edificio, come scrive Furio Cappelli: \"l'ottagono, figura mediatrice tra il quadrato, la Terra, ed il cerchio, il cielo raffigura la salvezza che la Vergine, tramite suo Figlio, assicura al popolo dei credenti.\"\nDi particolare interesse storico \u00e8 il quadro che si trova sulla parete, al di sopra dell'altare maggiore, intitolato alla \"Madonna tra le nuvole\" che illustra un miracolo avvenuto durante una diatriba tra gli abitanti di Capodacqua ed alcuni cittadini di Norcia durante il periodo medievale. Il motivo del contendere pare fosse l'uso dei pascoli della montagna e per evitare uno scontro sanguinoso entrambe le parti si accordarono di smettere il combattimento al primo caduto. In quel momento si lev\u00f2 una fittissima nebbia che non permise di vedere alcunch\u00e9 ai norcini, mentre agli abitanti di Capodacqua si mostr\u00f2, all'interno della nuvola, la figura della Madonna del Carmelo. Un abitante di Capodacqua uccise un norcino per porre fine alla lite e per ristabilire la demarcazione dei confini.\nNell'aula liturgica del tempietto ci sono, inoltre, gli affreschi del Cinquecento, attribuiti a diversi a artisti. Il pi\u00f9 noto ritrae \"L'Assunzione della Beata Vergine\" di stile rinascimentale.\nSul campanile a vela, la campana reca incisa la data 1558.\nArchitetture civili.\nMulini ad acqua.\nNel paese di Capodacqua, nell'anno 1893, esistevano due mulini ad acqua, entrambi situati presso il Fosso di Capodacqua. \nCinematografia.\nNell'anno 1968, il paese fu scelto da Pietro Germi, per girare alcune scene del film Serafino che ebbe come protagonisti Adriano Celentano ed Ottavia Piccolo. Anche alcuni abitanti di Capodacqua parteciparono come comparse."}
{"id": "559299", "revid": "827882", "url": "https://it.wikipedia.org/wiki?curid=559299", "title": "Patriarca (ebraismo)", "text": "I patriarchi ( \"avot\" o \"abot\", singolare \"Ab\" o aramaico: \u05d0\u05d1\u05d0, \"Abba\") della Bibbia, quando definiti in senso stretto, sono Abramo, suo figlio Isacco e il figlio di Isacco, Giacobbe, chiamato anche Israele, capostipite degli Israeliti. Questi tre personaggi vengono chiamati collettivamente i patriarchi dell'Ebraismo ed il periodo in cui vissero \u00e8 noto come \"et\u00e0 patriarcale\". Hanno un ruolo importante nelle Scritture ebraiche durante e dopo i rispettivi periodi della loro esistenza. Vengono usati come indicatori significativi nella rivelazione divina e nell'Alleanza, e continuano ad avere ruoli importanti nelle religioni abramitiche. Pi\u00f9 in generale, il termine \"patriarchi\" pu\u00f2 essere utilizzato per riferirsi a venti figure ataviche tra Abramo e Adamo. I primi dieci di questi sono chiamati i patriarchi antidiluviani, perch\u00e9 vennero prima del Diluvio. Ebraismo e Islam sostengono che i patriarchi e le loro mogli primarie \u2013 Sara (moglie di Abramo), Rebecca (moglie di Isacco), Lia e Rachele (le mogli di Giacobbe) \u2013 (note come le matriarche), sono seppellite a Macpela, un sito considerato sacro da ebrei, musulmani e cristiani.\nLongevit\u00e0 dei patriarchi.\nCaratteristica particolare di questi personaggi \u00e8 la longevit\u00e0. Il record \u00e8 detenuto da Matusalemme, morto a ben 969 anni; per questo motivo la sua longevit\u00e0 \u00e8 diventata proverbiale.\n\u00c8 difficile dare una spiegazione di questa longevit\u00e0. Si possono sottolineare alcune caratteristiche:\nElenchi dei Patriarchi.\nSecondo il libro della Genesi i Patriarchi possono essere divisi in tre gruppi. Negli elenchi seguenti sono riportati in parentesi l'anno di nascita e di morte contando a partire dalla data della creazione. Si osservi che le crono-genealogie dei patriarchi contenute nella bibbia ebraica sono diverse da quelle che compaiono nelle traduzioni pi\u00f9 antiche, come quella antica in greco, la Septuaginta.\nPatriarchi antidiluviani.\nSono quelli che coprono il periodo che va dalla creazione del mondo fino al Diluvio universale.\nIl loro elenco \u00e8 presentato in Genesi :\nIl Diluvio universale avvenne nell'anno 1656 della creazione, quando No\u00e8 aveva seicento anni (Genesi ).\nLe et\u00e0 qui fornite causano problemi di cronologia ai biblisti, come mostra la seguente citazione:\nLegenda dei codici a colore:\nTavola delle Nazioni.\nMolte delle trib\u00f9 che vivevano nel Medio Oriente, tra il periodo di Abramo e quello di Cristo, hanno una connessione genealogica ai Patriarchi o ai loro discendenti. L'elenco che segue, tratto dal Libro della Genesi, fornisce i dettagli di tale genealogia:\nSi noti che secondo questa genealogia, quando nacque Abramo erano ancora vivi tutti i suoi antenati fino a No\u00e8 incluso; Sem, Selach ed Eber addirittura gli sopravvissero.\nLe dodici trib\u00f9 di Israele includono dieci dei figli di Giacobbe, (esclusi Levi e Giuseppe) e i due figli di Giuseppe.\nImportanza religiosa.\nChiesa Cattolica.\nSecondo la Genealogia di Ges\u00f9, oggi oggetto di discussione fra i biblisti, San Giuseppe \u00e8 l'ultimo discendente di Davide in linea diretta, venendo ad essere l'ultimo patriarca biblico e l'unico patriarca vivente al tempo del Nuovo Testamento.\nIl padre putativo di Ges\u00f9 Cristo \u00e8 venerato e pregato come \"patrono e protettore della Chiesa Cattolica\", qualit\u00e0 che si pu\u00f2 (ma non necessariamente) collegare a quella di patriarca, nel senso di una forma di paternit\u00e0 spirituale, non procreativa.\nAl titolo di \"San Giuseppe Patriarca\" sono tuttora consacrate alcune chiese cattoliche nel mondo: Nard\u00f2 (Lecce), \"Saint Joseph the Patriarch Parish Church\" (Aguilar, nelle Filippine), \"Saint Joseph the Patriarch Church\" (San Jose, nelle Filippine).\nIl figlio di Giacobbe \u00e8 anche chiamato \"Giuseppe d'Egitto\" , forse per distinguerlo dall'altro Giuseppe, entrambi legati dal tema del sogno divino premonitore:\nIl legame coi patriarchi dell'Antico Testamento \u00e8 posto in relazione all'attuazione delle profezie messianiche, e a \"il Dio d'Abraamo, il Dio d'Isacco e il Dio di Giacobbe\" ricordato da Ges\u00f9 Cristo nei Vangeli sinottici (Luca 20:37; Marco 12.26; Matteo 22:32).\nIslam.\nMolti profeti antico-testamentari sono riconosciuti tali anche dall'islam: da Adamo (Adam) a No\u00e8 (N\u016b\u1e25), proseguendo poi con Abramo (Ibrahim), considerato il padre morale dei Profeti dell'Islam. Da lui infatti sarebbero discesi tutti i profeti successivi, attraverso Ismaele (Ism\u0101\u02bf\u012bl), fino a Maometto.\nMatriarche del popolo di Israele.\nLe Matriarche sono le mogli dei Patriarchi biblici, come segue:"}
{"id": "559300", "revid": "1543377", "url": "https://it.wikipedia.org/wiki?curid=559300", "title": "Equazioni di Jefimenko", "text": "In elettromagnetismo, le equazioni di Jefimenko descrivono il comportamento del campo elettrico e del campo magnetico in funzione di sorgenti arbitrarie dipendenti dal tempo. Le equazioni, dovute a Oleg D. Jefimenko, sono pertanto soluzione delle equazioni di Maxwell per una distribuzione assegnata di cariche e correnti al tempo ritardato, e permettono di generalizzare la legge di Coulomb e la legge di Biot-Savart.\nLe equazioni.\nLe equazioni di Jefimenko forniscono il campo elettrico ed il campo magnetico prodotti da una generica distribuzione di carica formula_1 o corrente elettrica formula_2 dipendente dal tempo, ed hanno la seguente forma:\nI potenziali sono soluzione delle equazioni di Maxwell, e pertanto sostituendo la loro espressione nella definizione del potenziale elettromagnetico stesso:\ned utilizzando la relazione:\nsi possono ottenere le equazioni di Jefimenko rimpiazzando formula_6 ed formula_7 con i campi formula_8 e formula_9."}
{"id": "559301", "revid": "767487", "url": "https://it.wikipedia.org/wiki?curid=559301", "title": "Winger (gruppo musicale)", "text": "I Winger sono un supergruppo heavy metal newyorkese formatosi nel 1987. Il gruppo venne formato da Kip Winger, ai tempi noto come bassista di Alice Cooper. Il suo stile presenta una singolare commistione di hair metal e progressive metal.\nStoria.\nI Winger nacquero da un'idea del bassista/cantante di Alice Cooper Kip Winger e del tastierista Paul Taylor, nel periodo in cui entrambi erano impegnati nel tour del disco di Cooper chiamato \"Constrictor\". Kip conobbe il chitarrista Reb Beach durante qualche sessione in studio e cominciarono a lavorare insieme. Il trio arruol\u00f2 infine il batterista Rod Morgenstein, spostatosi a New York. Morgenstein aveva militato in precedenza nel progetto jazz rock di Steve Morse chiamato Dixie Dregs prima di raggiungere i tedeschi Zeno per qualche data live.\nPresentandosi inizialmente con il nome di \"Sahara\", il quartetto decise di cambiare titolo con l'avvento della pubblicazione del debut album \"Winger\" nel 1988, pare su suggerimento di Alice Cooper, dopo aver ottenuto un contratto con la \"major\" Atlantic Records. Questo primo lavoro omonimo venne prodotto di Beau Hill e registrato agli Atlantic Studios di New York. Hill aveva gi\u00e0 collaborato con Kip nei tardi anni settanta producendo le sue demo ai tempi in cui entrambi risiedevano a Denver, Colorado e Beau era membro di una band chiamata Airborne.\nVenne inclusa nel disco anche la reinterpretazione di Jimi Hendrix \"Purple Haze\" che vedeva la partecipazione straordinaria di Dweezil Zappa (figlio di Frank). Alcune versioni del disco includevano inoltre la traccia bonus \"\"Higher and Higher\". Il disco omonimo raggiunse la posizione n\u00b0 21 nelle classifiche statunitensi grazie ai singoli \"Seventeen\" e \"Headed for a Heartbreak\"\", ottenendo il platino negli States e l'oro in Giappone e Canada.\nIn questo primo periodo i Winger parteciparono a diversi tour negli States al fianco di Ozzy Osbourne, Scorpions, King's X, Cinderella e BulletBoys. I tour continuarono per oltre un anno supportando altre note band del calibro di Bad Company, Bon Jovi, Poison, Skid Row e Tesla.\nAllo stesso tempo Reb Beach partecip\u00f2 come ospite a qualche demo della band Trik Blue.\nIl secondo disco dei Winger dal titolo di \"In the Heart of the Young\", entr\u00f2 pi\u00f9 facilmente nelle classifiche statunitensi. Prodotto nuovamente da Beau Hill, il disco venne registrato agli Enterprise Studios ed era pi\u00f9 orientato verso l'AOR. Le vendite vennero incrementate dal singolo di successo \"Miles Away\", un brano all'epoca adottato come inno non ufficiale della Guerra del Golfo. Anche questo secondo lavoro venne premiato con il platino negli Stati Uniti e l'oro in Giappone.\nGrazie al grande successo ottenuto, i Winger vennero nominati per gli American Music Awards come \"Best New Heavy Metal Band\" nel 1990.\nI relativi tour videro la band in compagnia di Scorpions, ZZ Top, Kiss, Extreme e Slaughter. Ma \u00e8 proprio durante i tour che la band assiste alla dipartita di Taylor, sostituito pi\u00f9 tardi con John Roth. Nel 1991 il gruppo partecipa alla colonna sonora del film \"Un mitico viaggio\" (titolo originale \"Bill &amp; Ted's Bogus Journey\") con il brano inedito \"Battle Stations\".\nIl terzo album, \"Pull\" venne pubblicato nel 1993 in piena epoca grunge, e come tale non venne particolarmente considerato. Nel tentativo di rimanere al passo coi tempi, le sonorit\u00e0 di quest'album vedevano un cambio di rotta verso linee musicali pi\u00f9 pesanti. Tuttavia a causa del mancato successo il gruppo si sciolse nel 1994.\nDopo lo scioglimento.\nKip Winger si ritir\u00f2 a Santa Fe, Nuovo Messico e fond\u00f2 una sua casa discografica. Egli dar\u00e0 vita alla carriera solista debuttando con il disco \"This Conversation Seems Like A Dream\" nel 1996. Seguirono i dischi \"Made by Hand\" (1998) e \"Songs From the Ocean Floor\" (2000).\nReb Beach pubblicher\u00e0 nel 1993 un disco solista intitolato \"The Fusion Demos\".\nMorgenstein torn\u00f2 nella formazione dei Dixie Dregs e nel 1997 pubblic\u00f2 un disco sotto il nome di \"Rudes Morgenstein Project\".\nMorgenstein registr\u00f2 materiale con i Dixie Dregs, Jazz is Dead oltre che per Kip Winger, Platypus e Jelly Jam (con membri dei Dream Theater e King's X). Divenne anche professore di percussioni al Berklee College of Music di Boston dal 1997.\nBeach e Taylor si riunirono ancora una volta nella formazione di Alice Cooper in occasione di alcuni tour nel 1997. Pi\u00f9 precisamente Beach militer\u00e0 nella band di Alice Cooper dal 1996 al 98.\nSuccessivamente il chitarrista fond\u00f2 un progetto chiamato \"Reb Beach Trio\" attivo nei club di Pittsburgh. Nel 1997 invece raggiunger\u00e0 i Dokken apparendo nel loro disco \"Erase the Slate\" nel 1999 e nel live album \"Live from the Sun\" nel 2000.\nJohn Roth suon\u00f2 con Kip Winger nel 1998 nel tour di supporto ai dischi \"This Conversation Seems Like A Dream\" e \"Made by Hand\". Egli registr\u00f2 anche il disco di Kip Winger \"Songs From the Ocean Floor\" (2000). Pubblicher\u00e0 poco dopo il suo debutto solista e incider\u00e0 del materiale con la sua band chiamata The Lost Boys.\nPaul Taylor contribu\u00ec alla composizione di diversi brani del disco solista di Steve Perry (Journey) \"For The Love Of Strange Medicine\" (1995). Taylor inoltre partecip\u00f2 a numerosi tour con Steve Perry, Alice Cooper (tra il 1996-97), Tommy Shaw (Styx, Damn Yankees) nel 1998, e John Waite (ex Bad English) nel 1999.\nReunion.\nLe prime voci sulla riunione dei Winger cominciarono ad emergere nel 2000, nel periodo in cui Reb Beach abbandon\u00f2 i Dokken, pubblicando il secondo disco solista intitolato \"Masquerade\" nel 2001. Nell'ottobre 2001 viene pubblicata la compilation \"The Very Best of Winger\" che includer\u00e0 anche la traccia inedita \"\"On the Inside\". Altre due tracce irrealizzate dei Winger, \"Without Warning\" e \"Written in the Wind\"\", verranno reinterpretate dalla melodic metal band italiana Khymera nel loro debut album omonimo. Nel 2003 Beach entrer\u00e0 a far parte della formazione degli Whitesnake di David Coverdale.\nDurante il 2005 il trio Kip Winger, Reb Beach e Rod Morgenstein venne aggiornato con l'aggiunta del tastierista dei turchi Xcarnation Cenk Eroglu.\nNel maggio 2006 Kip Winger, Reb Beach, Paul Taylor e Rod Morgenstein si riunirono ufficialmente sotto il nome di Winger. Firmando per l'etichetta italiana Frontiers Records, il gruppo pubblic\u00f2 il quarto album in studio, al quale partecip\u00f2 anche l'ex membro dei Winger John Roth, con Cenk Eroglu alle tastiere. Nell'ottobre 2006, viene quindi pubblicato dopo tredici anni il quarto album intitolato \"IV\", il quale riabbracciava in chiave moderna le sonorit\u00e0 dei primi dischi del gruppo. Nel 2007 il gruppo registr\u00f2 il suo primo album dal vivo \"Live\". Quello stesso anno Kip Winger e Rod Morgenstein apparirono nel disco solista di Jordan Rudess, tastierista dei Dream Theater, intitolato \"The Road Home\". L'intera band partecipa inoltre ad una compilation natalizia intitolata \"Monster Ballads Christmas\" con il brano \"\"Happy Christmas (War Is Over)\", assieme a molte altre hair metal band tra cui Skid Row, Twisted Sister, Danger Danger, Dokken, Stryper e molti altri.\nIl 16 ottobre 2009 i Winger pubblicano il quinto disco in studio intitolato \"Karma\", distribuito sempre dalla italiana Frontiers. Nel frattempo John Roth entr\u00f2 come chitarrista nei Giant, con i quali ha inciso l'album \"Promised Land\" pubblicato nel 2010.\nI Winger ritornano con il sesto disco \"Better Days Comin\"' il 23 aprile 2014, che si rivela tra i lavori pi\u00f9 apprezzati pubblicati dopo la reunion.\nCritiche.\nI Winger vennero costantemente messi in ridicolo dal cartone animato di MTV \"Beavis and Butt-Head\" durante la met\u00e0 degli anni novanta. Nel programma il vicino di casa dei due protagonisti, chiamato Stewart Stevenson, tentava sempre di essere da loro accettato ma era in realt\u00e0 deriso dai due. Il ragazzo indossava sempre una maglietta proprio con il logo dei Winger, in opposizione alle t-shirt dei pi\u00f9 duri Metallica e AC/DC indossate dai due protagonisti. Quindi, oltre a deridere il ragazzo, criticavano gli stessi Winger. Nel documentario \"Taint of Greatness: Part 2\", Kip Winger racconta ad MTV che questo fatto non lo divertiva affatto e che caus\u00f2 loro una notevole perdita di popolarit\u00e0. Attorno allo stesso periodo, nel video \"Nothing Else Matters\" dei Metallica, si nota che il batterista Lars Ulrich lancia una freccetta su un poster di Kip Winger. A tal riguardo, Winger dichiara:\nIl gruppo viene inoltre scherzosamente citato all'interno della traccia \"All in the Family\" dei Korn, in cui Fred Durst dichiara ironicamente che i Winger sono la band preferita di Jonathan Davis, durante l'ironica gara di insulti tra i due.\nClassifiche.\nSecondo Billboard.\nAlbum\nSingoli"}
{"id": "559302", "revid": "767487", "url": "https://it.wikipedia.org/wiki?curid=559302", "title": "Acquiescenza", "text": "Con il termine acquiescenza si indicano determinati effetti che l' ordinamento giuridico ricollega a certi comportamenti umani, incompatibili con la volont\u00e0 di avvalersi del sistema di impugnazioni previsto in ordine ad atti, provvedimenti o decisioni giurisdizionali.L'istituto \u00e8 noto da tempo nella prassi giudiziaria, in quanto \u00e8 frequentemente invocato per paralizzare l'azione del ricorrente e farla dichiarare inammissibile.\nSotto il profilo del diritto comparato, all'acquiescenza pu\u00f2 essere assimilato il concetto di estoppel che, per\u00f2, \u00e8 legato all'idea di preclusione.\nSotto il profilo del diritto interno, sin dagli inizi del secolo scorso sono state elaborate diverse teorie, civilistiche ed amministrativistiche, per spiegare il meccanismo dell'acquiescenza in termini dapprima processuali e poi sostanziali.\nIn diritto internazionale.\nL'acquiescenza, in diritto internazionale, \u00e8, secondo la definizione data dalla Camera della Corte internazionale di giustizia nella sentenza del 12 ottobre 1984 riguardo alla \"delimitazione della frontiera marittima nella regione del golfo del Maine\", \"un riconoscimento tacito manifestato da un comportamento unilaterale che l'altra parte pu\u00f2 interpretare come un consenso\".\nNel settore civilistico.\nI comportamenti che implicano acquiescenza possono verificarsi in tutti i settori della vita giuridica, trattandosi appunto di condotte passive o remissive (quando non approvative e di accettazione) nei confronti di manifestazioni di volont\u00e0 altrui.\nNel settore civilistico, si pensi ad esempio al comportamento del lavoratore che compila il modello inviatogli per la previdenza integrativa: in presenza di una tale condotta, la giurisprudenza della Corte di cassazione ha ravvisato acquiescenza, e dunque volont\u00e0 di accettare gli effetti della lettera di licenziamento, respingendo il ricorso presentato in seguito dal lavoratore contro l'atto di licenziamento stesso.\nSi pensi altres\u00ec alla condotta del contravventore che faccia richiesta di pagare ratealmente la sanzione pecuniaria al fine di ottenere il dissequestro di un'autovettura: anche in tal caso, la giurisprudenza ha ravvisato un comportamento acquiescente, incompatibile con la volont\u00e0 di reagire contro l'ordinanza-ingiunzione mediante impugnazione, e dunque ha respinto il ricorso del soggetto avverso questo atto irrogativo di sanzione.\nNel campo processual-civilistico, l'acquiescenza \u00e8 disciplinata positivamente dall'art. 329 del Codice di procedura civile, il quale dispone che: \u00abSalvi i casi di cui ai nn. 1, 2, 3 e 6 dell'art. 395, l'acquiescenza risultante da accettazione espressa o da atti incompatibili con la volont\u00e0 di avvalersi delle impugnazioni ammesse dalla legge ne esclude la proponibilit\u00e0.\nL'impugnazione parziale importa acquiescenza alle parti della sentenza non impugnate\u00bb.\nLa valutazione del comportamento della parte come acquiescenza tacita, inoltre, essendo \"apprezzamento di fatto\", \u00e8 funzione del giudice di merito, e, adeguatamente motivata, \u00e8 insindacabile in sede di legittimit\u00e0.\nL'acquiescenza ha carattere di irreversibilit\u00e0 esclusi i casi in cui \u00e8 ammessa l'impugnazione tardiva; in tal caso sar\u00e0 permesso procedere ad un'impugnazione incidentale ma, gli effetti della stessa, saranno relativi esclusivamente all'impugnante principale e non alle, eventuali, altre parti in giudizio.\nNel diritto amministrativo.\nNel settore pubblicistico, mancano norme specifiche positive che dispongano una regolamentazione dell'acquiescenza. Pertanto, la giurisprudenza ha ricostruito il fenomeno comportamentale, distinguendo l'acquiescenza nel processo giurisdizionale dall'acquiescenza all'atto amministrativo; tratto comune ad entrambe le figure \u00e8 l'efficacia equipollente alla mancata impugnazione.\nNel silenzio della legge, dottrina e giurisprudenza hanno cercato una soluzione alle difficolt\u00e0 di inquadramento sistematico dell'acquiescenza, che senz'altro provoca effetti processuali (l'inammissibilit\u00e0 del ricorso) ma presenta anche implicazioni di diritto sostanziale.\nNell'applicazione pratica, comunque, si fa ricorso all'acquiescenza in tutti i casi in cui, nel comportamento del ricorrente, siano rinvenibili elementi che si pongano in contraddizione, o comunque in rapporto di non coerenza con la proposizione del gravame.\nPeraltro l'acquiescenza \u00e8 ravvisabile, secondo il costante insegnamento giurisprudenziale, solamente nel caso in cui ci si trovi in presenza di atti o comportamenti univoci, posti liberamente in essere dal destinatario dell'atto, tali da dimostrare la chiara ed inconfutabile volont\u00e0 dello stesso di accettarne gli effetti e l'operativit\u00e0.\nL'acquiescenza pu\u00f2 venire prestata esplicitamente.\nPer la giurisprudenza amministrativa, non ogni comportamento adesivo equivale ad acquiescenza, ma solo quello caratterizzato dai seguenti requisiti:\nL'acquiescenza (rilevabile anche d'ufficio) \u00e8 un comportamento assai simile alla rinuncia che determina l'inammissibilit\u00e0 del ricorso giurisdizionale, se si sia verificata prima della proposizione dell'atto introduttivo del giudizio amministrativo, ovvero la sua improcedibilit\u00e0 nel caso in cui si sia verificata successivamente all'instaurazione della causa.\nCon riferimento specifico ai contratti ad evidenza pubblica si \u00e8, in particolare, osservato come la partecipazione alla procedura di gara non configuri, di per s\u00e9, acquiescenza alle clausole del bando, le quali, anzi, possono essere impugnate solo dopo avere concretamente dimostrato la volont\u00e0 di partecipare alla procedura selettiva.\nNel diritto tributario.\nIn materia tributaria l'acquiescenza \u00e8 definita come l'accettazione da parte del contribuente di un atto dell'Amministrazione finanziaria, al fine di ottenere la riduzione a 1/3 (riduzione modificata con la legge di stabilit\u00e0 n. 220/10, precedentemente era pari ad 1/4) delle sanzioni amministrative indicate nell'avviso di accertamento. Un'ulteriore riduzione delle sanzioni \u00e8 prevista se l'avviso di accertamento non \u00e8 stato preceduto da \u201cinvito al contraddittorio\u201d. In tal caso si pu\u00f2 fruire della riduzione ad 1/6.\nQuesto istituto \u00e8 stato incentivato dal legislatore allo scopo di ridurre il numero di ricorsi alle Commissioni tributarie, e incassare pi\u00f9 celermente gli introiti delle sanzioni, facendo sorgere in capo al contribuente stesso l'interesse a evitare il rischio connesso all'apertura di una causa.\n\u00c8 possibile avvalersi dell'acquiescenza alle seguenti condizioni:\nGli importi dovuti all'erario con l'utilizzo di questo istituto possono essere pagati a mezzo di:\nDifferenze tra decadenza, acquiescenza e rinuncia.\nL'acquiescenza, la rinuncia e la decadenza per decorso del termine hanno effetti preclusivi perch\u00e9 negano la possibilit\u00e0 di ricorrere al giudice e comportano una pronuncia di inammissibilit\u00e0 analoga a quella che deve essere emanata in caso di assenza di una delle condizioni dell'azione.\nIn particolare l'acquiescenza \u00e8 l'accettazione spontanea e volontaria da parte di chi potrebbe impugnare l'atto, delle conseguenze dell'atto stesso e, quindi, della situazione (favorevole o sfavorevole che sia) da esso determinata.\nLa rinuncia \u00e8 l'atto volontario e successivo alla lesione della situazione giuridica protetta, con il quale il soggetto (titolare del potere di azione) manifesta una volont\u00e0 contraria alla proposizione del ricorso, ovvero, successivamente alla impugnativa, dichiara di desistervi.\nLa decadenza opera, invece, per decorso dei termini previsti per proporre l'impugnazione\nRapporti tra acquiescenza e risarcimento del danno.\nLo spirare del termine di decadenza per l'impugnazione non \u00e8 sempre frutto di comportamento negligente o acquiescente del privato, il quale potrebbe ad esempio aver confidato incolpevolmente in promesse o rassicurazioni, poi disattese dalla P.A.. E analoghe considerazioni valgono per le ipotesi in cui l'interesse legittimo venga leso da un comportamento materiale o silente della P.A., che non si traduca in attivit\u00e0 provvedimentale. Nonch\u00e9 nelle ipotesi in cui la P.A., compulsata dalle istanze giurisdizionali, agisca in autotutela, revocando o modificando il provvedimento.\nE siccome il rapporto nascente dal \"contatto amministrativo\" ha natura bilaterale, questi obblighi di protezione gravano anche sul privato che partecipa al procedimento: secondo una parte della dottrina, integra, comportamento contrario agli obblighi di diligenza e buona fede quello del privato che, dopo aver manifestato (espressamente o tacitamente) la propria acquiescenza al provvedimento, pretenda poi di agire in giudizio per il risarcimento del danno patito.\nPer la giurisprudenza, invece, l'acquiescenza al provvedimento non necessariamente implica la rinuncia ad ottenere il risarcimento del danno. Purch\u00e9, per\u00f2, omessa impugnazione e richiesta risarcitoria non tradiscano un comportamento contraddittorio e speculativo del ricorrente.\nIn altri termini, occorre che l'acquiescenza denoti l'accettazione completa delle conseguenze arrecate dal provvedimento; e che sia frutto di una libera e consapevole scelta del ricorrente, e non, invece, dell'inidoneit\u00e0 dell'annullamento stesso ad eliminare le conseguenze dannose subite. Ma in tale ultima ipotesi appare alquanto dubbio che possa correttamente parlarsi di acquiescenza, posto che il comportamento inerte del privato \u00e8 tutt'altro che oggetto di libera valutazione."}
{"id": "559304", "revid": "767487", "url": "https://it.wikipedia.org/wiki?curid=559304", "title": "Grande inondazione del 1889", "text": "La grande inondazione del 1889, o disastro dell'inondazione di Johnstown, occorse in Pennsylvania USA il 31 maggio 1889. Fu il risultato del cedimento della diga di South Fork situata 23\u00a0km a monte della citt\u00e0 di Johnstown a seguito di intense piogge cadute a partire dalla giornata precedente. Vennero rilasciate in totale 20 milioni di tonnellate di acqua. La conseguente inondazione caus\u00f2 la morte di 2209 persone e danni per 17 milioni di dollari.\nLa diga di South Fork e gli eventi.\nLa diga, in terra e pietrame, sul corso del fiume Little Conemaugh, alta 23 m e lunga, al coronamento, 260 m, venne sormontata da una lama d'acqua avente un tirante idrico di circa mezzo metro, a seguito della quale, nel punto strutturalmente pi\u00f9 debole, cominci\u00f2 a formarsi una breccia dalla quale cominci\u00f2 a sversarsi a valle il volume idrico accumulato.\nNe deriv\u00f2 un'onda di piena con portata al colmo stimata tra 5.600 e 8.500 m3/s. A fenomeno esaurito, la breccia, di forma trapezoidale, aveva una lunghezza sommitale di circa 128 m.\nNumero delle vittime.\nMorirono in totale 2.209 persone di cui 396 bambini. 99 famiglie intere scomparvero e 98 bambini persero entrambi i genitori. 777 corpi non furono mai identificati. Furono distrutte 1600 case e danni per 17 milioni di dollari. 10\u00a0km\u00b2 del centro di Johnstown furono completamente rasi al suolo."}
{"id": "559308", "revid": "1766026", "url": "https://it.wikipedia.org/wiki?curid=559308", "title": "Margaret Doody", "text": "\u00c8 docente di letteratura comparata presso la University of Notre Dame e autrice di una teoria letteraria che fa risalire la nascita del romanzo nell'et\u00e0 classica, esposta nel saggio \"La vera storia del romanzo\" (\"The True Story of the Novel\") (2000).\nCome scrittrice, ha pubblicato alla fine degli anni settanta un romanzo giallo ed un racconto nel quale l'investigatore protagonista era il filosofo stagirita Aristotele, ma le pubblicazioni non ebbero successo e per lungo tempo la Doody smise questa attivit\u00e0.\nNel 1999 i due volumi sono stati ripubblicati in Italia, riscuotendo grande consenso di pubblico e di conseguenza la scrittrice ha ripreso la serie con nuovi racconti.\nNella serie, un insolito connubio tra thriller e filosofia, un Aristotele in veste di investigatore, affiancato da Stefanos come voce narrante, risolve una serie di casi criminosi applicando le ferree leggi della sua logica."}
{"id": "559310", "revid": "115760001", "url": "https://it.wikipedia.org/wiki?curid=559310", "title": "Giro d'Italia 1912", "text": "Il Giro d'Italia 1912, quarta edizione della \"Corsa Rosa\", si svolse in nove tappe (una in pi\u00f9 di quelle inizialmente previste) dal 19 maggio al 2 giugno 1912, per un percorso totale di 2443\u00a0km (il pi\u00f9 corto della storia del Giro). Fu il primo ed unico Giro a essere disputato a squadre, e fu vinto dall'Atala, composta da Luigi Ganna (ritiratosi alla quinta tappa), Carlo Galetti, Eberardo Pavesi e Giovanni Micheletto, detti \"I 4 moschettieri\", che terminarono con 33 punti. La classifica individuale a tempi, non ufficiale, vide primo Galetti con 100h02'57\". Su 54 partenti, suddivisi in sei squadre, arrivarono al traguardo finale 26 corridori.\nLa quarta tappa Pescara-Roma fu annullata perch\u00e9, in seguito allo straripamento di un torrente, i corridori si rifiutarono di proseguire. L'inconveniente allung\u00f2 il percorso della tappa di 15\u00a0km, e i corridori arrivarono a Roma in treno. Gli spettatori, che stavano aspettando l'arrivo allo stadio, rivollero indietro il costo del biglietto. La tappa fu poi \"sostituita\" aggiungendo una nona frazione da Milano a Bergamo."}
{"id": "559315", "revid": "1573940", "url": "https://it.wikipedia.org/wiki?curid=559315", "title": "Pinicola enucleator", "text": "Il ciuffolotto delle pinete (Pinicola enucleator ()) \u00e8 un uccello passeriforme appartenente alla famiglia Fringillidae, nell'ambito della quale rappresenta l'unica specie del genere Pinicola .\nEtimologia.\nIl nome scientifico del genere, \"Pinicola\", deriva dal latino e significa \"abitatore delle pinete\" (\"pinus\", \"pino\" + \"colere\", \"abitare\"), mentre il nome della specie, \"enucleator\", deriva anch'esso dal latino e significa \"che rimuove il nucleo\" (prefisso negativo \"-e\", \"fuori\" + \"nucleus\", \"nucleo\"): il significato del nome scientifico di questi uccelli \u00e8 quindi \"abitatore delle pinete che rimuove il nucleo\", in riferimento al loro \"habitat\" e alla loro dieta granivora.\nDescrizione.\nDimensioni.\nMisura 18,5-25,5\u00a0cm di lunghezza (dimensioni massime che, sebbene del tutto eccezionali, ne fanno il fringillide di maggiori dimensioni), per 42-78 g di peso. L'ala misura mediamente 10,2-11,6\u00a0cm dal polso alla punta, la coda 7,8-9,5\u00a0cm, il becco 1,5-1,65\u00a0cm.\nAspetto.\nSi tratta di uccelli dall'aspetto massiccio e robusto, muniti di coda dalla punta forcuta e corto becco dalle punte lievemente incrociate: nel complesso, i ciuffolotti delle pinete possono dirsi somiglianti a un ibrido fra ciuffolotto e crociere o a un ciuffolotto americano di taglia extra-large.\nIl piumaggio presenta dicromatismo sessuale: nei maschi, infatti, la livrea \u00e8 di colore rosso cremisi, con ali di colore bruno scuro e decise sfumature grigiastre su faccia, gola e fianchi, mentre il basso ventre \u00e8 grigio-biancastro e fra becco e occhi \u00e8 presente una sottile banda nera che forma una mascherina. Le femmine, invece, presentano livrea dominata dalle tinte del grigio-bruno, con ali e coda pi\u00f9 scure e sfumature aranciate su testa e petto. In ambedue i sessi becco e zampe sono nerastri, mentre gli occhi sono di colore bruno-giallastro e le penne copritrici presentano orlo biancastro.\nBiologia.\nSi tratta di uccelli dalle abitudini diurne, che vivono perlopi\u00f9 da soli o in coppie (tendenza che si acuisce durante il periodo riproduttivo), ma che possono riunirsi in gruppi anche di una cerca consistenza in caso di fonti abbondanti di cibo, generalmente riunendosi su grossi alberi da frutto a maturazione e spostandosi dopo avere consumato le risorse ivi disponibili: caratteristica peculiare \u00e8 il loro incedere piuttosto lento. Il canto \u00e8 abbastanza sommesso e gorgheggiato.\nAlimentazione.\nSi tratta di uccelli quasi esclusivamente granivori, la cui dieta si basa su semi e granaglie di varie piante (in cattivit\u00e0 si dimostra particolarmente ghiotto di quelli di girasole), pinoli, bacche e germogli, principalmente di conifere, mentre i frutti vengono presi in considerazione unicamente per consumarne i semi, lasciandone la polpa: occasionalmente i ciuffolotti delle pinete si cibano anche di insetti ed altri piccoli invertebrati, ma il 99% della loro dieta si basa su alimenti di origine vegetale.\nRiproduzione.\nLa stagione riproduttiva va da maggio a luglio: durante questo periodo, le coppie risultano molto territoriali nei confronti di eventuali intrusi che si avvicinano incautamente al sito di nidificazione, scacciandoli energicamente.\nIl nido, a forma di coppa, viene costruito dalla sola femmina utilizzando ramoscelli, radici, erbe e licheni: al suo interno, essa depone 2 -6 uova azzurrine con sparse maculature brune. Le uova, covate dalla femmina (col maschio che staziona di guardia nei pressi del nido e si occupa di procacciare il cibo), si schiudono dopo circa due settimane di cova. I \"pulli\", ciechi ed implumi alla schiusa, vengono accuditi da ambedue i genitori, che si occupano di imbeccarli con semi rigurgitati e piccoli invertebrati e che sviluppano durante il periodo riproduttivo apposite sacche golari per poter trasportare maggiori quantit\u00e0 di cibo: essi sono in grado d'involarsi attorno al ventesimo giorno dalla schiusa, tuttavia tendono a rimanere nei pressi del nido ancora per qualche tempo prima di disperdersi.\nLa speranza di vita di questi uccelli \u00e8 di circa 3 anni in natura: l'esemplare pi\u00f9 longevo finora osservato di ciuffolotto delle pinete aveva 9 anni e 9 mesi e venne catturato in Qu\u00e9bec nel 1970.\nDistribuzione e habitat.\nIl ciuffolotto delle pinete \u00e8 una specie a distribuzione olartica, in quanto \u00e8 possibile osservarlo in un vasto areale che abbraccia tutte le regioni del Nord Europa e dell'Asia settentrionale oltre che in buona parte del nord dell'America Settentrionale.\nL\"'habitat\" di questi uccelli \u00e8 rappresentato (come intuibile sia dal nome scientifico che dal nome comune) dalle pinete boreali di pianura e subalpine, tuttavia \u00e8 possibile osservarlo anche nei boschi di latifoglie e nelle aree aperte.\nLa specie si dimostra piuttosto mobile nel suo areale di appartenenza, compiendo migrazioni anche di una certa entit\u00e0 alla ricerca di cibo e acqua e spostandosi al sud del proprio areale durante l'inverno, salvo poi fare ritorno al nord con la bella stagione: specialmente i giovani si disperdono su lunghe distanze una volta raggiunta l'indipendenza. In Italia la specie \u00e8 considerata accidentale e solo esemplari isolati sono stati avvistati durante l'inverno.\nTassonomia.\nSe ne riconoscono 8 sottospecie:\nSecondo alcuni autori sarebbero da considerare sottospecie a s\u00e9 stanti anche le popolazioni dell'entroterra dell'Alaska e di Terranova, coi nomi rispettivamente di \"P. e. alascensis\" e \"P. e. eschatosa\", attualmente considerate parte rispettivamente delle sottospecie \"flammula\" e \"leucura\".\nNell'ambito della famiglia dei fringillidi, il ciuffolotto delle pinete occupa la trib\u00f9 dei Pyrrhulini, nell'ambito della quale appartiene a un clade ben distinto vicino ai ciuffolotti propriamente detti del genere \"Pyrrhula\", dai quali questi uccelli hanno cominciato a divergere durante il Miocene.\nFino a tempi recenti, il fringuello dal sopracciglio cremisi veniva anch'esso ascritto al genere \"Pinicola\", col nome di \"P. subhimachala\": gli esami del DNA mitocondriale hanno tuttavia rivelato che tale affinit\u00e0 si basa unicamente su dati morfologici piuttosto che su un'effettiva stretta parentela, sicch\u00e9 questa specie \u00e8 stata spostata nel genere \"Carpodacus\" e \"Pinicola\" rimane monotipico."}
{"id": "559317", "revid": "767487", "url": "https://it.wikipedia.org/wiki?curid=559317", "title": "Azioni proprie", "text": "Nel diritto societario si definiscono azioni proprie quei titoli, rappresentanti una parte del capitale sociale di una societ\u00e0 per azioni, che sono posseduti dalla societ\u00e0 stessa.\nL'operazione di acquisto (o riacquisto) di azioni proprie (denominata operazione di Buy-back) viene solitamente effettuata per motivi e con finalit\u00e0 diverse:\nLa disciplina delle azioni proprie \u00e8 dettata dagli artt. 2357 ss. c.c., innovata prima con la l. 142/08, quindi con il d.lgs. 224/2010.\nIl limite quantitativo all'acquisto di azioni proprie, in valore nominale, \u00e8 massimo di un quinto del capitale sociale per le societ\u00e0 che fanno ricorso al mercato del capitale di rischio ed \u00e8 fatto vincolo di impiegare solo utili distribuibili e riserve disponibili risultanti dall'ultimo bilancio regolarmente approvato. Correlativamente, per le societ\u00e0 non soggette ai principi IAS, deve essere costituita una riserva indisponibile al passivo di bilancio che deve essere mantenuta finch\u00e9 le azioni proprie non sono vendute o annullate. Si parla di \"riserva per azioni proprie in portafoglio\", imputata a bilancio nel patrimonio netto, di entit\u00e0 pari al valore attribuito alle stesse azioni proprie, rappresentato dal prezzo di acquisto.\nLe azioni oggetto dell'acquisto devono risultare interamente liberate.\nPur trattandosi di una competenza gestoria, non \u00e8 consentito agli amministratori di acquistare o vendere azioni proprie se non in base ad un'autorizzazione dell'assemblea ordinaria.\nSe tali condizioni non vengono rispettate, l'acquisto resta valido, ma la societ\u00e0 \u00e8 obbligata a vendere le azioni acquistate entro il termine di un anno. In caso contrario, la societ\u00e0 sar\u00e0 costretta ad una riduzione del capitale sociale nominale annullando le azioni acquistate.\nA differenza dell'acquisto di azioni proprie, consentito con limitazione, la sottoscrizione di azioni proprie \u00e8 vietata in modo assoluto (e dal 2010 non \u00e8 pi\u00f9 consentito nemmeno l'esercizio del diritto di opzione per le azioni proprie in portafoglio).\nNel caso in cui la sottoscrizione avvenga comunque, questa resta valida, ma sar\u00e0 imputata agli amministratori della societ\u00e0 (e non alla societ\u00e0 stessa, dunque), o, in caso di sottoscrizione indiretta di azioni proprie, al terzo che ha effettuato la sottoscrizione. \u00c8 per\u00f2 discusso se le azioni debbano risultare intestate alla societ\u00e0 come azioni proprie, ed essere quindi alienate o annullate.\nLe azioni proprie in portafoglio non conferiscono il diritto di voto, che \u00e8 sospeso. Le stesse tuttavia si computano nelle assemblee come intervenute ed astenute: ci\u00f2 al fine di non alterare le maggioranze.\nInfine, nel 2008 \u00e8 stata consentita l'assistenza finanziaria su azioni proprie, cio\u00e8 prestiti o garanzie della societ\u00e0 a favore di terzi o soci che intendano acquistare azioni. L'assistenza finanziaria \u00e8 soggetta alle medesime condizioni previste per l'acquisto."}
{"id": "559329", "revid": "260676", "url": "https://it.wikipedia.org/wiki?curid=559329", "title": "Capriana", "text": "Capriana (\"Caoriana\" in dialetto valer) \u00e8 un comune italiano di 588 abitanti della provincia di Trento situato in val di Fiemme.\nCultura.\nMusei.\nSorge a Capriana il Museo Mulino della \"Meneghina\", dedicato alla serva di Dio Maria Domenica Lazzeri; si tratta della casa in cui ella visse e mor\u00ec.\nAmministrazione.\nGemellaggi.\nCapriana \u00e8 gemellato con un comune quasi omonimo della Moldavia, famoso per un monastero circondato da boschi, laghi e un paesaggio ameno. Il monastero \u00e8 raffigurato sul retro della banconota da 1 leu moldavo."}
{"id": "559330", "revid": "115448672", "url": "https://it.wikipedia.org/wiki?curid=559330", "title": "Salvor Hardin", "text": "Salvor Hardin \u00e8 un personaggio che compare nel romanzo di fantascienza \"Fondazione\" di Isaac Asimov, facente parte dell'omonimo ciclo.\nStoria del personaggio.\nSalvor Hardin, originario di Terminus e nato intorno all'anno 20 E. F., fu il primo sindaco della Fondazione e in tale veste riusc\u00ec a guidare la Fondazione attraverso ben due Crisi Seldon.\nHardin studia psicologia sotto Alurin, e successivamente si dedica a studi di psicostoria passando quindi alla politica. Convinto ormai che Terminus abbia delle esigenze che non possono essere limitate alla sola compilazione dell'Enciclopedia Galattica come vorrebbe il Comitato dei Fiduciari del pianeta (gli \"enciclopedisti\"), attraverso la sua influenza sul \"Journal\" riesce a farsi eleggere primo Sindaco di Terminus. I suoi poteri sono tuttavia soltanto nominali visto che il presidente del Comitato, Lewis Pirenne, resta il detentore del potere. La prima Crisi Seldon, brillantemente risolta da Hardin, si verifica nel 50 E. F. allorquando il vicino governatorato di Anacreon si dichiara indipendente dal morente Impero galattico e diviene un regno autonomo. Il nuovo sovrano invia su Terminus l'ambasciatore Anselm haut Rodric, con l'incarico di ottenere il consenso a trasformare il pianeta in un feudo agricolo di Anacreon e installarvi una base militare. Hardin fa sapere all'ambasciatore che Terminus fa uso di tecnologia atomica e la cosa spaventa Anacreon visto che nell'intera periferia galattica l'energia nucleare \u00e8 stata dimenticata. Il bluff durer\u00e0 poco, tuttavia, soprattutto dopo che l'invio del Cancelliere dell'Impero, Lord Dorwin, su Terminus, si conclude con un nulla di fatto e fa comprendere il totale isolamento della Fondazione da ci\u00f2 che resta dell'Impero. Dopo l'invio di un ultimatum alla Fondazione da parte di Anacreon, che gli enciclopedisti accolgono con terrore ma senza trovare una soluzione, Hardin organizza un pacifico colpo di Stato: il giorno stesso della dichiarazione della Crisi da parte dell'ologramma di Hari Seldon nella Volta del Tempo, Hardin esautora gli enciclopedisti dal potere e subito si reca in visita ai vicini pianeti della Fondazione per organizzare una coalizione contro Anacreon. La soluzione si rivela quella giusta e Terminus mantiene la sua indipendenza.\nSuccessivamente Hardin fonda il culto della scienza (lo \"Scientismo\") grazie al quale riesce a estendere il controllo e l'influenza della Fondazione su Anacreon e i vicini Quattro Regni.\nAnche la seconda Crisi viene abilmente superata grazie a Salvor Hardin nell'anno 70 E.F. quando il sindaco era ancora al controllo dello Stato. Di nuovo, \u00e8 Anacreon a sfidare la Fondazione. Il reggente Wienis, implicato nell'omicidio del precedente sovrano suo fratello, riesce a mettere le mani su un incrociatore imperiale abbandonato nello spazio. Desideroso di porre fine alla subordinazione politica, economica e militare della Fondazione sul suo regno, Wienis prepara un assalto a Terminus per mostrare che il \"pianeta sacro\" non \u00e8 invincibile. Avvertito del pericolo, Hardin si reca su Anacreon per assistere all'incoronazione del nipote di Wienis, Lepold. La sera stessa della cerimonia Wienis fa partire la flotta anacreoniana verso Terminus e dichiara Hardin prigioniero di Stato. Senza scomporsi, il Sindaco aspetta l'evolversi degli eventi che ha gi\u00e0 preparato. I sacerdoti di Anacreon, addestrati dalla Fondazione, tolgono l'energia atomica a tutto il pianeta e nello stesso istante il cappellano della nave ammiraglia anacreoniana toglie energia a tutta la flotta. Si scatena una sollevazione popolare contro il progetto sacrilego di Wienis, il quale, reso folle dalla sconfitta, si suicida.\nIn seguito a questa Crisi, Anacreon sar\u00e0 annesso alla Fondazione cos\u00ec come gli altri tre regni. Hardin viene tuttavia sconfitto nelle successive elezioni da un nuovo partito riformista, il Partito d'Azione.\nDescrizione del personaggio.\nAsimov imprime molta della sua abilit\u00e0 narrativa nel descrivere Salvor Hardin. Il personaggio viene descritto come un abile politico con un carattere molto spiccato in grado di uscire da ogni situazione con il ragionamento ma mai con la violenza, sua \u00e8 infatti la famosa frase:"}
{"id": "559331", "revid": "508036", "url": "https://it.wikipedia.org/wiki?curid=559331", "title": "Brignano Gera d'Adda", "text": "Brignano Gera d'Adda (\"Brign\u00e0\" in dialetto bergamasco, e semplicemente Brignano fino al 1863) \u00e8 un comune italiano di abitanti della provincia di Bergamo in Lombardia.\nSituato nella pianura bergamasca, nel lembo di terra denominato Gera d'Adda, dista circa 18 chilometri a sud dal capoluogo orobico.\nStoria.\nLe origini del comune risalgono al I secolo a.C. quando nella zona si verificarono numerosi insediamenti romani, come testimoniato dai numerosi ritrovamenti archeologici dell'epoca.\nIl primo documento che attesta l'esistenza del borgo risale invece all'847.\nMedioevo.\nLa storia di Brignano si intreccia con quella dei Visconti fin dal 1186, data in cui Federico Barbarossa ne concede loro il territorio in feudo.\nDopo essere passata, nel 1272, ai Torriani rientra nel possesso dei Visconti nel 1310.\nSagramoro I, figlio naturale di Bernab\u00f2 Visconti e di Montanina de Lazzari, fu legittimato dal padre e da egli infeudato della Signoria di Brignano Gera d'Adda nel 1380. Sagramoro Visconti, Signore di Brignano fu il capostipite della linea dinastica dei Visconti di Brignano. Il cognome e lo stemma dei Visconti, Signori di Brignano \u00e8 dal 1602 portato dalla famiglia dei Conti Marazzani Visconti Terzi, Signori di Paderna e di Villa del Riglio, Conti di Paderna e di Villa del Riglio, Signori di Montanaro, Signori di Valconasso, Patrizi di Piacenza. La famiglia Visconti di Brignano \u00e8 rappresentata da Gianfranco Marazzani Visconti Terzi di Piacenza, quale capo della famiglia e da altri membri della famiglia stessa. Sagramoro Visconti Signore di Brignano (morto assassinato nel 1385 dal primo cugino Gian Galeazzo Visconti, Signore e Duca di Milano) fu' il capostipite degli illustri seguenti rami dei Visconti: - Conti di Sezze, estinto nel 1716 - Marchesi di San Giorgio, estinto nel 1724 - Signori di Brignano, estinto nel 1764, Marchesi di Borgoratto, estinto nel 1787 - Conti di Saliceto, estinto nel 1924.\nLa dominazione viscontea venne sancita in modo definitivo dalla costruzione del fosso bergamasco, che delimitava i territori di Brignano a nord e ad est, dividendolo dalle terre poste sotto la repubblica di Venezia ed includendolo definitivamente sotto l'influenza milanese.\nL'ultima discendente dei Visconti di Brignano, Antonietta Visconti Sauli o Aimi, chiude questa linea dinastica con la propria morte nel 1892.\nAlcuni autori hanno riconosciuto in Francesco Bernardino Visconti l\"'Innominato\" di Alessandro Manzoni.\nMonumenti e luoghi d'interesse.\nArchitetture civili.\nPalazzo Visconti.\nDi particolare interesse nel comune \u00e8 il palazzo visconteo che nella parte conosciuta come \"Palazzo Vecchio\" ospita la sede dell'amministrazione comunale, mentre il \"Palazzo Nuovo\" ha subito una serie di passaggi di propriet\u00e0 presso privati.\nI palazzi sono ampiamente affrescati, tra gli autori ricordiamo i Fratelli Galliari ed il Magnasco.\nDalle facciate esterne del palazzo vecchio, si nota la tipica architettura di fine 500 e inizio 600. \nAll'interno, un porticato con pilastri a pianta quadrata. \nAll'interno delle sale a pian terreno (che ospitano gli uffici comunali) si possono ammirare affreschi sui soffitti. \nUno scalone a tre rampe, dalle pareti interamente affrescate, porta al piano nobile. La parete adiacente al primo pianerottolo riporta la rappresentazione di un guerriero, che rimanda all'idea della stirpe vittoriosa dei Visconti; sulla parete sud \u00e8 manifestata la lotta tra Ercole (riconoscibile dalla pelle del leone che lo ricopre parzialmente) e il gigante Anteo. A bilanciare le scene, stanno tre statue dipinte di soggetti femminili, che rappresentano la Nobilt\u00e0, l'Intelligenza e la Generosit\u00e0. \nLo scalone conduce all'ingresso della Sala del Trono, probabilmente in origine destinata a ricevimenti o eventi ufficiali. Sulle pareti sono riconoscibili le rappresentazioni di otto dei dodici signori di Milano. \nProseguendo la visita, si giunge nell'attigua Sala dell'Innominato, l'ambiente di maggiori dimensioni.\nPalazzo Nuovo \u00e8 un complesso, confinante con Palazzo Vecchio, che risale ai secoli XVI-XVIII. Adiacente all'edificio, si sviluppa un grande parco.\nIl palazzo Visconti viene ancora chiamato impropriamente il \"castello\". Questo fa supporre che un tempo vi fosse una fortificazione difensiva all'interno dell'area dell'odierno Palazzo Vecchio. Durante i lavori di restauro sono state portate alla luce tracce di strutture fortificate nella zona che collega il Palazzo Vecchio al Palazzo Nuovo.\nNel XV secolo la struttura diviene prettamente residenziale, con la serie di interventi che culmineranno poi nel XVII secolo nella completa trasformazione del Castello in Palazzo.\nArchitetture religiose.\nSul territorio brignanese sono presenti quattro chiese di notevole pregio artistico e storico.\nChiesa parrocchiale dell'Assunta.\nLa Chiesa dell'Assunta, la parrocchiale, \u00e8 stata costruita tra il 1783 e il 1788.\nSi tratta di un'opera neoclassica a croce latina e a navata unica. All'interno si trovano un altare dei Fantoni e un'Ultima Cena attribuita al Morazzoni.\nLe pareti e la volta sono ornate con affreschi di Romeo Rivetta, 1914-1918.\nL'altare \u00e8 molto imponente: largo 6,5m e alto 3m, rivestito di Bbrdiglio celeste e decorato da cornici bianche. Al centro dell'altare, il tabernacolo, con una porta in lamina a sbalzo che rappresenta la \"cena di Emmaus\". \nDietro l'altare, in posizione un po' nascosta, \u00e8 collocato il Coro.\nChiesa di Sant'Andrea.\nLa chiesa di Sant'Andrea \u00e8 un edificio ecclesiale romanico risalente al X-XI secolo. Si tratta di un edificio a navata unica divisa i quattro campate. \nVi si accede attraverso un portico quattrocentesco.\nSono ancora leggibili alcuni affreschi che ornano le pareti interne e l'abside. Nel sottarco absidale sono ancora percepibili otto sante raffigurate a mezzo busto inserite in nicchie.\nNell'abside \u00e8 rappresentato il Creatore tra simbolo evangelico e Dottori della Chiesa.\nChiesa di San Rocco.\nLa chiesa di San Rocco XVI secolo e presenta al suo intero degli affreschi di particolare bellezza tra i quali si distingue, nell'abside, una \"Madonna e il Bambino tra i santi Sebastiano e Rocco\", del 1576.\nSantuario della Madonna dei Campi.\nIl santuario della Madonna dei Campi si trova nelle immediate vicinanze del centro cittadino, nella campagna tra i comuni di Brignano Gera d'Adda, Castel Rozzone e Treviglio.\nSi tratta di una chiesa seicentesca a navata unica il cui elemento pi\u00f9 importante \u00e8 un altare policromo del 1725-1727 attribuito ai Fantoni, e una statua marmorea, di attribuzione non ben definita, rappresentante la Vergine che tiene per mano il Bambino e schiaccia sotto i piedi un animale mostruoso, simbolo del demonio.\nLa statua, posta in una nicchia dell'altare maggiore, venne incoronata durante una celebrazione dell'anno 1949.\nAll'esterno un portico a tre arcate, con archi a tutto sesto. Sotto il portico, accanto al portone, si aprono due basse finestre con inginocchiatoio in pietra.\nIl campanile, alto 22 metri, conteneva 5 campane, che furono requisite per scopi bellici nel 1942. Furono poi ricollocate nuove campane nel 1949."}
{"id": "559333", "revid": "78273", "url": "https://it.wikipedia.org/wiki?curid=559333", "title": "Punzonamento", "text": ""}
{"id": "559342", "revid": "1452073", "url": "https://it.wikipedia.org/wiki?curid=559342", "title": "Tebaide", "text": "Dal monachesimo fiorito nella regione egiziana nacque nella pittura del medioevo un'iconografia di storie di vita monastica chiamata appunto \"Tebaide\".\nAlcuni esempi famosi:"}
{"id": "559343", "revid": "124518274", "url": "https://it.wikipedia.org/wiki?curid=559343", "title": "Vicugna pacos", "text": "L'alpaca (\"Vicugna pacos\") \u00e8 un mammifero della famiglia dei camelidi, originario del Sudamerica, addomesticato e allevato soprattutto per utilizzarne la pregiata lana e, in misura minore, la carne.\nOrigine.\nLa sua origine \u00e8 rimasta per lungo tempo piuttosto incerta. Secondo alcuni autori si trattava di una razza domestica derivante dalla selezione della vigogna, mentre secondo altri derivava dalla selezione del guanaco, cos\u00ec come \u00e8 avvenuto per il lama. Secondo altri ancora derivava da incroci tra guanachi e vigogne. Quando i nomi scientifici furono assegnati ai camelidi sudamericani, tra il XVIII e il XIX secolo, si ritenne l'alpaca un discendente del lama ignorando per\u00f2 la forte somiglianza di stazza, altezza e qualit\u00e0 della lana con la vigogna. Molte difficolt\u00e0 di classificazione furono dovute anche al fatto che le quattro specie si possono incrociare e creare una prole fertile. \nUna classificazione corretta fu possibile solo dopo l'avvento delle nuove tecnologie che con le analisi del DNA scoprirono nel 2001, con la presentazione di una ricerca per la \"Royal Society of London for the Improvement of Natural Knowledge\", che l'alpaca deriva dalla vigogna e non dal guanaco. Di conseguenza il nome scientifico dell'alpaca fu cambiato da \"Lama pacos\" a \"Vicugna pacos\".\nDescrizione.\nL'alpaca generalmente non supera i 90 cm di altezza al garrese e i 75\u00a0kg di peso. \nL'alpaca \u00e8 una delle due specie domestiche di camelidi diffuse in Sudamerica; l'altra \u00e8 il lama. L'aspetto ricorda una pecora, anche se rispetto a essa ha dimensioni maggiori; ha inoltre collo e zampe lunghe. L'alpaca \u00e8 ruminante; come tutti i camelidi possiede tre stomaci per la digestione della fibra. In media ogni animale mangia circa un chilogrammo di vegetali al giorno e come tutti i camelidi non ha bisogno di grandi quantit\u00e0 di acqua. Esistono due razze di alpaca: la razza Huacaya e la razza Suri, rappresentando quest'ultima solo il 10% della popolazione degli alpaca nel mondo. Le femmine danno alla luce un solo piccolo all'anno perch\u00e9 il loro periodo di gestazione \u00e8 di circa 11 mesi e mezzo. La razza Alpaca Huacaya \u00e8 quella maggiormente diffusa (85% del totale); presenta un pelo che cresce perpendicolarmente alla pelle (ossia dritto a mo' di peluche) e una groppa convessa. Il tutto gli conferisce un aspetto rotondo. Nella razza Alpaca Suri il pelo, morbido e setoso, cade lungo il corpo e la groppa \u00e8 dritta.\nGli alpaca sono animali gregari e vengono allevati in grandi mandrie; nei luoghi d'origine pascolano a un'altitudine compresa fra i 3500 e i 5000 metri, sulle Ande del Per\u00f9 meridionale, della Bolivia settentrionale e del nord del Cile. Al contrario dei lama, gli alpaca sono allevati non per farne animali da soma ma per la loro fibra pregiata, utilizzata per tessere coperte e indumenti vari, come maglie, sciarpe o \"ponchos\".\nL'alpaca si presta a essere utilizzata come animale da passeggio o per l'alpaca-terapia, trovando impiego con bambini, malati e anziani.\nLana di alpaca.\nGli alpaca vengono tosati una volta all'anno, in primavera. Un'alpaca femmina produce circa 2,5\u00a0kg di fibra, mentre un alpaca maschio pu\u00f2 arrivare a produrne anche 4\u00a0kg all'anno. La fibra di alpaca appare simile alla lana di pecora, ma \u00e8 molto pi\u00f9 morbida, calda e non pizzica la pelle. \u00c8 apprezzata per la brillantezza e per la leggerezza; infatti, \u00e8 priva di lanolina, non infeltrisce e non d\u00e0 allergie, ma contiene cheratina che viene usata anche per fare cosmetici. \nIl pelo dell'animale pu\u00f2 assumere 22 colorazioni naturali dal bianco fino a infinite gradazioni verso il marrone e il nero. L'etichettatura tessile \u00e8 WP.\nBibliografia.\nAlcuni testi sono tratti dall'Enciclopedia Britannica, undicesima edizione, pubblicazione di pubblico dominio."}
{"id": "559345", "revid": "73843", "url": "https://it.wikipedia.org/wiki?curid=559345", "title": "So what", "text": ""}
{"id": "559353", "revid": "3115", "url": "https://it.wikipedia.org/wiki?curid=559353", "title": "Colle San Carlo", "text": "Il Colle San Carlo (in francese, Col d'Arpy o Col Saint-Charles) (1.951 metri s.l.m.) \u00e8 un valico alpino valdostano, situato sulle Alpi Graie, poco distante dalla T\u00eate d'Arpy (2.017 metri s.l.m.), da cui trae il nome in francese.\nAccesso.\nPartendo da Morgex si arriva a La Thuile dopo 10,5\u00a0km, circa 1000 m di dislivello, con una pendenza media del 10% e punte del 15%, che ne fanno una delle salite ciclistiche pi\u00f9 dure dell'arco alpino.\nCiclismo.\nPercorso pi\u00f9 volte dal Giro della Valle d'Aosta dilettanti, nel 1962, 1970, 1973 (da La Thuile), nel 2006 e 2019 \u00e8 stato scalato dal Giro d'Italia."}
{"id": "559358", "revid": "63799", "url": "https://it.wikipedia.org/wiki?curid=559358", "title": "Catechesi", "text": ""}
{"id": "559359", "revid": "751106", "url": "https://it.wikipedia.org/wiki?curid=559359", "title": "Oltrep\u00f2 Calcio 1984", "text": ""}
{"id": "559360", "revid": "287204", "url": "https://it.wikipedia.org/wiki?curid=559360", "title": "Manuela Malerba", "text": "Biografia.\nIn coppia con Margherita Chiavaro, \u00e8 stata campionessa italiana di beach volley nel 2003 e vicecampionessa nel 2005.\nIn campionato indoor, Manuela ha giocato con la Radio Fantastica Etna di Linguaglossa in Serie B2 nel 2001-02 e nel 2002-03; nel 2005-06 ha giocato ancora in B2 con la TTTLines-Lesv Piaggio Catania.\nPer il beach volley, Manuela ha iniziato nel 2001 con Margherita Chiavaro, con cui ha conquistato un terzo posto al campionato italiano. Sempre con Chiavaro ha partecipato al campionato europeo di beach volley 2001 che si \u00e8 svolto dal 6 settembre al 9 settembre a Jesolo. Nel 2002, allenata da James Martins, \u00e8 stata in coppia con la brasiliana Tania Souza e ha ottenuto due secondi posti e un terzo, gareggiando anche al Sikania Cup. Nel 2003 torna in coppia con la Chiavaro e vince le finali scudetto a Cagliari contro la coppia Marini-Isidori con un inaspettato 2-0.\nNel 2004 la coppia conclude al terzo posto assoluto e nel 2005 sono ancora in finale, ma vengono battute da Laura Bruschini e Diletta Lunardi. Vincono in compenso l'Open di Fermo. Nel 2006, dopo aver dominato tutte le fasi, cedono ai quarti di finale e il campionato (\"Beach Tour\") viene vinto da Lucilla Perrotta e Daniela Gattelli."}
{"id": "559365", "revid": "889336", "url": "https://it.wikipedia.org/wiki?curid=559365", "title": "Assassino", "text": "In criminologia il termine assassino indica colui che, volontariamente, compie un omicidio.\nEtimologia.\nL'origine della parola \"assassino\" non \u00e8 molto chiara, l'opionione pi\u00f9 diffusa si rif\u00e0 al termine usato per identificare comunemente i Nizariti (gli Assassini, appunto), ovvero gli aderenti al movimento ismailita fondato da \u1e24asan-i \u1e62abb\u0101\u1e25 (Veglio della Montagna), che nell'Oriente islamico dell'et\u00e0 delle Crociate diede vita a una peculiare esperienza statuale ad Alam\u016bt, nelle montagne dell'Iran centro-occidentale. I Nizariti erano infatti chiamati Asasyyn, termine che secondo Amin Maalouf ha origine dalla parola \"as\u0101s\" (basi, fondamenti): gli Assassini erano appunto \"fondamentalisti\" controllati dal loro capo \u1e24asan-i \u1e62abb\u0101\u1e25. Il termine potrebbe pi\u00f9 semplicemente significare \"seguaci di Hasan\".\nUna teoria minore identifica il nome come derivante da \u0130stfan Muhammed Aziz (\u0633\u062a\u064a\u0641\u0646\u0645\u064f\u062d\u064e\u0645\u064e\u0651\u062f\u0639\u0632\u064a\u0632), leader di un gruppo di mercenari Persiani ai tempi delle crociate, i cui seguaci (azizin) erano conosciuti per la loro scaltrezza e discrezione nel commettere omicidi a pagamento.\nVi \u00e8 un'ulteriore teoria, ampiamente diffusa a partire dal 1930 negli Stati Uniti, ma che in realt\u00e0 non gode del consenso da parte degli storici, secondo la quale il termine \"assassino\" deriverebbe da \"al-Hash\u012bshiyy\u016bn\", cio\u00e8 \"coloro che sono dediti all'hashish\" (che deriva a sua volta da \"ha\u0161\u012b\u0161\", \"erba\") , di cui si sarebbe servito il \"vecchio della montagna\" per provocare l'inebriamento dei suoi fedeli.\nStoria del termine.\nIl nome assassino era usato nell'Occidente cristiano per designare i seguaci del veglio della montagna o \"gran maestro degli assassini\", \u1e24asan-i \u1e62abb\u0101\u1e25, l'Imam cui dovevano cieca obbedienza. Questa organizzazione fu una diramazione degli eretici musulmani sciiti fondata dal persiano Hasan al-Sabbah il quale, dapprima sostenitore dei Fatimiti egiziani, divenne poi seguace di Nizar, fratello e rivale del loro capo, \"musta'li\": egli, postosi alla testa degli ismailiti persiani, stabil\u00ec nel 1090 la propria base nella fortezza di Alam\u016bt a Nord/Est di Qazwin (Persia orientale), organizzando rigidamente la setta e combattendo con successo i sovrani musulmani ortodossi, specialmente i selgiuchidi.\nMorto Hasan nel 1124, la setta perfezion\u00f2 ulteriormente i suoi dogmi ereticali, perdendo, tuttavia, progressivamente potere, finch\u00e9 fu abbattuta dal khan mongolo Hulagu nel 1256 e l'ultimo degli assassini, \"Rukn ad-din\", fu condannato alla pena di morte. La setta cont\u00f2 fino a 60.000 membri. Uno dei suoi rami si era esteso anche in Siria, dominando empori come Aleppo, Apamea, Amida, mescolandosi alle rotte fra musulmani e Crociati, parteggiando ora per questi ora per quelli, adoperando i metodi di assassinio politico istituiti dal fondatore (da cui il nome moderno di assassino nel senso di omicida). Anche questo ramo per\u00f2 cadde definitivamente nel 1273, ad opera di Baybars, sultano d'Egitto. Altri si salvarono, dando vita ai Khoja, comandati nel ventunesimo secolo da Karim Aga Khan IV. Molte delle notizie sul vecchio della montagna e sui Nizariti si hanno da Marco Polo. Il primo ad usare questo termine \u00e8 Guido delle Colonne nelle \"Rime\".\nDiritto penale.\nIl diritto penale fa rientrare la condotta dell'assassino nella casistica di omicidio doloso. In tale contesto il termine \"assassino\" non viene per\u00f2 usato, a favore di omicida (che pu\u00f2 riferirsi anche all'uccisore involontario)."}
{"id": "559369", "revid": "301156", "url": "https://it.wikipedia.org/wiki?curid=559369", "title": "Colle dell'Agnello", "text": "Il Colle dell'Agnello (2.748 metri s.l.m. - \"Col Agnel\" in francese; \"C\u00f2l dl'Agn\u00e9l\" in piemontese) \u00e8 un valico alpino delle Alpi Cozie (Alpi del Monviso), nonch\u00e9 il secondo valico automobilistico pi\u00f9 alto d'Italia e il terzo d'Europa preceduto soltanto dal Colle dell'Iseran e dal Passo dello Stelvio. \nSituato a sud-ovest del Monviso, tra il Pan di Zucchero e la Punta dell'Alp, collegando l'Italia alla Francia dal comune piemontese di Pontechianale a quello francese di Molines-en-Queyras del dipartimento delle Alte Alpi , \u00e8 stato inaugurato nel 1973 ampliando una preesistente strada militare sterrata; \u00e8 stato meta di transito di svariate tappe del Giro d'Italia e del Tour de France e meta consueta di campi estivi da parte di astrofili, offrendo uno dei siti di osservazione con il cielo pi\u00f9 buio, incontaminato e accessibile con vetture normali.\nStoria.\nNotizie di una mulattiera si hanno a partire dal XVII secolo, quando il tracciato era principalmente utilizzato per consentire ai pastori della zona di commerciare il proprio formaggio raggiungendo i maggiori mercati locali. \nIn seguito fu ampliata e utilizzata come strada militare e nel 1973, dopo alcuni anni di lavori di consolidamento e di ampliamento, \u00e8 stata completata la strada carrozzabile asfaltata.\nDescrizione.\nLa salita inizia presso il comune di Chianale, ultimo paese abitato della Valle Varaita e, dopo un tratto relativamente agevole, gli ultimi otto chilometri rilevano una pendenza media del 10% con picchi ben superiori. L'ambiente severo e desolato, sovrastato dal Monviso a est, ne fa una delle pi\u00f9 dure strade alpine con una carreggiata che costeggia sovente tanto dirupi quanto pareti di roccia nuda.\nLa strada \u00e8 asfaltata e carrozzabile su entrambi i versanti per tutti i suoi 25 km e conta due carreggiate, percorribili per ciascun senso di marcia; nel suo complesso ha una pendenza media che oscilla tra il 9% e il 10%, ma in alcuni tratti supera il 15%.\nIl tracciato conta complessivamente un ponte, numerose curve, ventidue tornanti, di cui sedici sul versante italiano e soltanto sei su quello francese che risulta meno duro e scosceso; inoltre lungo il tragitto vi sono punti di partenza di molti sentieri escursionistici GTA. \nDalla sommit\u00e0 si gode di un'ottima visuale sia sul lato italiano della Valle Varaita, da cui si pu\u00f2 notare la parete occidentale del Monviso, che sul versante francese del parco del Queyras.\nSu entrambi i versanti il passo rimane chiuso stagionalmente tra ottobre e maggio.\nEscursionismo.\nDal colle dell'Agnello, o dalle sue immediate vicinanze, partono diversi itinerari escursionistici e alpinistici. \nTra le maggiori cime appartenenti al suo contesto orografico e raggiungibili dal colle vi sono:\nNelle vicinanze del colle, sul versante francese, sorge il Rifugio Col Agnel (2.580\u00a0m); sul versante italiano, si trova il Rifugio degli Alpini (2.699\u00a0m), aperto su richiesta.\nCiclismo.\nLa salita al Colle dell'Agnello, classificabile come \u00absalita alpina lunga\u00bb, dalla grande quota altimetrica raggiunta con pendenze medio-alte, \u00e8 un percorso molto battuto dai cicloamatori pi\u00f9 preparati. Nel corso degli anni \u00e8 stato meta di tappe del Giro d'Italia e del Tour de France.\nLa ex-Comunit\u00e0 montana Valle Varaita ha predisposto un sistema di cronometraggio sulla salita del colle dell'Agnello, che si inserisce in un circuito di percorsi analoghi gestiti dagli stessi organizzatori della \"Rampignado\". Il riferimento di partenza \u00e8 a Chianale, alla base del colle, mentre il riferimento di arrivo \u00e8 sulla sua sommit\u00e0, al termine della salita.\nGiro d'Italia.\nIl colle dell'Agnello \u00e8 stato scalato quattro volte al Giro d'Italia:\nLa scalata al colle era prevista anche per la 19\u00aa tappa del Giro d'Italia 1995, ma fu accorciata anticipando l'arrivo a Pontechianale per la caduta di due slavine a circa 800 metri dal colle; la tappa prevedeva altre due scalate oltre i 2.000 metri, la prima al colle di Sampeyre effettuata regolarmente dai ciclisti e quella al colle dell'Izoard con successivo arrivo a Brian\u00e7on, in Francia, non affrontata.\nElenco dei ciclisti arrivati per primi in vetta al colle durante il Giro d'Italia:\nTour de France.\nIl colle \u00e8 stato affrontato due volte durante il Tour de France:\nElenco dei ciclisti transitati per primi in vetta al colle durante il Tour de France:"}
{"id": "559370", "revid": "1026145", "url": "https://it.wikipedia.org/wiki?curid=559370", "title": "Carlsberg", "text": "Carlsberg \u00e8 una delle pi\u00f9 importanti societ\u00e0 produttrici di birra al mondo, presente in circa 50 nazioni.\nGli uffici centrali sono situati a Valby, quartiere di Copenaghen. Il marchio principale della societ\u00e0 \u00e8 la birra Carlsberg, ma produce anche birra Tuborg oltre a singoli marchi nazionali. La compagnia \u00e8 stata fondata nel 1847 da Jacob Christian Jacobsen. Dopo la fusione con il gruppo birrario norvegese Orkla nel gennaio 2001, Carlsberg \u00e8 diventata il quinto gruppo mondiale nella produzione di birra.\nStoria.\nCarlsberg fu fondata da J. C. Jacobsen; la prima cotta fu prodotta il 10 novembre 1847. L'esportazione della birra Carlsberg inizi\u00f2 nel 1868. Tra i loghi originali della societ\u00e0 vi \u00e8 l'elefante (da cui il nome di alcune delle sue lager) e la svastica (originariamente simbolo della Ny Carlsberg). L'uso di quest'ultima fu interrotto negli anni trenta a causa della sua associazione con il nazismo.\nIl fondatore di Carlsberg, Jacobsen fu un filantropo e un grande collezionista d'arte. Grazie al suo successo negli affari ebbe la possibilit\u00e0 di accumulare una impressionante collezione d'arte che \u00e8 ora conservata nella Ny Carlsberg Glyptotek, al centro di Copenaghen. Jacobsen fond\u00f2 il Laboratorio Carlsberg nel 1875, dove introdusse un approccio pi\u00f9 scientifico al processo di fabbricazione della birra. L'istituto contava un dipartimento di chimica e uno di fisiologia.\nIl lievito impiegato per la produzione delle birre lager fu isolato in questo istituto nel 1883 dal professor Hansen, prendendo il nome: \"Saccharomyces carlsbergensis\" (poi successivamente rinominato \"Saccharomyces pasteurianus\"). Per espresso volere di Jacobsen la scoperta venne resa disponibile a tutti i produttori di birra.\nIl concetto di pH fu l\u00ec sviluppato, cos\u00ec come molte conoscenze nell'ambito della chimica delle proteine. Il laboratorio ha fatto parte della Fondazione Carlsberg fino al 1972, quando fu rinominato \"Carlsberg Research Centre\" e trasferito nella birreria.\nNel 1882 il figlio di Jacobsen, Carl, ritornato in Danimarca dopo aver studiato i processi di produzione della birra in altri paesi europei fond\u00f2 la Ny (nuova) Carlsberg che nel giro di pochi anni super\u00f2 nelle vendite la societ\u00e0 originale. Tra il padre ed il figlio sorsero presto dei dissidi culminati nel tentativo di Jacobsen di convincere il figlio a cambiare il nome del suo birrificio. I due si riconciliarono solo nel 1886, poco prima della morte di Jacobsen. Nel 1889 iniziarono le esportazioni verso l'Asia.\nNel 1904 inizi\u00f2 la produzione della Carlsberg Pilsener; il disegno dell'etichetta fu affidato all'architetto e designer Thorvald Bindesb\u00f8ll; nello stesso anno la Carlsberg divenne il primo birrificio danese a definire un accordo per la fornitura di birra alla casa reale danese, da qui la presenza di una corona nel disegno dell'etichetta.\nLa divisione tra nuovo e vecchio birrificio continu\u00f2 fino al 1906 quando le due societ\u00e0 furono fuse formando la Carlsberg Breweries in cui Carl Jacobsen assunse la carica di direttore amministrativo. Nel 1932 venne aperto un ufficio specificatamente destinato all'esportazione all'estero della birra. Nel 1954 furono firmati con aziende irlandesi, maltesi e gibilterrine i primi accordi che prevedevano l'imbottigliamento in loco per il mercato locale. Nel 1966 la Carlsberg venne prodotta per la prima volta fuori dal territorio danese, ad opera del birrificio cipriota Photiades.\nNel 1970 Carlsberg acquist\u00f2 la societ\u00e0 Tuborg; nello stesso anno la societ\u00e0 venne quotata alla Borsa di Copenaghen. Nel 1992 si fuse con la Tetley. Possiede due birrerie in Cina, a Huizhou e Shanghai. Una terza, situata ad Hong Kong, \u00e8 stata chiusa nel 1999 a causa degli alti costi di esercizio. La birreria Carlsberg di Shanghai ha iniziato la produzione nel 1998. Nel 2002 viene completato l'acquisto del Birrificio Angelo Poretti, di Induno Olona (presso Varese), produttore di birra Poretti (chiara), delle doppio malto Bock Chiara e Bock Rossa e Spl\u00fcgen (prodotta dall'acquisto del Birrificio Spl\u00fcga avvenuto negli anni cinquanta).\nNel 2006 Carlsberg brevetta un innovativo metodo di spillatura, denominato Draughtmaster, che elimina il ricorso all'anidride carbonica e sostituisce i tradizionali fusti metallici a rendere con quelli in PET (materiale riciclabile). Nel 2011 la tecnologia stessa \u00e8 a disposizione dei consumatori con il marchio \"Drink Different\". Nel gennaio 2008 insieme a Heineken ha acquistato il controllo del gruppo britannico Scottish &amp; Newcastle ottenendo il controllo di Baltic Beverages Holdings e delle attivit\u00e0 di S&amp;N in Francia, Grecia, Cina e Vietnam. In seguito all'operazione la Carlsberg ha assunto il controllo della \"Baltic Beverages Holdings\", maggiore societ\u00e0 russa del settore \"beverage\" che era nata come joint venture al 50% tra Carlsberg e Scottish &amp; Newcastle. Dal 2008 Carlsberg produce e vende il sidro Somersby. Con il marchio Carlsberg sono fabbricati anche accessori e capi di abbigliamento. Dal 2015 CEO del gruppo \u00e8 Cees't Hart.\nSponsorizzazioni.\nCarlsberg \u00e8 stato lo sponsor principale dei campionati europei di calcio del 2004 e dal 1973 usa lo storico slogan:\n\u00c8 stato sponsor per 18 anni del Liverpool e lo \u00e8 tuttora del F.C. Copenaghen, oltre che sponsor secondario della Nazionale di calcio irlandese. Carlsberg sponsorizza inoltre altri eventi sportivi come golf, sci e gli Europei 2016.\nInoltre, Carlsberg \u00e8 sponsor del \"probably the best view in the world\" dalla Sky Tower a Singapore.\nMarchi.\nMarchi detenuti dal Gruppo Carlsberg:"}
{"id": "559372", "revid": "2166030", "url": "https://it.wikipedia.org/wiki?curid=559372", "title": "Pace di Lubecca", "text": "Il trattato o pace di Lubecca mise fine all'intervento danese nella guerra dei trent'anni. Fu siglato a Lubecca il 22 maggio 1629 da Albrecht von Wallenstein e Cristiano IV di Danimarca, e il 7 giugno da Ferdinando II, Imperatore del Sacro Romano Impero.\nLa guerra dei trent'anni assunse rilevanza europea con l'intervento della Danimarca di re Cristiano IV. Questi guardava con preoccupazione all'asse asburgico-polacco, che era sempre pi\u00f9 vicino a un controllo del Mar Baltico. Inoltre, desiderava coadiuvare il figlio Federico, che deteneva la carica di amministratore dei vescovati tedeschi di Brema, Verden e Halberstadt.\nNel dicembre del 1625 strinse un'alleanza all'Aja con le Province Unite, l'Inghilterra e l'esule Federico V del Palatinato.\nIn quello stesso anno (in giugno) invase la Germania col pretesto di difendere la causa protestante tedesca, ma sub\u00ec gravi sconfitte contro il nobile condottiero boemo Albrecht von Wallenstein (che era stato messo alla guida dell'esercito imperiale), il quale lo costrinse alla ritirata.\nSi dovette attendere l'estate del 1629 per stipulare una pace a Lubecca. La Danimarca si impegn\u00f2 a rimanere fuori dal conflitto tedesco e per controparte riacquist\u00f2 le terre perse e occupate durante la guerra."}
{"id": "559374", "revid": "228333", "url": "https://it.wikipedia.org/wiki?curid=559374", "title": "Mi chiamo Rigoberta Mench\u00fa", "text": "Mi chiamo Rigoberta Mench\u00fa \u00e8 un libro della antropologa venezuelana Elizabeth Burgos edito dalla Casa Editrice Giunti.\n\u00c8 la biografia di Rigoberta Mench\u00fa Tum, una giovane contadina india residente in Guatemala. Rigoberta, attraverso l'intermediazione dell'autrice Elizabeth Burgos, descrive la situazione tragica del popolo guatemalteco, oppresso ed ucciso dai \"Conquistadores ladini\".\nRigoberta ci offre uno scenario fatto di riti quotidiani, antiche credenze, piccoli gesti simbolici che ricollegano i guatemaltechi agli antichi Maya, loro antenati. \nLa vita degli indigeni \u00e8 incentrata sul rispetto nei confronti della natura; l'alimentazione \u00e8 fatta di ci\u00f2 che si coltiva, le abitazioni sono costruite di arbusti e gli animali sono componenti della famiglia.\nIl mais (la \"milpa\") \u00e8 alla base dell'alimentazione guatemalteca; d'altro canto il Popol Vuh (una sorta di Bibbia per gli indigeni) dice che i maya siano nati da palline di mais e acqua.\nOgni indigeno ha un Nahual, un alter ego simbolico a cui il proprio destino \u00e8 legato. \nOgni giorno dell'anno ha un Nahual di riferimento; i pi\u00f9 sfortunati sono coloro che sono nati il marted\u00ec: questo giorno ha per Nahual il toro, che ha caratteristiche piuttosto colleriche.\nLa condivisione \u00e8 un valore; ogni comunit\u00e0 ha persone elette (i \"nonnetti\") alle quali ci si pu\u00f2 rivolgere per qualsiasi problema.\nDa una parte, la bellezza della natura, una vita intensa fatta di lavoro e comunit\u00e0, dall'altra la drammatica lotta contro i \"ladini\" (meticci).\nRigoberta ricorda il tempo in cui era piccola e si recava con i genitori a lavorare nella \"finca\" (piantagione). Ricorda la morte dei suoi fratelli (uno morto per intossicazione e l'altro per denutrizione), e dei genitori (sua madre torturata, violentata e uccisa dall'esercito; il padre nell'incendio dell'ambasciata di Spagna).\nRigoberta decide ad un certo punto di prendere un impegno politico su di s\u00e9, all'interno di un sindacato agricolo."}
{"id": "559376", "revid": "299", "url": "https://it.wikipedia.org/wiki?curid=559376", "title": "Birreria Carlsberg e Jacobsen", "text": ""}
{"id": "559377", "revid": "2057018", "url": "https://it.wikipedia.org/wiki?curid=559377", "title": "Sant'Elia (Rieti)", "text": "Sant'Elia \u00e8 una frazione del comune di Rieti nell'omonima provincia, sita a monte del Santuario di Fonte Colombo e della frazione di Piani Sant'Elia. Si trova a 705\u00a0m s.l.m. e dista 7\u00a0km dal capoluogo.\nDescrizione.\nNella parte alta del paese si trova ancora il primo nucleo medievale della rocca (sec.XII) con resti della porta del primitivo nucleo e il basamento di uno dei torrioni di difesa, rivolto verso est, su Fonte Colombo, dal quale \u00e8 visibile il massiccio del Gran Sasso fino a Monte Velino.\nSulla piazza si affaccia il vecchio palazzo comunale (attualmente abitazione privata) e la chiesa arcipretale, dedicata a Sant'Elia profeta, con annessa canonica.Ampliamento di una precedente chiesa dello stesso titolo (XII sec.) ed erede della primitiva Pieve di san Savino in Monte Izzo della quale assume tutti i privilegi secondo la tradizione della Chiesa. Come risulta dagli atti delle Visite Pastorali dei Vescovi di Rieti fu esente dalla giurisdizione dei Vicari Foranei e le furono soggette le Parrocchie di Poggio Fidoni, Castel San benedetto e Maglianello. Attualmente la parrocchia di Sant'Elia Profeta comprende le frazioni di Ville Sant'Elia, Fonte Colombo con l'antico santuario francescano, Piani Sant'Elia e Case San Benedetto. \nIl portale quattrocentesco della chiesa, in pietra, \u00e8 decorato con simbologie sacre smontato e qui ricostruito dalla Pieve di San Savino. L'interno ad unica navata presenta affreschi di XVI secolo e tele del XVII secolo, distribuite in sei altari. Sull'altare maggiore domina una grande tela di Gioacchino Colantoni (1637) rappresentante San'Elia rapito sul carro di fuoco e Sant'Eliseo che chiede la protezione dell'abitato di Sant'Elia. Particolarmente originale il campanile a forma trapezoidale. \nDi notevole importanza l'affresco, rinvenuto in lavori di restauro del 2011, rappresentante \"San Francesco che detta la regola\", posto a sinistra della porta della sagrestia. Datato 1579, risulta essere il primo documento iconografico dell'avvenimento svoltosi nel 1223 nel vicino santuario di Fonte Colombo. In questa localit\u00e0 \u00e8 avvenuto il cosiddetto miracolo dei bovini, guariti grazie all'intercessione del Poverello d'Assisi al quale i santeliani si rivolsero. La localit\u00e0 fa parte del \"Cammino di Francesco\".\nAmministrazione.\nSant'Elia fu comune autonomo dal 1861 (Unit\u00e0 d'Italia) fino al 1875, quando il municipio fu soppresso e il territorio di Sant'Elia fu aggregato al comune di Rieti di cui \u00e8 tuttora frazione.\nEconomia.\nL'economia \u00e8 di tipo agricolo pastorale.\nSport.\nCalcio.\nLa squadra del posto \u00e8 l'A.S.D. Alba Sant'Elia, che nella stagione 2021-2022 milita nel campionato di Prima Categoria."}
{"id": "559379", "revid": "6923", "url": "https://it.wikipedia.org/wiki?curid=559379", "title": "Granfondo", "text": "Le Gran Fondo o Granfondo sono manifestazioni sportive, a carattere amatoriale o agonistico, che si disputano sulla lunga distanza. Il termine \u00e8 generalmente utilizzato per gare di ciclismo, podismo, sci di fondo, motociclismo, automobilismo e canottaggio. Le competizioni di questo tipo possono far parte della pi\u00f9 vasta categoria delle \"\"Gare di fondo\", che si suddividono in \"Gran fondo\", \"Mezzo fondo\" e \"Fondo\"\", dipendentemente dalla lunghezza del percorso.\nCiclismo.\nLe norme della Federciclismo indicano come \"Medio Fondo\" le manifestazioni comprese tra i 71 e i 120\u00a0km, mentre le \"Gran fondo\" vanno da 120 fino a 170\u00a0km. Su dette distanze \u00e8 ammessa una tolleranza, in eccesso o difetto, del 10%. Distanze superiori rientrano nell'ambito delle Randonn\u00e9e. Diffuse un po' in tutte le regioni d'Italia, tra le pi\u00f9 celebri e partecipate si ricordano la storica Nove Colli, la maratona delle Dolomiti e la Gavia-Mortirolo.\nMountain Bike.\nNella mountain bike le gran fondo variano rispetto alla corsa su strada, il chilometraggio \u00e8 generalmente pi\u00f9 basso: si varia dai 40 ai 60\u00a0km; oltre i 60\u00a0km non si parla pi\u00f9 di gran fondo, ma di Marathon.\nSci di Fondo.\nNello sci di fondo vengono definite granfondo (o \"maratone sciistiche\") le gare disputate su lunghe distanze, dai 42\u00a0km in su, in tecnica classica o, pi\u00f9 raramente, in tecnica libera. In sede olimpica e iridata, \u00e8 detta granfondo la gara pi\u00f9 lunga prevista dal programma, la 50\u00a0km, presente fin dai I Giochi olimpici invernali di .\nMotociclismo.\nNel lessico del motociclismo sportivo, le gare di granfondo comprendono le competizioni di lunga durata in pista, come il Bol d'Or, o su strade pubbliche che si correvano nel XX secolo, come la Milano-Taranto e il Motogiro.\nLe manifestazioni di granfondo motociclistiche moderne sono manifestazioni non competitive che si svolgono su lunghe distanze secondo una tabella di marcia ben definita, destinate a tutte le tipologie di motocicli sia moderni che d'epoca.\nL'itinerario \u00e8 concepito per dare al pilota la possibilit\u00e0 di misurare le proprie capacit\u00e0 di navigazione riuscendo a mantenere una velocit\u00e0 di crociera basata sulla media oraria imposta superando delle prove di abilit\u00e0 cronometrate e di orientamento su strade provinciali, passi di montagna ed eventuali tratti di sterrato.\nIl pilota verr\u00e0 valutato sulla capacit\u00e0 di percorrere il tragitto rispettando il pi\u00f9 possibile i requisiti di regolarit\u00e0 (ovvero ingresso nei controlli orario) e le indicazioni riportate sulla tabella di marcia.\nSino al 2013 la Federazione Motociclistica Italiana ha organizzato la \"Coppa Italia di Gran Fondo\" sostituita nel 2014 dal \"Campionato Nazionale Gran Fondo\" e costituito da 6 eventi."}
{"id": "559380", "revid": "154639", "url": "https://it.wikipedia.org/wiki?curid=559380", "title": "Didach\u00e9", "text": "La Didach\u00e9 o Dottrina dei dodici apostoli \u00e8 un testo cristiano di autore sconosciuto. Scritto in un luogo non identificabile con sicurezza, forse la Siria o l'Egitto, tra la fine del I e il II secolo, il testo sarebbe contemporaneo ai libri pi\u00f9 tardivi del Nuovo Testamento. Venne persino considerata come parte del Nuovo Testamento da alcuni Padri della Chiesa, anche se la maggioranza la consider\u00f2 un apocrifo; per questo non fu accettata nel canone del Nuovo Testamento eccetto che dalla Chiesa ortodossa etiope. La Chiesa cattolica la inserisce nella letteratura subapostolica.\nGli studiosi moderni erano a conoscenza della Didach\u00e9 grazie a citazioni contenute in altri scritti, ma il testo era considerato perduto. Fu rinvenuto nel 1873 in un manoscritto gerosolimitano, il \"Codex Hierosolymitanus\".\nLa scoperta.\nConsiderata perduta, la Didach\u00e9 venne riscoperta nel 1873 da Philotheos Bryennios, metropolita ortodosso di Nicomedia, in un codice greco dell'XI secolo, il \"Codice Gerosolimitano\", rinvenuto nella biblioteca del convento del Santo Sepolcro di Costantinopoli. Bryennios la pubblic\u00f2 nel 1883 e pubblic\u00f2 anche gli altri scritti contenuti nel codice: la \"Lettera di Barnaba\", la prima e la seconda \"Lettere di Clemente\", le \"Lettere di Ignazio\".\nPoco dopo la pubblicazione iniziale di Bryennios, lo studioso Oscar von Gebhardt identific\u00f2 in un manoscritto nell'abbazia di Melk in Austria una traduzione in latino della prima parte della \"Didach\u00e9\". Gli studiosi posteriori la considerano una testimonianza indipendente alla tradizione della sezione delle \"Due Vie\" (vedi sotto). Il Dr. J. Schlecht ritrov\u00f2 nel 1900 un'altra traduzione in latino dei primi cinque capitoli con il titolo pi\u00f9 lungo, anche se con l'omissione di \"dodici\" e con l'aggiunta \"De doctrina Apostolorum\". Altri piccoli frammenti in greco risalenti al IV secolo furono trovati tra i Papiri di Ossirinco e pubblicati nel 1922. Sono state rinvenuti anche frammenti in copto e in etiope, dopo la pubblicazione originale di Bryennios.\nData della compilazione.\nLa data di composizione della Didach\u00e9 non \u00e8 nota ed \u00e8 difficile assegnarla con sicurezza ad un preciso periodo. Vari studiosi la collocano tra la fine del I e il II secolo, ma non sono mancate altre proposte, come quelle dei primi editori dall'opera, Bryennios e Adolf von Harnack, che datarono la stesura tra il 120 ed il 160. Negli anni quaranta e settanta diversi critici proposero una data di stesura originale, prima di modifiche successive, verso gli anni 50-70 o poco dopo, e altri nella prima met\u00e0 o nel tardo II secolo o anche nel III secolo. Non ci sono dubbi che la Didach\u00e9 fosse gi\u00e0 nota nel III secolo.\nPrimi riferimenti.\nLa \"Didach\u00e9\" \u00e8 menzionata da Eusebio di Cesarea (324 circa) come \"Insegnamenti degli apostoli\" dopo i libri riconosciuti come canonici:\nAtanasio, Rufino, la \"Synopsis Sacrae Scripturae\" dello pseudo-Atanasio e Niceforo I di Costantinopoli inseriscono la \"Didach\u00e9\" tra i libri apocrifi, sebbene per Atanasio rimanga un libro utile ai fini catechetici. Viene accettata dal Canone delle Costituzioni Apostoliche 85, da Giovanni di Damasco e dalla Chiesa ortodossa etiope. Il \"De aleatoribus\" dello pseudo-Cipriano la cita per nome. Le citazioni non riconosciute sono molto comuni, anche se meno sicure. La sezione \"Due Vie\" condivide lo stesso linguaggio con la \"Lettera di Barnaba\", capitoli da 18 a 20, a volte parola per parola, a volte con aggiunte, spostamenti e riduzioni, e Barnaba 4,9 sembra derivare dalla \"Didach\u00e9\" 16,2-3 o viceversa. Sembra anche ripercuotersi sul \"Pastore di Erma\", e Ireneo, Clemente di Alessandria, e Origene sembrano anche utilizzare il testo del libro; cos\u00ec faceva a Occidente Optato e il \"Gesta apud Zenophilum\". Gli autori della \"Didascalia apostolorum\", delle \"Costituzioni apostoliche\" e della \"Tradizione apostolica\" si sono basati sulla \"Didach\u00e9\".\nContenuto.\nLa \"Didach\u00e9\" si pu\u00f2 suddividere in quattro sezioni principali, che secondo alcuni studiosi potrebbero essere state unite da fonti separate da un successivo redattore: una catechetica e morale sulle \"Due Vie\", la \"Via della morte\" e la \"Via della vita\" (capp. 1-6); una parte liturgica riguardante riti come il battesimo e l'eucaristia (capp. 7-10); una parte disciplinare contenente varie informazioni sulla struttura della Chiesa antica (capp. 11-15); una parte conclusiva escatologica (cap. 16).\nTitolo.\nMentre ci si riferisce all'opera generalmente come la Didach\u00e9, il manoscritto reca due titoli: \"L'insegnamento dei dodici Apostoli\" (\u0394\u03b9\u03b4\u03b1\u03c7\u1f74 \u03c4\u1ff6\u03bd \u03b4\u03ce\u03b4\u03b5\u03ba\u03b1 \u1f00\u03c0\u03bf\u03c3\u03c4\u03cc\u03bb\u03c9\u03bd, \"Didach\u0113 t\u014dn d\u014ddeka apostol\u014dn\") e \"L'Insegnamento del Signore ai Gentili tramite i Dodici Apostoli\" (\u0394\u03b9\u03b4\u03b1\u03c7\u1f74 \u039a\u03c5\u03c1\u03af\u03bf\u03c5 \u03b4\u03b9\u1f70 \u03c4\u1ff6\u03bd \u03b4\u03ce\u03b4\u03b5\u03ba\u03b1 \u1f00\u03c0\u03bf\u03c3\u03c4\u03cc\u03bb\u03c9\u03bd \u03c4\u03bf\u1fd6\u03c2 \u1f14\u03b8\u03bd\u03b5\u03c3\u03b9\u03bd, \"Didach\u0113 Kyr\u00ecou di\u00e0 t\u014dn d\u014ddeka apost\u00f2l\u014dn tois \u00e9thnesin\"), forse il titolo originario o forse un sottotitolo che espande il titolo. Si \u00e8 per\u00f2 messo in dubbio che uno dei due titoli del manoscritto fosse il titolo originale dell'opera, poich\u00e9 nelle citazioni degli autori antichi essa compare come \"L'insegnamento degli apostoli\" (\u0394\u03b9\u03b4\u03b1\u03c7\u1f74 \u03c4\u1ff6\u03bd \u1f00\u03c0\u03bf\u03c3\u03c4\u03cc\u03bb\u03c9\u03bd, \"Didach\u0113 t\u014dn apostol\u014dn\") o \"Gli insegnamenti degli apostoli\" (\u0394\u03b9\u03b4\u03b1\u03c7\u03b1\u03af \u03c4\u1ff6\u03bd \u1f00\u03c0\u03bf\u03c3\u03c4\u03cc\u03bb\u03c9\u03bd, \"Didacha\u00ec t\u014dn apostol\u014dn\", e in latino Doctrinae apostolorum): \u00e8 stato proposto che uno di questi, forse nella variante plurale, fosse il titolo originale dell'opera.\nLe Due Vie.\nLa prima sezione (Capitoli 1-6) inizia cos\u00ec: \"Ci sono due vie, una della vita e una della morte e c'\u00e8 una grande differenza tra queste due vie.\"\nLa \"Jewish Encyclopedia\" del 1906 afferma:\nLa \"Catholic Encyclopedia\", 1908, dichiara priva di fondamento quest'idea, pur difesa da un gran numero di studiosi:\nMezzo secolo dopo la pubblicazione di queste due enciclopedie, la scoperta e lo studio dei documenti di Qumran confermarono la possibile esistenza di un documento giudaico dal quale attinsero sia la \"Didach\u00e9\" che la \"Lettera di Barnaba\".\nAnzi si \u00e8 presentata la possibilit\u00e0 dell'esistenza non solo dell'ipotetico manuale giudaico, di cui nella proposta di Charles Taylor, ma di tutto un genere di testi sia giudaici che cristiani ispirati alle stesse idee e influenzati originalmente da un dualismo iraniano.\nLiturgia.\nI capp. 7-10 della \"Didach\u00e9\" rappresentano la parte liturgica, riguardante riti come il battesimo e l'eucaristia.\nEucaristia.\nLa Didach\u00e9 include due preghiere primitive e insolite. Rappresentano i testi pi\u00f9 antichi che si riferiscono a questo rito come eucaristia.\nIl capitolo 9 inizia con queste parole:\nOra riguardo all'Eucaristia, ringraziate in questo modo. Innanzitutto, per quanto riguarda la coppa: \n\"Ti ringraziamo, Padre nostro, per la santa vite di Davide tuo servo, che ci hai fatto conoscere per mezzo di Ges\u00f9 tuo servo, a Te sia la gloria per sempre...\" \nE riguardo al pane spezzato:\n\"Ti ringraziamo, Padre nostro, per la vita e la saggezza che ci hai fatto conoscere per mezzo di Ges\u00f9 tuo Servo, a Te sia la gloria per sempre. Come questo pane spezzato fu sparso sui monti e fu raccolto e divenne uno, cos\u00ec la tua Chiesa si raccolga dalle estremit\u00e0 della terra nel tuo regno, poich\u00e9 tua \u00e8 la gloria e la potenza in eterno per mezzo di Ges\u00f9 Cristo.\" \nMa nessuno mangi o beva della tua Eucaristia, se non \u00e8 stato battezzato nel nome del Signore, poich\u00e9 anche riguardo a questo il Signore ha detto: \"Non date ci\u00f2 che \u00e8 santo ai cani\". "}
{"id": "559381", "revid": "63799", "url": "https://it.wikipedia.org/wiki?curid=559381", "title": "Dottrina dei dodici apostoli", "text": ""}
{"id": "559382", "revid": "110157", "url": "https://it.wikipedia.org/wiki?curid=559382", "title": "Quartiere 4 di Firenze", "text": "Il quartiere 4 (Isolotto-Legnaia) si trova a ovest sud-ovest della citt\u00e0.\nL\"'Isolotto\" \u00e8 considerata di solito la parte delimitata a nord-est dal fiume Arno, ad ovest dal viadotto del ponte all'Indiano e a sud-sud-ovest da via del Sansovino, viale F. Talenti e viale Etruria; \"Legnaia\" si articola, invece, seguendo via Pisana.\nIl quartiere \u00e8 costituito da molte suddivisioni: \"Argingrosso, Cintoia, I Bassi, Le Torri, Il Casone, Isolotto, La Casella, Legnaia, San Quirico, Monticelli, Il Pignone, San Lorenzo a Greve, Torcicoda, Soffiano, Bellosguardo\". La maggior parte erano rioni antichi sparsi nelle campagne e inglobati nel tempo nel tessuto urbano cittadino, e al cui interno era sempre presente almeno una chiesa o un luogo di culto. Avevano la forma di piccoli paesi gli abitati di Cintoia, San Lorenzo a Greve, Legnaia, San Quirico, Torcicoda, Monticelli e Soffiano. Le Torri, I Bassi, Il Casone, l'Isolotto, La Casella e l'Argingrosso erano invece zone periferiche ai vari borghi. Pignone \u00e8 sorto ai margini di Firenze e, quindi, era gi\u00e0 parte della citt\u00e0, mentre Bellosguardo, arroccato sull'omonima collina, \u00e8 lambito solo parzialmente dallo sviluppo urbano.\nUn ruolo storico significativo \u00e8 stato rivestito dalla frazione di Legnaia che dal 1808 al 1865 fu comune a s\u00e9 stante: la sua soppressione determin\u00f2 la cessione al vicino comune di Casellina e Torri di molte frazioni fra cui Scandicci che ha dato il nome all'attuale cittadina che oggi sorge nei pressi di Firenze. Oggigiorno col termine \"Legnaia\" s'intende sia la corrispondente frazione antica che il borgo di San Quirico, complici sia forse la presenza all'interno di quest'ultimo della chiesa di San Quirico a Legnaia che l'espansione della citt\u00e0 di Firenze che ha saldato insieme le due borgate.\nLa zona che pu\u00f2 essere definita come \"Isolotto\" \u00e8 nettamente identificabile su qualsiasi immagine satellitare della citt\u00e0 ed costituita dal quadrilatero, delimitato dal Lungarno dei Pioppi, viale dei Platani, via Torcicoda e via dei Mortuli, e dalla collina artificiale detta comunemente \"Montagnola\", lambita a nord da via B. Bandinelli. Distinta ma subito ad ovest di questa si posiziona la zona dell'Argingrosso, che raggruppa i rioni storici di Cintoia, Le Torri, I Bassi e L'Argingrosso, e che prende il suo nome da un argine che corre parallelo all'omonima via: a sud-ovest di quest'ultima vi sono abitazioni, giardini, centri culturali, sportivi e commerciali, mentre nella parte vicina all'Arno, si trovano il parco dell'Argingrosso, dei campi agricoli, un campo nomadi, un campo da golf e alcuni impianti dell'acquedotto di Firenze.\nSoffiano \u00e8 una parte residenziale e ricca di verde che si trova a sud di Legnaia sotto la collina di Marignolle, uscendo dalla citt\u00e0 in direzione di Scandicci, ed ospita la Villa Strozzi al Boschetto ed il monumentale Cimitero di Soffiano con un nucleo tardo ottocentesco dell'architetto Michelangelo Maiorfi. Assieme ad altre frazioni \u00e8 stato inglobato nella seconda met\u00e0 del XX secolo nell'area urbana cittadina.\nFrazioni.\nAl Quartiere 4 afferiscono le seguenti frazioni:"}
{"id": "559383", "revid": "834", "url": "https://it.wikipedia.org/wiki?curid=559383", "title": "Job sharing", "text": ""}
{"id": "559386", "revid": "767487", "url": "https://it.wikipedia.org/wiki?curid=559386", "title": "Mark Deutrom", "text": "Alla met\u00e0 degli anni ottanta si trasfer\u00ec dal Texas alla California per studiare composizione al Cal Arts Institute. In questo periodo inizi\u00f2 ad interessarsi alla scena hardcore punk di San Francisco, e fond\u00f2 anche una casa discografica, la Alchemy Records, ormai inattiva, con la quale pubblic\u00f2 lavori di band come Neurosis e Melvins, band quest'ultima della quale ha fatto parte dal 1994 al 1998 come bassista. Ha suonato anche come chitarrista nella band Clown Alley. Oltre ad aver fatto parte dei Clown Alley e dei Melvins, ha anche pubblicato un album come solista nel 2001, \"The Silent Treatment\"."}
{"id": "559390", "revid": "123367335", "url": "https://it.wikipedia.org/wiki?curid=559390", "title": "Abbazia di Valvisciolo", "text": "Labbazia di Valvisciolo si trova in provincia di Latina, fra Sermoneta, l'oasi di Ninfa e Latina Scalo.\nL'abbazia \u00e8 ubicata a 116 m s.l.m. su un contrafforte che si affaccia su una piccola valle, per tradizione medievale, detta \"dell'usignolo\". Il nome del complesso monastico sembrerebbe derivare dalla suddetta valle.\nStoria.\nEdificata in rigoroso stile romanico-gotico-cistercense \u00e8 uno dei massimi capolavori del genere della provincia dopo l'abbazia di Fossanova. La tradizione vuole che questa abbazia sia stata fondata nel VIII secolo da monaci greci e sia stata occupata e restaurata dai Templari nel XIII secolo. Quando nel XIV secolo questo ordine venne disciolto subentrarono i Cistercensi.\nA questa abbazia \u00e8 legata una leggenda medioevale, dove si narra che nel 1314, quando venne posto al rogo l'ultimo Gran Maestro Templare, Jacques de Molay gli architravi delle chiese si spezzarono. Ancora oggi, osservando attentamente l'architrave del portale principale dell'abbazia, si riesce a intravedere una crepa. Gli indizi della presenza Templare sono costituiti da alcune caratteristiche croci: nel primo gradone del pavimento della chiesa, nel soffitto del chiostro e quella pi\u00f9 famosa di tutte scolpita nella parte sinistra dell'occhio centrale del rosone, venuta alla luce nei restauri di inizio secolo. In tempi recenti, sul lato occidentale del chiostro, abbattendo un muro posticcio, sono venute alla luce, graffite sull'intonaco originale, le cinque famose parole del magico palindromo: \"SATOR AREPO TENET OPERA ROTAS\", con la variante, sinora un unicum, che le venticinque lettere sono disposte in cinque anelli circolari concentrici, ognuno dei quali diviso in cinque settori, in modo da formare una figura simile ad un bersaglio.\nNel 1411 l'abbazia fu ceduta in commenda a Paolo Caetani. Nel 1523 fu declassata da Papa Clemente VII a priorato semplice. Nel 1529 fu ridotta a priorato secolare. Tra il 1600 e il 1605 fu abitata dai cistercensi della congregazione dei Foglianti fino al 1619. Tra il 1619 e il 1635 l'abbazia fu abitata dai Minimi di San Francesco di Paola. Tornarono nuovamente i Foglianti che l'abitarono fino alla Soppressione degli Ordini religiosi voluta da Napoleone Bonaparte. Papa Pio IX fece due importanti visite all'abbazia nel 1863 e nel 1865. Fu per volere di Pio IX che l'abbazia divenne priorato conventuale dipendente dalla congregazione di Casamari. Il 5 luglio 1888 il Priore D. Bartolomeo M. Daini riscatt\u00f2 il complesso monastico messo all'asta dal Comune di Sermoneta con la somma di 10.150 \u00a3. Ora l'abbazia continua ad essere abitata dai monaci cistercensi della congregazione di Casamari. Nel marzo 2014 \u00e8 festeggiato a Sermoneta e a Valvisciolo il 150\u00ba anniversario del ritorno dei monaci voluto da Papa Pio IX.\nArchitettura.\nL'interno della chiesa, a tre navate suddivise da pilastri e colonne, presenta pareti spoglie di affreschi secondo i canoni del \"memento mori\" dei cistercensi che evitavano gli sfarzi architettonici perch\u00e9 non contava per loro la materialit\u00e0 ma, invece, la spiritualit\u00e0.\nSul fondo della navata sinistra si trova la cappella di San Lorenzo. Affrescata nel 1586-89 dal pittore Niccol\u00f2 Circignani detto il Pomarancio su commissione del Cardinale Enrico Caetani e del Duca Onorato IV. Questo ciclo di affreschi fu realizzato in occasione della visita di Papa Sisto V nel Ducato Caetani. All'interno della cappella vi sono molti cenni autocelebrativi riferiti al titolo ducale che nel 1586 fu concesso proprio a Onorato IV. Infatti vi sono presenti moltissime corone ducali sorrette da puttini. Interessantissimo l'autoritratto del Pomarancio che la studiosa Sonia Testa ha scoperto fra la decorazione a grottesche della volta, in prossimit\u00e0 delle due vele con l'episodio in cui San Lorenzo opera la conversione di Lucilio, e quella con l'episodio in cui San Lorenzo battezza in carcere San Romano. \nSopra il portone d'ingresso si pu\u00f2 notare un rosone. Il chiostro sito alla destra dell'abbazia guardando la facciata ha un giardino vivacemente colorato."}
{"id": "559398", "revid": "729019", "url": "https://it.wikipedia.org/wiki?curid=559398", "title": "Resistenza (finanza)", "text": "Nell'analisi tecnica di Borsa si chiama resistenza il livello di prezzo sopra il quale la quotazione del titolo ha difficolt\u00e0 a salire. \u00c8 il punto in cui la pressione sul mercato svolta dai compratori non riesce a superare la pressione esercitata dai venditori. Se l'interesse del mercato sul titolo aumenta e la pressione all'acquisto supera quelle alla vendita il prezzo sale al di sopra del valore della resistenza. Qualora, ad un successivo ribasso, il prezzo non scenda sotto il valore della resistenza si dice che la resistenza \u00e8 stata perforata e la stessa diviene un supporto."}
{"id": "559400", "revid": "1543377", "url": "https://it.wikipedia.org/wiki?curid=559400", "title": "Lingua tok pisin", "text": "La lingua tok pisin (composto di \"tok\", \"parola\", \"discorso\" o \"lingua\" e \"pisin\", cio\u00e8 \"pidgin\") \u00e8 una lingua creola basata sull'inglese parlata in Papua Nuova Guinea, nella parte settentrionale dello Stato, nel distretto della capitale Port Moresby e nelle isole appartenenti a tale stato.\nDistribuzione geografica.\nCon pi\u00f9 di 100.000 parlanti madrelingua e altri 4 milioni di parlanti che la usano come seconda lingua, il \"tok pisin\" \u00e8 la lingua pi\u00f9 diffusa in Papua Nuova Guinea. Il \"tok pisin\" \u00e8 noto anche come pidgin della Nuova Guinea o (nei contesti accademici) come neo-melanesiano o pidgin anglo-melanesiano.\nSpesso, quando si trovano ad utilizzare l'inglese (altra lingua ufficiale dello Stato), gli abitanti della Papua Nuova Guinea si riferiscono al \"tok pisin\" chiamandola, semplicemente, pidgin. Tuttavia, i linguisti preferiscono continuare a definire tale lingua come \"tok pisin\": ci\u00f2 sia per evitare possibili confusioni con altre lingue creole o \"pidgin\", che per affermare l'idea per cui il \"tok pisin\" sia ormai da considerarsi una lingua a s\u00e9 stante. Il \"tok pisin\", infatti, non sarebbe pi\u00f9 da ritenere un \"pidgin\" dal momento che ormai esistono molti parlanti madrelingua: proprio per questo motivo, esso non \u00e8 pi\u00f9 solo una \"lingua franca\", utilizzata per facilitare la comunicazione tra persone che, abitualmente, parlano altri idiomi. Grazie a tale consapevolezza, il \"tok pisin\" sta attraversando una fase di standardizzazione della grammatica associata ad una vera e propria \"creolizzazione\" della lingua.\nLingua ufficiale.\n\u00c8 una delle tre lingue ufficiali della Papua Nuova Guinea.\nIl \"tok pisin\" \u00e8 usato con una certa frequenza dai mezzi di comunicazione e nell'attivit\u00e0 di governo, sebbene in tali contesti spesso gli venga ancora preferito l'inglese. In alcune scuole elementari \u00e8 lingua di insegnamento nei primi tre anni di frequenza.\nDialetti e lingue derivate.\nNelle diverse parti della Papua Nuova Guinea esistono numerose varianti locali, che differiscono tra loro sia nel vocabolario che nella grammatica. Veri e propri dialetti si sono sviluppati nelle Highlands, vale a dire in corrispondenza delle coste settentrionali (in particolare, i parlanti originari di Finschhafen hanno una parlata particolarmente veloce e ci\u00f2 rende loro difficile il farsi comprendere altrove). Sulle isole di Bougainville e Buka \u00e8 diffusa una variante alquanto distinta da quella utilizzata sulle isole della Nuova Irlanda e della Nuova Britannia (tuttavia, il \"tok pisin\" di Buka e Bougainville si mantiene ben distinto dal \"pijin\" delle Isole Salomone).\nClassificazione.\nIl \"tok pisin\" nasce all'epoca in cui gli abitanti di diverse isole del Pacifico, parlanti lingue diverse, furono impiegati nelle piantagioni del Queensland e di diverse isole dell'Oceania. Per comunicare tra loro, queste persone cominciarono a sviluppare un \"pidgin\", basato principalmente sulla lingua inglese con l'aggiunta di termini dal tedesco, dal portoghese e dalle lingue austronesiane parlate dagli isolani. Tale \"pidgin\" divent\u00f2 cos\u00ec il \"tok pisin\": questa evoluzione, curiosamente, si verific\u00f2 nella colonia tedesca della Nuova Guinea (dove, tra l'altro, si era sviluppata un'altra lingua creola, l'Unserdeutsch, basata sul tedesco e ora quasi estinta). \nIl \"tok pisin\" divenne cos\u00ec la lingua utilizzata per la comunicazione non solo fra colonizzati e colonizzatori, ma anche fra gli stessi locali parlanti idiomi diversi (dal primo \"pidgin\", oltre al \"tok pisin\", si svilupparono anche il bislama di Vanuatu e il pijin delle Isole Salomone). Il fatto che il \"tok pisin\" si sia sviluppato nella colonia tedesca della Nuova Guinea, dove la lingua dei colonizzatori era, ovviamente, il tedesco e non l'inglese, pu\u00f2 essere paragonato a quanto accadde nella vicina Papua, dove a diventare \"lingua franca\" fu il \"motu\" (vale a dire l'idioma della popolazione della zona di Port Moresby) e non l'inglese. Infine \u00e8 molto simile all'inglese.\nFonologia.\nVocali.\nEsistono cinque vocali (\"a\", \"e\", \"i\", \"o\", \"u\") che si pronunciano pi\u00f9 o meno come in italiano.\nVocabolario.\nIl \"tok pisin\" appare spesso improntato ad una grande inventiva e una grande vivacit\u00e0 nell'utilizzo di parole derivate dall'inglese (solitamente nella sua variante australiana), dalle lingue melanesiane e dal tedesco (la parte settentrionale della Nuova Guinea e le isole vicine furono colonia tedesca sino al 1914).\nindica \"lo spirito dell'antenato\"\nSistema di scrittura.\nIl tok pisin viene scritto in alfabeto latino."}
{"id": "559407", "revid": "768068", "url": "https://it.wikipedia.org/wiki?curid=559407", "title": "Bagna c\u00e0uda", "text": "La bagna c\u00e0uda (AFI ), nome piemontese traducibile come \"salsa calda\" in italiano, \u00e8 una tipica specialit\u00e0 gastronomica della cucina piemontese, originaria del Basso Piemonte.\nPreparazione e consumo.\nLa \"bagna c\u00e0uda\" \u00e8 una preparazione a base di aglio e acciughe dissalate e deliscate, cotta a fuoco lento in olio d'oliva, riducendo il tutto a salsa.\nSi consuma intingendovi vari tipi di verdure di stagione solitamente divise tra crude e cotte: cardi, cipolle cotte al forno, peperoni crudi o abbrustoliti, foglie di cavolo crude, cavolfiori, topinambur, barbabietole, patate cotte a vapore, ravanelli, rape e tante altre.\nUn tempo si usavano solo cardi gobbi, tipici di Nizza Monferrato, topinambur e peperoni conservati nella \"raspa\" (ci\u00f2 che rimaneva del procedimento di vinificazione del grappolo d'uva).\nPer tradizione \u00e8 un piatto tipico del periodo della vendemmia, quindi da consumare prevalentemente in autunno e in inverno: una delle \"leggende\" sulla sua nascita vuole proprio che venisse preparato per ricompensare i vendemmiatori del lavoro prestato.\nPi\u00f9 che un piatto, \u00e8 un rito conviviale che prevede la condivisione del cibo in forma collettiva da parte dei commensali, che lo attingono tutti insieme da un unico recipiente somministratore.\nLa \"bagna c\u00e0uda\" tradizionale veniva portata in tavola nel \"dian\", tegame di cottura in terracotta, e mantenuto in temperatura mediante uno scaldino di coccio riempito di braci vive, la \"s-cionfetta\".\nSuccessivamente, la scomodit\u00e0 di intingere in un unico recipiente (soprattutto per chi era pi\u00f9 distante) e il fatto poco igienico di intingere nel recipiente comune pezzi di verdura gi\u00e0 morsicati, hanno condotto all'adozione di contenitori individuali in terracotta (\"foj\u00f2t\") costituiti da una ciotola a cui \u00e8 sottoposto un fornellino ad alcol o a meta oppure un lumino di cera, per mantenere calda la salsa.\nLa \"bagna c\u00e0uda\" va accompagnata da vini rossi corposi quali, per esempio, Barbera, Nebbiolo, Barbaresco o Dolcetto.\nStoria.\nLa ricetta \u00e8 tipica del Basso Piemonte, in quanto nei secoli passati in quella zona era assai facile procurarsi l'acciuga salata, l'ingrediente fondamentale, usata tuttora in molte ricette tipiche piemontesi, soprattutto tra gli antipasti, ad esempio le \"anciove al bagn\u00e8t verd\" o \"al bagn\u00e8t ross\". L'antico Piemonte si approvvigionava di sale presso le saline della Provenza e delle foci del Rodano, attraverso una serie di rotte commerciali attraversanti i passi delle Alpi Marittime e note come \"vie del sale\"; infatti all'epoca Nizza e dintorni erano territorio sabaudo. La leggenda vuole che il commercio delle acciughe salate fosse un modo per commerciare il sale, evitando cos\u00ec di pagarne gli elevati dazi: mastelli pieni di sale presentavano, al controllo dei gabellieri, nella parte superiore, uno strato di acciughe salate. In realt\u00e0 in tutto il Piemonte d'antico regime la gabella del sale era una tassa obbligatoria e non legata al consumo. Non solo, le acciughe sotto sale erano molto pi\u00f9 costose e il loro prezzo era sostenibile solo in relazione alle modeste quantit\u00e0 di acquisto. L'\"acciugaio\" (\"anci\u00f3aire\" in lingua piemontese) era il commerciante ambulante che con il tipico carro trainato da cavalli o buoi portava le acciughe in barili e botticelle di legno.\nLa \"bagna c\u00e0uda\" venne a lungo rifiutata dalle classi pi\u00f9 abbienti che la consideravano un cibo rozzo e inadatto a un'alimentazione raffinata, in particolare per la presenza dell'aglio e gli effetti dell'assunzione del medesimo sull'alito, che permangono per un certo tempo, anche, in certi casi, fino a ventiquattr'ore. Per questo motivo le notizie scritte su questo piatto sono piuttosto rare nei testi gastronomici piemontesi. Una prima descrizione dettagliata della \"bagna c\u00e0uda\" nella sua versione attuale si deve a Roberto Sacchetti e risale al 1875.\nMolti sostengono che la vera ricetta della \"bagna c\u00e0uda\" dovrebbe contemplare l'utilizzo dell'olio di noci e non dell'olio di oliva, questo perch\u00e9 le coltivazioni di ulivo sono liguri e non piemontesi. In realt\u00e0 nel Piemonte meridionale, fino a buona parte del XVIII secolo, esisteva una produzione di olio d'oliva ampiamente documentata (ne resta traccia in alcuni toponimi come il comune di Olivola nell'alessandrino o San Marzano Oliveto in Astesana) e sufficiente al fabbisogno locale, comunque integrata dal commercio con Nizza e con la Riviera di Ponente della Liguria, aree sottoposte al dominio sabaudo e tradizionalmente fornitrici di tali ingredienti fin dai tempi dell'Impero Romano. Pertanto \u00e8 ragionevole assumere come pertinente l'uso dell'olio di oliva nella \"bagna c\u00e0uda\".\nRicetta, usi e varianti.\nEsiste una \"ricetta canonica\", depositata presso un notaio a Costigliole d'Asti nel 2005 dalla delegazione di Asti dell'Accademia italiana della cucina, che prevede l'utilizzo esclusivamente di una testa d'aglio a persona, mezzo bicchiere d'olio d'oliva extravergine a persona, 50 g a persona di acciughe rosse di Spagna e un eventuale pezzetto di burro da aggiungere a fine cottura.\n\u00c8 molto diffusa la scelta di cuocere preventivamente l'aglio nel latte al fine di rendere la salsa pi\u00f9 cremosa e ridurne il potente sapore. Nell'alimentazione contadina del Piemonte la \"bagna c\u00e0uda\" era spesso abbinata alla polenta, a volte fritta o arrostita al forno, oppure usata altrettanto frequentemente per insaporire insalate di verdure crude o cotte o per condire alcuni tipi di pasta asciutta nei giorni di regime quaresimale. Un altro possibile abbinamento \u00e8 quello con le uova che vengono fritte, dopo eventualmente averle strapazzate, nell'olio residuo che resta in fondo al \"foj\u00f2t\" verso la fine del pasto. \u00c8 uso anche condirne l'interno di grosse fette di peperoni crudi (o rosolati su una piastra calda e poi privati della buccia), serviti come antipasto.\nNell'Albese, l'aglio viene pestato. Sempre nel Monferrato, alcuni insaporiscono la salsa con il Barbera.\nA Nizza Monferrato e nella Valle Belbo, l'aglio viene tritato molto fine dopo averlo lasciato riposare a lungo nel latte, cuocendolo poi per molto tempo.\nDurante l'antichit\u00e0, il piatto veniva preparato usando l'olio di noci. Per rievocare la fragranza di questa variante caduta in disuso, si pu\u00f2 schiacciare nella bagna qualche gheriglio di noce senza la pellicina.\nAltre varianti della \"bagna c\u00e0uda\" prevedono l'aggiunta di burro, panna da cucina, e latte.\nPer tradizione, i contadini strapazzavano delle uova nell'eventuale avanzo di \"bagna c\u00e0uda\".\nDiffusione nel mondo.\nLa \"bagna c\u00e0uda\" \u00e8 molto popolare anche col nome di \"ba\u00f1acauda\" in Argentina, dove giunse negli ultimi anni del XIX secolo con i molti piemontesi emigrati in Sud America. Nella localit\u00e0 di Calchin Oeste, in provincia di C\u00f3rdoba, si svolge la \"Fiesta Nacional de la Bagna Cauda\"; a Humberto Primo, in provincia di Santa Fe, se ne celebra ogni anno la \"Fiesta provincial\".\nPresentata a Tokyo a met\u00e0 degli anni novanta da un gastronomo braidese nel corso di trasmissioni televisive locali, la \"bagna c\u00e0uda\" si \u00e8 rapidamente diffusa fino a diventare popolarissima in tutto il Giappone."}
{"id": "559410", "revid": "1318658", "url": "https://it.wikipedia.org/wiki?curid=559410", "title": "Arrondissement di Langres", "text": "L\"arrondissement\" di Langres \u00e8 una suddivisione amministrativa francese, situata nel dipartimento dell'Alta Marna e nella regione Grand Est.\nComposizione.\nL\"arrondissement\" di Langres raggruppa 158 comuni in 10 cantoni:"}
{"id": "559411", "revid": "767487", "url": "https://it.wikipedia.org/wiki?curid=559411", "title": "Competizione intraspecifica", "text": "La competizione intraspecifica \u00e8 un concetto dell'ecologia che intende la competizione tra individui della medesima specie. Le risorse oggetto di tale competizione possono essere lo spazio, il substrato, il cibo, la luce, il partner riproduttivo o molti altri fattori.\nQuesta competizione pu\u00f2 facilmente instaurarsi quando un essere vivente trova un substrato o un ambiente estremamente idoneo al suo sviluppo e alla sua proliferazione, senza che vi siano turbe esterne (ambientali) o predatori a disturbarlo.\nCompetizione per lo spazio.\nLa competizione per lo spazio \u00e8 causata da un'eccessiva proliferazione degli individui in un determinato spazio, che via via diviene pi\u00f9 piccolo con l'incremento della popolazione. Ci\u00f2 implica che con il proliferare della popolazione, lo spazio \"vitale\" per ogni singolo individuo diviene via via pi\u00f9 ristretto, portandolo (a limiti estremi) al disotto del limite di sopravvivenza e quindi alla morte degli individui pi\u00f9 deboli (prima) ed eventualmente di tutta la popolazione. Con spazio vitale si intende uno spazio minimo in cui l'individuo riesce a respirare (o fermentare) il substrato, mantenendo la quantit\u00e0 di metaboliti di scarto al di sotto della soglia di danno dell'individuo stesso.\nCompetizione per substrato/nutrizione.\nLa competizione per substrato/nutrizione \u00e8 invece facilmente studiabile sia nei micro che nei macroecosistemi. Nel caso in cui il substrato nutritivo sia costante e la popolazione cresca, la quantit\u00e0 di substrato per ogni singolo organismo diminuisce in maniera direttamente proporzionale, sino al raggiungimento di un equilibrio ove tutti gli organismi si nutrono della quantit\u00e0 minima di substrato necessaria al mantenimento delle funzioni metaboliche di base. Ma in natura \u00e8 molto difficile trovare condizioni di \"substrato costante\" (o comunque di assenza di fattori limitanti alla nutrizione), di conseguenza con l'incremento della popolazione, il substrato diminuisce in maniera direttamente proporzionale, fino a giungere, in casi estremi, al termine del substrato stesso. Questo causa la morte dell'intera popolazione.\nQueste sono le due tipologie di competizione pi\u00f9 presenti in natura e generalizzabili tra gli organismi autotrofi ed eterotrofi.\nCompetizione luminosa.\nAltra tipologia di competizione molto importante soprattutto per le specie fotoautotrofe \u00e8 la competizione luminosa.\nQuesta competizione comporta una diminuzione nell'assorbimento dello spettro luminoso utilizzato per l'attivazione della fotosintesi clorofilliana (negli autotrofi) o per l'attivazione di determinate reazioni metaboliche coadiuvate dalla luce (per autotrofi ed eterotrofi) che \u00e8 direttamente proporzionale con l'incremento degli individui della stessa specie nell'ambito di uno spazio, quindi morfo-fisiologicamente simili. Questa tipologia di competizione \u00e8 avvicinabile alla competizione per spazio, in quanto se lo spazio esposto alla luce degli organi che ne necessitano \u00e8 inferiore al limite biologico, allora si avr\u00e0 un decremento della popolazione che inizier\u00e0 dagli organismi meno resistenti agli stress.\nCompetizione per il partner riproduttivo.\nIn molti animali, soprattutto Mammiferi ed Uccelli, le femmine sono una risorsa limitata perch\u00e9 dotate di una capacit\u00e0 riproduttiva limitata, dovuta alle caratteristiche fisiche oppure a delle enormi necessit\u00e0 energetiche.\nIn tali organismi vi \u00e8 competizione tra i maschi per l'accesso alle femmine.\nEsempio di competizione intraspecifica.\nQuesti fenomeni sono facilmente studiabili analizzando le popolazioni di batteri in piastra.\nUn esempio, facilmente riproducibile in un qualsiasi laboratorio anche poco fornito, consiglia di utilizzare una specie di batterio eterotrofo, ponendolo in piastra sterile contenente un substrato nutritivo fortemente idoneo al suo sviluppo (momento 0), nel giro di poche ore si osserva una proliferazione delle colonie batteriche molto veloce. Questo perch\u00e9 tutti gli individui (che sono simili tra loro dal punto di vista morfo-fisiologico) trovano medesime condizioni ottimali al loro sviluppo. Questo sviluppo cresce esponenzialmente, sino a raggiungere un limite in cui si ha uno stallo nella crescita della popolazione. Questo \u00e8 imputabile al fatto che il substrato o lo spazio \"vitale\" (o entrambi insieme) sono diminuiti dal momento 0, a tal punto che le condizioni non sono pi\u00f9 idonee alla riproduzione (moltiplicazione in questo caso) a causa della sempre pi\u00f9 forte competizione intraspecifica, dato che tutti gli organismi si cibano del medesimo substrato e necessitano del medesimo spazio dato che sono tutti di dimensioni simili. Si avr\u00e0 cos\u00ec via via una inversione della curva di moltiplicazione a causa della morte degli organismi che in quel determinato spazio hanno poco substrato nutritivo a disposizione oppure lo spazio che occupano \u00e8 eccessivamente saturo di metaboliti secondari frutto della respirazione/fermentazione oppure non si ha proprio lo spazio fisico per moltiplicare nuove colonie.\nGli organismi viventi si sono evoluti al fine di evitare al massimo queste forme di competizione. \u00c8 il caso del Pesco (\"Prunus persica\"). Onde evitare una eccessiva competizione intraspecifica tra la pianta madre e le piante figlie che potrebbero nascere troppo in prossimit\u00e0 di essa, l'apparato radicale della pianta madre secerne una serie di molecole nel terreno a forte azione inibente degli apparati radicali delle piante della medesima specie (ad eccezione della pianta madre). La zona di terreno interessata dall'apparato radicale della pianta madre sar\u00e0 quindi fortemente repressivo per la crescita delle piante nate dai semi prodotti da lei stessa, di conseguenza attraverso una competizione \"preventiva\" intraspecifica ed \"indolore\" (semplicemente i semi non germogliano) si evitano tutte le problematiche sopra citate, che porterebbero ad una forte riduzione nella crescita sia della pianta madre che di quelle figlie. Germoglieranno cos\u00ec solo i semi che si troveranno ad una distanza dall'apparato radicale della pianta madre tale per cui non si abbiano problematiche di spazio e di interferenza nell'assorbimento degli elementi nutritivi."}
{"id": "559414", "revid": "1543377", "url": "https://it.wikipedia.org/wiki?curid=559414", "title": "Giulio Cesare (Shakespeare)", "text": "Giulio Cesare (\"The Tragedy of Julius Caesar\" in inglese, \"La tragedia di Giulio Cesare\") \u00e8 una tragedia di William Shakespeare scritta probabilmente nel 1599, sebbene altri la collochino fra il 1600 e il 1601.\nAnalisi.\nIl protagonista.\nSono sorte numerose discussioni riguardo al vero protagonista della tragedia: alcuni ritengono che sia effettivamente Cesare, in quanto causa di tutta l'azione e centro di ogni discussione, mentre altri ritengono che sia in realt\u00e0 Bruto e che il dramma sia fondato sul suo conflitto interiore tra l'onore, il patriottismo e l'amicizia.\nContesto.\nLa maggior parte dei critici ritiene che l'opera riflette il clima di ansiet\u00e0 dell'epoca dovuto al fatto che la regina Elisabetta I si era rifiutata di nominare un successore, il che avrebbe potuto portare, dopo la sua morte, ad una guerra civile simile a quella scoppiata a Roma.\nTrama.\nL'azione si svolge a Roma e nel finale in Grecia (Sardi e Filippi).\nBruto, i cui antenati sono celebri per aver cacciato da Roma Tarquinio il Superbo, \u00e8 il figlio adottivo di Cesare, ma nonostante tale legame si lascia convincere a prendere parte ad una cospirazione, ordita da alcuni senatori romani tra cui Cassio, per impedire a Cesare, uccidendolo, di trasformare la Repubblica romana in una monarchia.\nCesare, tornato a Roma dopo la campagna d'Egitto, incontra un indovino che gli suggerisce di guardarsi dalle idi di marzo, ma ignora l'avvertimento e si vedr\u00e0 assassinare proprio in tale giorno. Al suo funerale Marco Antonio, amico di Cesare, con un'orazione divenuta celebre muove l'opinione pubblica contro i cospiratori.\nBruto attacca Cassio, accusandolo di regicidio in cambio di denaro; i due in seguito si riconciliano, ma mentre entrambi si preparano alla guerra contro Marco Antonio e Ottaviano, lo spettro di Cesare appare in sogno a Bruto, annunciandogli la sua prossima sconfitta: la battaglia che si svolge a Filippi si conclude infatti con una sconfitta dei cospiratori e sia Bruto che Cassio decidono di suicidarsi piuttosto che essere fatti prigionieri.\nNel finale si accenna alla futura frattura dei rapporti tra Marco Antonio e Ottaviano nonch\u00e9 all'ascesa al potere di quest'ultimo dopo la vittoria nella battaglia di Azio nel 31 a.C.; la tragedia termina con Marco Antonio dinanzi alla salma di Bruto lodandone l'onest\u00e0 discolpandolo perch\u00e9 non uccise per odio ma per amor di patria.\nTesto.\nLa tragedia venne pubblicata per la prima volta nel First Folio del 1623.\nFonti.\nLe fonti dell'opera possono essere fatte risalire alla traduzione di Thomas North della \"Vita di Cesare\" e della \"Vita di Bruto\", contenute nelle \"Vite parallele\" di Plutarco.\nParodie.\nIl duo Canadese Wayne and Shuster fece la parodia di \"Giulio Cesare\" nello sketch del 1958 \"Sciacqua il sangue dalla mia toga\". Flavio Massimo veniva ingaggiato da Bruto per investigare sulla morte di Giulio Cesare. Le procedure di polizia combinavano Shakespeare, \"Dragnet\" e gli scherzi del vaudeville; lo sketch fu trasmesso per la prima volta all\"'Ed Sullivan Show\"."}
{"id": "559416", "revid": "121750949", "url": "https://it.wikipedia.org/wiki?curid=559416", "title": "Margherita Chiavaro", "text": "In coppia con Manuela Malerba, \u00e8 stata campionessa italiana di beach volley nel 2003 e vicecampionessa nel 2005 e nel 2008.\nCarriera.\nPallavolo indoor.\nIn campionato indoor, Chiavaro gioca come schiacciatrice. Ha giocato con il Volley Team Giarre, la Catania Volley nel 1997-98 (Serie B1), con le Amazzoni Agrigento nel 1998-99 (sempre in B1), con la Pasta Gallo Lercara Friddi dal 1999 al 2001 (in B1 e in A2, in quest'ultimo caso da libero) e con il Montenapoleone Cutrofiano (LE) nel 2001-02 (in B1); nel 2002-2003 con Telecom Brindisi (in B2); nel 2003-04 \u00e8 con La Pietra di Comiso (in B2) e nel 2004-05 con il Kamarina Vittoria (in B2); nel 2005-06 e 2006-07 ha giocato ancora in B2 con il Team Volley Catania TTTLines-Lesv Piaggio Catania. Nel 2007-08 e 2008-09 con il Team Volley Priolo (in B2). Nel 2009\u20132010 \u00e8 stata ingaggiata dalla squadra Catanese Messaggerie Orizzonte Tremestieri squadra candidata alla Serie B1 in cui fa un bel tandem d'attacco con la palermitana Eleonora Milici. . Nella stagione 2012-2013 viene ingaggiata dalla Hobbit Scordia . \nBeach volley.\nPer il beach volley, Chiavaro inizia nel 1997, partecipando ad alcune tappe del Circuito Italiano, giungendo al massimo a due quarti posti nel 1998 e nel 1999 in coppia con Ivana Privitera. Nel 2000, con Federica Tonon arriva due volte terza. Nel 2001 passa con Manuela Malerba, con cui conquista un terzo posto nel campionato italiano. Nello stesso anno,dal 6 al 9 settembre, partecipano al campionato europeo di beach volley a Jesolo. Salta il 2002 per infortunio e nel 2003 torna sulla sabbia e vince le finali scudetto a Cagliari con Manuela contro la coppia Marini-Isidori 2-0.Nel 2004 la coppia conclude al terzo posto assoluto e nel 2005 sono ancora in finale, ma vengono battute da Laura Bruschini e Diletta Lunardi. Sempre nel 2005 ottengono il terzo posto nel torneo internazionale Satellite di Alba Adriatica contro la coppia della Repubblica Ceca Felbabova e 5897 Novotn\u00e1, il primo posto al torneo internazionale Satellite di Vasto contro l'ex coppia azzurra Lucilla Perrotta e Diletta Lunardi e un altro primo posto all'Open di Fermo. Nel 2006, dopo aver dominato tutte le fasi, stabilendo il record ad oggi imbattuto di quattro vittorie consecutive di tappa del Campionato Italiano, cedono ai quarti di finale e il campionato viene vinto da Lucilla Perrotta e Daniela Gattelli.. Nel 2007, in coppia con Nellina Mazzulla, ottiene tre podi su cinque tappe: due bronzi e un argento. Nel 2008, nuovamente in coppia con Manuela Malerba, conquista quattro podi nel campionato italiano: tre terzi posti e l'argento assoluto in finale scudetto, dopo aver battuto in semifinale per 2 a 0 le campionesse italiane uscenti Daniela Gioria e Giulia Momoli.\nSempre nel 2008, in coppia con Diletta Lunardi, ottiene il secondo posto al torneo internazionale Satellite di El Alamein."}
{"id": "559423", "revid": "1318658", "url": "https://it.wikipedia.org/wiki?curid=559423", "title": "Arrondissement di Saint-Dizier", "text": "L\"arrondissement\" di Saint-Dizier \u00e8 una suddivisione amministrativa francese, situata nel dipartimento dell'Alta Marna e nella regione del Grand Est.\nComposizione.\nL\"arrondissement\" di Saint-Dizier raggruppa 114 comuni in 11 cantoni:"}
{"id": "559432", "revid": "729019", "url": "https://it.wikipedia.org/wiki?curid=559432", "title": "Peter Adkison", "text": "Dal 1993 al 2001 \u00e8 stato amministratore delegato della Wizards of the Coast, dove \u00e8 stato protagonista del lancio di \"\", dell'acquisizione della TSR e del varo della 3\u00aa edizione del gioco di ruolo fantasy \"Dungeons &amp; Dragons\".\nNel 1999 ha venduto la Wizards of the Coast alla Hasbro. Dal 2005 \u00e8 amministratore delegato della Hidden City Games e lavora alla promozione del loro nuovo gioco \"Clout Fantasy\".\nHa scritto \"The Primal Order\", un manuale sull'uso degli dei e delle religioni nei giochi di ruolo che \u00e8 stato pubblicato dalla Wizard of the Coast nel 1992."}
{"id": "559434", "revid": "1728", "url": "https://it.wikipedia.org/wiki?curid=559434", "title": "Matthew McConaughey", "text": "Inizi\u00f2 la carriera nei primi anni novanta partecipando al film \"La vita \u00e8 un sogno\" (1993).\nApparve in seguito in film di vario genere tra cui l'horror \"Non aprite quella porta IV\" (1994), il thriller legale \"Il momento di uccidere\" (1996), il dramma storico di Steven Spielberg \"Amistad\" (1997), il fantascientifico \"Contact\" (1997) e la commedia \"EdTV\" (1999).\nDal 2000 divenne noto come protagonista di numerose commedie leggere e romantiche, tra cui \"Prima o poi mi sposo\" (2001), \"Come farsi lasciare in 10 giorni\" (2003), \"A casa con i suoi\" (2006) e \"La rivolta delle ex\" (2009).\nDal 2010 si dedica a ruoli pi\u00f9 impegnati e acclamati dalla critica, in film come \"Bernie\" (2011), \"Killer Joe\" (2011), \"Mud\" (2012), \"Magic Mike\" (2012), \"Interstellar\" (2014) e nella serie TV \"True Detective \"(2014).\nNel 2013 l'interpretazione di un cowboy affetto da AIDS nel film biografico \"Dallas Buyers Club\" gli valse il Golden Globe come miglior attore in un film drammatico, lo \"Screen Actors Guild Award\" e l'Oscar come miglior attore protagonista.\nConsiderato un \"sex symbol\" biondo e con un fisico statuario, ha figurato pi\u00f9 volte nelle classifiche degli uomini ritenuti pi\u00f9 belli al mondo.\nAd aprile 2014 \"Time\" menzion\u00f2 McConaughey nella sua annuale \"Time 100\" come una delle \u00abpersone pi\u00f9 influenti al mondo\u00bb.\nBiografia.\nMcConaughey nasce a Uvalde, Texas, ultimo dei tre figli di Mary Kathleen \"Kay\" McCabe, un'insegnante, e di James Donald McConaughey, che gestiva un distributore di benzina prima di avviare una compagnia nel settore petrolifero. Il padre, deceduto a causa di un attacco cardiaco nell'agosto 1992, prima di lavorare nel campo petrolifero \u00e8 stato giocatore di football americano della NFL che ha militato nei Green Bay Packers. McConaughey ha avuto un'educazione metodista. Ha origini scozzesi, inglesi e svedesi da parte di padre e irlandesi e tedesche da parte di madre.\nNel 1980 si \u00e8 trasferito con la famiglia a Longview, dove ha frequentato la Longview High School, brillando sia come studente sia come atleta, oltre ad essere votato come il \"pi\u00f9 bello della scuola\". Dopo il diploma conseguito nel 1988 si trasferisce per un anno in Australia, a Warnervale nel Nuovo Galles del Sud, come studente in scambio sponsorizzato dall'associazione Rotary International e per mantenersi ha praticato i lavori pi\u00f9 umili come lavapiatti e spalatore di letame. Tornato negli Stati Uniti si iscrive alla Facolt\u00e0 di Legge presso l'Universit\u00e0 di Austin, ma ben presto, grazie alla lettura de \"Il pi\u00f9 grande venditore del mondo\", capisce che quella non \u00e8 la sua strada e grazie ad uno dei suoi migliori amici, che era uno studente di cinema, inizia a prendere lezioni di recitazione e sceneggiatura.\nCarriera.\nPrimi ruoli.\nNel 1991 inizia a muovere i primi passi nel mondo dello spettacolo prendendo parte ad alcuni video musicali e spot pubblicitari. Prima della laurea in Radio-Televisione-Film, conseguita nel 1993, realizza il cortometraggio studentesco \"Chicano Chariots\". Durante gli studi di cinema conosce il direttore di casting e produttore Don Phillips che gli presenta il regista Richard Linklater, che gli affida un ruolo nella commedia \"La vita \u00e8 un sogno\". Grazie a questo ruolo inizia a farsi conoscere dagli addetti ai lavori, e negli anni seguenti ottiene delle parti in \"A proposito di donne\" di Herbert Ross e l'horror \"Non aprite quella porta IV\", accanto ad un'allora sconosciuta Ren\u00e9e Zellweger. \"Non aprite quella porta IV\" usc\u00ec nel 1994 con scarso successo, una riedizione del film venne distribuita nell'estate 1997, quando McConaughey e la Zellweger erano diventati famosi.\nNel 1995 partecipa, senza successo, ad un provino per il ruolo di Jack Dawson nel kolossal \"Titanic\", ruolo poi affidato a Leonardo DiCaprio. Nel 1996 ottiene i primi ruoli da protagonista; nel western \"Stella solitaria\" e nel dramma giudiziario \"Il momento di uccidere\", tratto dall'omonimo romanzo di John Grisham, dove McConaughey ricopre il ruolo del giovane avvocato Jake Tyler Brigance, impegnato nella difesa di un uomo di colore accusato di omicidio. Per questa interpretazione vince un MTV Movie Awards nella categoria miglior performance rivelazione. Nel 1997 recita accanto a Jodie Foster nel film di fantascienza \"Contact\", di Robert Zemeckis, e nel dramma storico \"Amistad\" di Steven Spielberg. Nel 1998 lavora nuovamente con Richard Linklater nel film \"Newton Boys\" e nello stesso anno \u00e8 regista e sceneggiatore di un cortometraggio intitolato \"The Rebel\".\nNel 1999 Ron Howard lo vuole come protagonista assoluto del suo \"EdTV\", seguito dal film bellico \"U-571\", dove interpreta il ruolo del tenente Andrew Tyler. Nel 2001 inizia a dedicarsi a commedie romantiche, tra cui \"Prima o poi mi sposo\" con Jennifer Lopez, e \"Come farsi lasciare in 10 giorni\" con Kate Hudson. Nello stesso periodo prende parte al film futuristico \"Il regno del fuoco\" e al thriller \"Frailty - Nessuno \u00e8 al sicuro\", di e con Bill Paxton. Nel 2005 interpreta Dirk Pitt, personaggio letterario nato dalla penna di Clive Cussler, nell'avventuroso \"Sahara\", dove recita accanto a Steve Zahn e Pen\u00e9lope Cruz. A livello commerciale il film si \u00e8 rivelato un flop, a fronte dei 241 milioni di dollari spesi tra produzione e promozione ha incassato nel mondo poco pi\u00f9 di 119 milioni.\nChiude il 2005 recitando al fianco di Al Pacino nel film \"Rischio a due\" e ottenendo il titolo di \"uomo vivente pi\u00f9 sexy\" assegnatogli dalla rivista \"People\".\nNel 2006 torna a ruoli pi\u00f9 leggeri, prima in \"A casa con i suoi\" con Sarah Jessica Parker, remake statunitense del film francese \"Tanguy\", poi nella commedia \"Tutti pazzi per l'oro\", che lo vede recitare nuovamente al fianco di Kate Hudson. a fine 2006 presta la sua voce per una campagna pubblicitaria per Peace Corps. Nel settembre del 2007 entra nel cast della commedia diretta da Ben Stiller, \"Tropic Thunder\", sostituendo Owen Wilson dopo il tentato suicidio dell'attore.\nChiude il decennio con la commedia indipendente \"Surfer, Dude\", di cui \u00e8 anche produttore, e la commedia romantica \"La rivolta delle ex\", rilettura in chiave moderna del \"Canto di Natale\" di Charles Dickens, che lo vede recitare al fianco Jennifer Garner.\nLa svolta impegnata.\nNel 2010 decide di dare una svolta alla sua carriera e rimane fermo due anni, rifiutando molti ruoli in film d'azione e commedie romantiche, per concentrarsi su ruoli pi\u00f9 autoriali. Uno dei primi ruoli a segnare il cambiamento di rotta nella sua carriera \u00e8 quello in \"The Lincoln Lawyer\", tratto dal romanzo di Michael Connelly \"Avvocato di difesa\", ma \u00e8 con \"Killer Joe\" di William Friedkin che ottiene i primi riconoscimenti, vincendo un Saturn Award come miglior attore e ottenendo una candidatura agli Independent Spirit Awards 2013. In \"Killer Joe\", adattamento cinematografico dell'omonima pi\u00e9ce teatrale di Tracy Letts, McConaughey interpreta Joe Cooper, detto Killer Joe, un poliziotto diventato sicario.\nSempre nel 2011 recita in \"Bernie\", film ispirato ad eventi realmente accaduti che segna la sua terza collaborazione con Richard Linklater e che lo vede recitare al fianco di Jack Black, Shirley MacLaine. Sua madre, Kay McConaughey, compare nella pellicola in un piccolo ruolo.\nNel 2012 viene diretto da Steven Soderbergh in \"Magic Mike\", con protagonista Channing Tatum, in cui interpreta il proprietario di un club di spogliarello maschile. Per la sua interpretazione ottiene diversi riconoscimenti, tra i quali un Independent Spirit Award come miglior attore non protagonista. Sempre nel 2012 interpreta un malinconico giornalista gay in \"The Paperboy\" di Lee Daniels e un fuggitivo in \"Mud\" di Jeff Nichols.\nIl 2013 \u00e8 un anno importante per la sua carriera; \u00e8 protagonista del film \"Dallas Buyers Club\" diretto da Jean-Marc Vall\u00e9e, in cui interpreta la storia vera di Ron Woodroof, rozzo e omofobo cowboy malato di AIDS che ricorre all'aiuto di medicinali alternativi. McConaughey ha voluto fortemente interpretare questo ruolo e ha passato oltre quattro anni alla ricerca dei finanziamenti necessari. La sceneggiatura del film circolava a Hollywood da 20 anni ed era stata rifiutata 137 volte. Per preparsi al ruolo, l'attore ha perso 23 chili, sottoponendosi ad una rigida dieta che ha modificato notevolmente il suo aspetto fisico. Per la sua interpretazione vince il Marc'Aurelio d'Argento per il miglior attore al Festival internazionale del film di Roma 2013, un Golden Globe come miglior attore in un film drammatico ed il suo primo Premio Oscar come miglior attore protagonista. Sempre nel 2013 ottiene un piccolo, ma significativo ruolo, in \"The Wolf of Wall Street\" di Martin Scorsese.\nNel 2014 \u00e8 protagonista, assieme all'amico e collega Woody Harrelson, della prima stagione della serie antologica \"True Detective\", del network HBO, di cui \u00e8 anche uno dei produttori esecutivi. Inoltre \u00e8 protagonista del film di fantascienza \"Interstellar\", di Christopher Nolan.\nIl 17 novembre 2014 McConaughey riceve la propria stella sulla Hollywood Walk of Fame (stella numero 2534), durante una cerimonia a cui hanno partecipato familiari e colleghi.\nNel 2015-2016 \u00e8 stato il protagonista del film \"Gold - La grande truffa\" ,uscito nelle sale nel 2017, diretto da Stephen Gaghan. Nel 2018 interpreta il criminale Richard Wershe Jr. nel film \"Cocaine - La vera storia di White Boy Rick\", diretto da Yann Demange. Nel 2019 partecipa a tre film: \"Serenity - L'isola dell'inganno\", di Steven Knight, e \"Beach Bum - Una vita in fumo\", di Harmony Korine e all'ultimo film di Guy Ritchie \"The Gentlemen\".\nAltre attivit\u00e0.\nNel 1996 fonda, con base a Venice, una propria casa di produzione cinematografica e televisiva, chiamata J.K. Livin Productions citando il motto del personaggio che ha interpretato nel film \"La vita \u00e8 un sogno, \"\"Just Keep Livin\" Con la sua casa di produzione finanzia documentari e cortometraggi, oltre alla produzione dei film \"Sahara\" e \"Surfer, Dude\". Successivamente fonda anche un'etichetta discografica sempre chiamata J.K. Livin, mettendo sotto contratto come primo artista il cantante reggae Mishka. Nel 2008, assieme alla moglie Camila, fonda la Just Keep Livin Foundation, un'organizzazione no-profit la cui missione \u00e8 quella di aiutare i bambini a condurre una vita attiva e sana, attraverso l'attivit\u00e0 fisica, l'alimentazione e il lavoro di squadra.\nCon la sua fondazione crea anche una linea di abbigliamento a fini benefici. Nel 2013 chiude la sua casa di produzione e la sua etichetta discografica per concentrarsi esclusivamente sulla carriera da attore.\nNel 2008 diventa testimonial della campagna pubblicitaria del profumo \"The One\" di Dolce &amp; Gabbana, partecipando insieme a Scarlett Johannson allo spot girato da Martin Scorsese. Dal gennaio 2015 \u00e8 protagonista di due spot pubblicitari diretti da Nicolas Winding Refn per la casa automobilistica Lincoln. A settembre 2015 vengono realizzati altri spot della Lincoln con protagonista McConaguhey, questa volta diretti da Gus Van Sant.\nMcConaughey \u00e8 stato nominato nuovo direttore creativo di Wild Turkey, bourbon di propriet\u00e0 del gruppo Campari. L'attore si occuper\u00e0 della scrittura e della regia della prossima campagna pubblicitaria. Apparir\u00e0 inoltre in un documentario dedicato alla storia del marchio e sui vari aspetti della promozione di Wild Turkey.\nDal 2015 l'attore \u00e8 diventato docente, assieme al regista Scott Rice, del corso \"Dalla sceneggiatura allo schermo\" all'Universit\u00e0 del Texas ad Austin, la stessa nella quale si era laureato.\nMolto appassionato di calcio e tifoso del Chelsea, nel 2019 \u00e8 socio fondatore dell'Austin FC, franchigia che dalla stagione 2020-2021 gioca in Major League Soccer, il massimo campionato calcistico statunitense.\nVita privata.\nLe cronache non parlano solo delle sue interpretazioni cinematografiche, ma anche delle sue disavventure, culminate nell'ottobre del 1999 con l'arresto per possesso di marijuana e resistenza alle autorit\u00e0. La polizia era intervenuta dopo i vari reclami dei vicini che non sopportavano che McConaughey, in compagnia dell'amico Cole Hauser, suonasse nudo i bonghi tutta la notte.\nIn campo sentimentale \u00e8 stato legato per molti anni all'attrice Sandra Bullock, successivamente ad Ashley Judd, Salli Richardson e Pen\u00e9lope Cruz, quest'ultima conosciuta sul set di \"Sahara\" ed alla quale \u00e8 stato legato un anno. Ha sposato la modella brasiliana Camila Alves il 9 giugno 2012, dalla quale ha avuto tre figli: Levi Alves McConaughey, nato il 7 luglio 2008, Vida Alves McConaughey, nata il 3 gennaio 2010, e Livingston, nato il 28 dicembre 2012.\nDoppiatori italiani.\nNelle versioni in italiano delle opere in cui ha recitato, Matthew McConaughey \u00e8 stato doppiato da:\nDa doppiatore \u00e8 sostituito da:"}
{"id": "559447", "revid": "339392", "url": "https://it.wikipedia.org/wiki?curid=559447", "title": "Asian Cup", "text": ""}
{"id": "559448", "revid": "13648", "url": "https://it.wikipedia.org/wiki?curid=559448", "title": "Cupola della roccia", "text": ""}
{"id": "559458", "revid": "6923", "url": "https://it.wikipedia.org/wiki?curid=559458", "title": "Massimo Bonini", "text": "Cresciuto nel settore giovanile della , leg\u00f2 il suo nome principalmente alla , squadra in cui esord\u00ec nel campionato italiano di Serie A militandovi poi per otto stagioni, disputando complessivamente in maglia bianconera 192 partite e realizzando cinque reti; impiegato nel ruolo di mediano, divenne tra i pilastri del ciclo di Giovanni Trapattoni nella prima met\u00e0 degli anni 1980, che lo vide affiancato a centrocampisti come Marco Tardelli e Michel Platini. Coi piemontesi vinse tre titoli di campione d'Italia, una Coppa Italia e tutte le competizioni per club allora organizzate dall'Unione delle Associazioni Calcistiche Europee (UEFA) tranne la Coppa UEFA, manifestazione in cui raggiunse i quarti di finale nella stagione 1990-91 come capitano del .\nInizialmente membro della nazionale italiana Under-21, Bonini divenne nazionale sammarinese durante i primi sei anni di attivit\u00e0 della rappresentativa del Titano (1990-1995), disputando un totale di 19 incontri.\nUno degli unici due atleti di San Marino, assieme al motociclista Manuel Poggiali, ad aver vinto un titolo mondiale, \u00e8 ritenuto lo sportivo pi\u00f9 rappresentativo del Paese in virt\u00f9 del livello internazionale che la sua carriera agonistica raggiunse nel calcio, trattandosi anche dell'unico calciatore del Titano ad aver vinto una competizione confederale. Nel 2004 la Federazione Sammarinese Giuoco Calcio (FSGC) lo nomin\u00f2 miglior giocatore della propria storia mentre, nello stesso anno, la UEFA lo insign\u00ec del titolo di \"Golden Player\" (Giocatore d'oro).\nCaratteristiche tecniche.\nGiocatore.\nCentrocampista di contenimento e sostegno, si distinse per la grande resistenza fisica che gli fece guadagnare il soprannome di \"Maratoneta\", nonch\u00e9 per le notevoli abilit\u00e0 in fondamentali quali contrasto, recupero palla e ripartenze. Venne ritenuto decisivo nei successi della Juventus degli anni 1980 e, soprattutto, nell'economia di gioco di Michel Platini per conto del quale, durante le partite, si occupava di conquistare palloni in ogni zona del campo da recapitare poi sulla trequarti, a disposizione delle giocate del fantasista francese; compiti da stacanovista tuttofare che, agli occhi degli addetti ai lavori, ne fecero di fatto i \u00abpolmoni\u00bb di Platini.\nCarriera.\nGiocatore.\nClub.\nSi form\u00f2 nelle giovanili della , squadra del suo paese. A diciott'anni si trasfer\u00ec nella Serie D italiana per giocare la stagione 1977-78 nelle file del ; l'annata successiva fu prelevato dal che lo fece esordire in Serie C. Pass\u00f2 poi nel 1979 al con cui, nel torneo 1980-81, ottenne la promozione in Serie A. L'estate seguente fu quindi ingaggiato dalla .\nGiovanni Trapattoni, allenatore dei piemontesi, lo fece esordire in massima serie contro la sua ex squadra, il 13 settembre 1981, e tre giorni dopo lo port\u00f2 all\u2019esordio in Coppa dei Campioni, nella sfida con gli scozzesi del . La prima stagione a Torino si concluse per Bonini con la conquista del suo primo scudetto, quello della \"seconda stella\" per la societ\u00e0 juventina. Nell'annata seguente il sammarinese conquist\u00f2 definitivamente un posto da titolare a scapito del capitano bianconero Giuseppe Furino (non senza polemiche da parte di quest'ultimo); al termine del campionato 1982-83 gli venne inoltre conferito il Trofeo Bravo, riconoscimento all'epoca destinato al miglior Under-24 d'Europa.\nIl suo palmar\u00e8s ne fa lo sportivo pi\u00f9 decorato della Repubblica di San Marino. Nel corso degli anni 1980, con la Juventus, ha vinto tutti i trofei della sua carriera: 3 titoli di campione d'Italia (1981-82, 1983-84, 1985-86), 1 Coppa Italia (1982-83), 1 Coppa delle Coppe (1983-84), 1 Supercoppa UEFA (1984), 1 Coppa dei Campioni (1984-85) e 1 Coppa Intercontinentale (1985); quest'ultimo trionfo ha fatto di Bonini il primo sportivo sammarinese, in seguito eguagliato dal motociclista Manuel Poggiali, ad aver vinto una competizione mondiale.\nNell'ottobre 1988, dopo 296 gare ufficiali (192 di campionato) coi bianconeri, Bonini si trasfer\u00ec al , tornato in Serie A. La squadra ottenne la salvezza al termine della stagione e, in quella successiva, la qualificazione alla Coppa UEFA. In totale coi felsinei, di cui fu anche capitano, gioc\u00f2 quattro annate mettendo a referto 112 partite e 5 gol. Chiusa la parentesi professionistica, Bonini ritorn\u00f2 in patria per indossare le maglie della Juvenes, societ\u00e0 che lo aveva lanciato, e del .\nNazionale.\nNonostante il passaporto sammarinese, nei primi anni 1980 Bonini ha vestito 9 volte la maglia azzurra dell' nel periodo in cui la Federcalcio del Titano non era ufficialmente affiliata all'UEFA, la quale considerava quindi i giocatori di San Marino assimilati agli italiani.\nAl contrario non gioc\u00f2 mai nella nazionale maggiore italiana, poich\u00e9 il regolamento FIFA richiedeva che un calciatore difendesse i colori del paese di origine: per sua scelta personale, Bonini non volle mai rinunciare alla cittadinanza sammarinese. Dal 1990 vest\u00ec la maglia della neocostituita nazionale di , con la quale disput\u00f2 19 partite fino al 1995, anno del suo ritiro dal calcio giocato, precedute da 2 gare giocate nel 1989 da \"fuori quota\" nel , entrambe contro i pari et\u00e0 dell'Italia, nelle qualificazioni europee di categoria.\nRitenuto lo sportivo pi\u00f9 rappresentativo nel Paese in virt\u00f9 della caratura internazionale della sua carriera agonistica, nel 2004, per celebrare il proprio 50\u00ba anniversario, l'UEFA invit\u00f2 ogni federazione nazionale a essa affiliata a indicare il loro miglior giocatore del precedente mezzo secolo: la scelta di San Marino ricadde su Bonini, designato \"Golden Player\" dalla confederazione calcistica europea.\nAllenatore e dirigente.\nDal 2 giugno 1996 al 10 settembre 1997 Bonini assunse l'incarico di selezionatore della nazionale di , guidandola in 8 partite durante le qualificazioni al campionato mondiale di calcio 1998. Nello stesso anno and\u00f2 sulla panchina della formazione Primavera del , allenandola per due stagioni; dopodich\u00e9 entr\u00f2 nello staff tecnico del settore giovanile cesenate, nel ruolo di direttore tecnico, fino a giugno 2002. Successivamente, a dicembre dello stesso anno, divent\u00f2 tecnico della formazione della Oakland University a Detroit.\nIl 28 febbraio 2017 fu nominato direttore tecnico della Federazione Sammarinese Giuoco Calcio."}
{"id": "559459", "revid": "219110", "url": "https://it.wikipedia.org/wiki?curid=559459", "title": "Duomo di Pisa", "text": "Il duomo di Santa Maria Assunta, al centro della Piazza del Duomo, conosciuta anche come Piazza dei Miracoli, \u00e8 la cattedrale medievale di Pisa nonch\u00e9 chiesa primaziale.\nCapolavoro del romanico, in particolare del \"romanico pisano\", rappresenta la testimonianza tangibile del prestigio e della ricchezza raggiunti dalla repubblica marinara di Pisa nel momento del suo apogeo.\nStoria.\nFu iniziato nel 1063 (1064 secondo il calendario pisano all'epoca vigente) dall'architetto Buscheto, con la decima parte del bottino dell'impresa di Palermo in Sicilia contro i Musulmani (1063) guidata da Giovanni Orlandi appartenente alla famiglia Orlandi. Vi si fondono elementi stilistici diversi: classici, lombardo-emiliani, bizantini ed in particolare islamici, a riprova della presenza internazionale dei mercanti pisani a quei tempi. In quello stesso anno veniva iniziata anche la ricostruzione della basilica di San Marco a Venezia, per cui pu\u00f2 anche darsi che vi fosse stata all'epoca una rivalit\u00e0 tra le due repubbliche marinare a creare il luogo di culto pi\u00f9 bello e sontuoso.\nLa chiesa fu eretta in un'area esterna alla cinta muraria altomedioevale, a simboleggiare proprio il potere di Pisa che non necessitava protezioni. La zona scelta era gi\u00e0 utilizzata in epoca longobarda come necropoli e, gi\u00e0 nei primi anni dell'XI secolo, fu eretta una chiesa mai terminata che doveva essere intitolata a santa Maria. La nuova grande chiesa di Buscheto, infatti, viene inizialmente chiamata Santa Maria Maggiore fino a quando non viene definitivamente intitolata a Santa Maria Assunta.\nNel 1092 la chiesa, da semplice cattedrale, passa ad essere primaziale, essendo stato conferito il titolo di primate all'arcivescovo Daiberto da papa Urbano II, onorificenza oggi soltanto formale nonch\u00e9 contestata. La cattedrale fu consacrata nel 1118 dal papa Gelasio II.\nNella prima met\u00e0 del XII secolo il duomo fu ampliato sotto la direzione dell'architetto Rainaldo, che allung\u00f2 le navate aggiungendo tre campate secondo lo stile di Buscheto, allarg\u00f2 il transetto e progett\u00f2 una nuova facciata, conclusa dalle maestranze guidate dagli scultori Guglielmo e Biduino. La datazione di inizio dei lavori \u00e8 incerto: subito dopo la morte di Buscheto intorno all'anno 1110, secondo alcuni, intorno all'anno 1140 secondo altri. La fine dei lavori daterebbe al 1180, come documentato dalla data apposta sui battenti bronzei di Bonanno Pisano sulla porta maggiore.\nL'aspetto attuale del complesso edificio \u00e8 il risultato di ripetute campagne di restauro succedutesi in diverse epoche. I primi radicali interventi seguirono il disastroso incendio del 1595, che distrusse molti interventi decorativi e a seguito del quale fu rifatto il tetto e furono eseguite le tre porte bronzee della facciata, opera di scultori della bottega del Giambologna, tra cui Gasparo Mola e Pietro Tacca. A partire dal Settecento inizi\u00f2 il progressivo rivestimento delle pareti interne con grandi dipinti su tela, i \"quadroni\" con \"Storie di beati e santi pisani\", eseguiti dai principali artisti dell'epoca grazie all'iniziativa di alcuni cittadini che si autofinanziarono creando un'apposita attivit\u00e0 commerciale.\nSignificative le spoliazioni napoleoniche del Duomo di Pisa e all'Opera del Duomo, molte opere confluirono al Louvre dove sono oggi esposte, tra le quali \"Il Trionfo di San Tommaso d'Aquino fra i Dottori della Chiesa\" di Benozzo Gozzoli, oggi al Louvre ma allocata nella Primiziale del Duomo di Pisa, \"Morte di San Bernardo\" dell'Orcagna e \"San Benedetto\", opera di Andrea del Castagno. \nTra i vari interventi degni di nota va segnalato lo smantellamento del pergamo di Giovanni Pisano che venne riassemblato solo nel 1926 in una diversa posizione e con diverse parti mancanti, tra cui la scala, e lo smantellamento del monumento ad Arrigo VII realizzato da Lupo di Francesco che si trovava di fronte alla porta di San Ranieri e successivamente sostituito da una versione semplificata e simbolica. \nGli interventi successivi si ebbero nel corso dell'Ottocento ed interessarono sia le decorazioni interne sia quelle esterne, che in molti casi, specie per le sculture della facciata furono sostituite da copie (gli originali sono al Museo dell'Opera del duomo).\nDurante la Seconda Guerra Mondiale, nella campagna italiana, la Forza di Spedizione Brasiliana durante una messa in cattedrale con l'immagine di Nostra Signora di Aparecida canta l'inno brasiliano, interrotto da un forte bombardamento aereo perpetrato dell'Asse. L'evento \u00e8 stato reso noto dal fatto che i soldati si sono rifiutati di interrompere l'inno nazionale anche di fronte alle esplosioni e di continuare a cantare fino alla finale, rifiutando gli ordini di proteggersi.\nDescrizione.\nPianta, misure e dimensioni.\nL'edificio, che in origine era a croce greca con all'incrocio dei bracci una grande cupola, oggi \u00e8 a croce latina immissa. Il corpo longitudinale, diviso in cinque navate, si sviluppa su dieci campate. Questa pianta continua nel coro con altre due campate ed un'abside finale a coronamento della sola navata centrale. Il transetto ha 4 campate per lato (oppure sei se si includono le due in comune col corpo longitudinale) ed \u00e8 a tre navate con absidi terminanti sui due lati. Al centro quattro grossi pilastri delimitano la crociera rettangolare terminante in alto con una grossa cupola ellittica. \nL'edificio, come la torre campanaria, \u00e8 sprofondato percettibilmente nel suolo, e alcuni dissesti nella costruzione sono ben visibili, come le differenze di livello tra la navata di Buscheto e il prolungamento ad opera di Rainaldo (le campate verso ovest e la facciata).\nEsterno.\nLa ricchissima decorazione comprende marmi multicolori, mosaici e numerosi oggetti di bronzo provenienti dal bottino di guerra, fra cui il \"Grifo\" utilizzato come est del tetto, forse preso a Palermo nel 1061 (oggi sul tetto si trova una copia, l'originale \u00e8 nel Museo dell'Opera del Duomo. \nGli archi a profilo acuto fanno riferimento a influenze musulmane e del meridione d'Italia. Le arcate cieche con losanghe richiamano le analoghe strutture delle chiese dell'Armenia. La facciata di marmo grigio e bianco, decorata con inserti di marmo colorato, fu edificata da mastro Rainaldo. I tre portali sottostanno a quattro ordini di loggette divise da cornici con tarsie marmoree, dietro i quali si aprono monofore, bifore e trifore.\nLe porte della facciata in bronzo massiccio furono realizzate da diversi artisti fiorentini nel XVII secolo, dopo l'incendio del 1595. Sopra le porte ci sono quattro file di gallerie aperte, con, in cima, la Madonna con Bambino e, negli angoli, i quattro evangelisti. La tomba di Buscheto si trova a sinistra della porta nord della facciata.\nContrariamente a quanto si potrebbe pensare, fin dai tempi antichi i fedeli entravano nel Duomo attraverso la \"porta di San Ranieri\", posta sul retro nell'omonimo transetto, di fronte al campanile. Questo perch\u00e9 i nobili della citt\u00e0 si recavano alla cattedrale venendo da via Santa Maria che conduce proprio a quel transetto. Tale porta fu fusa intorno al 1180 da Bonanno Pisano, ed \u00e8 l'unica porta scampata all'incendio del 1595 che danneggi\u00f2 pesantemente la chiesa. La porta di San Ranieri \u00e8 decorata con ventiquattro formelle raffiguranti storie del Nuovo Testamento. Questa porta \u00e8 una delle prime prodotte in Italia nel Medioevo, dopo l'importazione di numerosi esempi da Costantinopoli, (ad Amalfi, a Salerno, a Roma, a Montecassino, a Venezia...) e vi si ammira una sensibilit\u00e0 tutta occidentale, che si stacca dalla tradizione bizantina.\nLe originali gr\u00e0dule del Duomo, ad opera della taglia di Giovanni Pisano e risalenti alla fine del XIII secolo, furono rimosse nel 1865 e sostituite dall'attuale sagrato. Queste gr\u00e0dule, consistevano in muraccioli, decorati a riquadri scolpiti con figure di animali e teste, a ridosso del perimetro esterno della cattedrale e servivano come base per i numerosi sarcofagi di epoca romana che, durante l'epoca medievale, venivano reimpiegati per le sepolture dei nobili (tra i quali spicca Beatrice di Canossa) e degli eroi. Attualmente alcuni frammenti sono visibili al Museo dell'Opera del Duomo, mentre i sarcofagi furono tutti spostati all'interno del recinto del Campo Santo.\nLa cupola ellissoidale sormontata da una lanterna richiama l'architettura islamica, come altri elementi architettonici della chiesa.\nInterno.\nL'interno a cinque navate \u00e8 rivestito di marmi bianchi e neri, con colonne monolitiche di marmo grigio e capitelli di ordine corinzio. Gli archi delle dieci campate sono a tutto sesto (quelli della navata centrale) oppure a sesto rialzato nello stile moresco del tempo (quelli delle navate laterali). L'interno suggerisce un effetto spaziale che qualche analogia con quello delle moschee, per l'uso di archi a sesto rialzato nelle navate laterali pi\u00f9 esterne, per l'alternanza di fasce in marmo bianco e verde e per l'inconsueta cupola ellittica, di ispirazione orientale. La presenza dei matronei, con le solide colonne monolitiche di granito nelle bifore, \u00e8 un chiaro segno di influenza bizantina. L'architetto Buscheto aveva accolto stimoli dal Levante islamico e dall'Armenia.\nLa navata centrale ha un soffitto a cassettoni dorati seicenteschi, in legno dorato e dipinto, dei fiorentini Domenico e Bartolomeo Atticciati; reca dorato lo stemma dei Medici. Presumibilmente l'antico soffitto presentava una struttura con capriate lignee a vista. Le quattro navate laterali hanno una copertura intonacata a crociera. La copertura a cassettoni \u00e8 presente anche nel coro e nella navata centrale del transetto, mentre una copertura a botte intonacata \u00e8 presente nelle navate laterali del transetto. Curiosa \u00e8 la copertura delle navate laterali del transetto al livello delle due campate in comune con le navate laterali del corpo longitudinale: queste sono a crociera (come nelle navate laterali del corpo longitudinale), ma sono pi\u00f9 alte (come nelle navate laterali del transetto). \u00c8 inoltre presente un matroneo di origine bizantina che corre lungo tutta la chiesa, compreso coro e transetto e che presenta una copertura a cassettoni (corpo centrale) o a travi lignee (transetto). Ancora pi\u00f9 in alto sottili e profonde finestrine permettono l'illuminazione della chiesa.\nSolo una parte degli interventi decorativi medievali sono sopravvissuti all'incendio del 1595. Tra queste \u00e8 l'affresco con la \"Madonna con Bambino\" del pisano Maestro di San Torp\u00e8 nell'arco trionfale, e sotto di esso il pavimento cosmatesco, di una certa rarit\u00e0 fuori dai confini del Lazio. Fu realizzato in tarsie marmoree con motivi geometrici ad \"opus alexandrinum\" (met\u00e0 del XII secolo). \nAltri frammenti di affreschi tardo medioevali sono sopravvissuti, tra i quali \"San Girolamo\" su uno dei quattro pilastri centrali e \"San Giovanni Battista\", un \"Crocifisso\" e \"San Cosimo e Damiano\" sul pilastro vicino alla porta di ingresso, parzialmente nascosto dalla bussola.\nNel punto di incontro tra il transetto e il corpo centrale si innalza la cupola, la cui decorazione rappresent\u00f2 uno degli ultimi interventi realizzati dopo l'incendio citato. Dipinta con la rara tecnica di pittura a encausto (o cera su muro), nella cupola \u00e8 rappresentata la \"Vergine in gloria e santi\" (1627-1631), capolavoro del pisano Orazio Riminaldi, completata dopo la sua morte, avvenuta nel 1630 a causa della peste, dal fratello Girolamo. La decorazione ha sub\u00ecto un accurato restauro che l'ha restituita al suo originale splendore nel 2018.\nIl presbiterio, terminante in un'abside curva, presenta una grande variet\u00e0 di ornamenti. Al di sopra, nel catino, il grande mosaico del \"Cristo in trono tra la Vergine e san Giovanni\" \u00e8 reso famoso dal volto di san Giovanni, opera di Cimabue del 1302 che sopravvisse miracolosamente all'incendio del 1595. Proprio quel \"San Giovanni Evangelista\" fu l'ultima opera realizzata da Cimabue prima della morte e l'unica di cui esista una documentazione certificata. Evoca i mosaici delle chiese bizantine e anche quelle normanne, come Cefal\u00f9 e Monreale, in Sicilia. Il mosaico, in buona parte realizzato da Francesco da Pisa fu terminato da Vincino da Pistoia con la raffigurazione della Madonna sulla parte sinistra (1320).\nL'Altare maggiore, dell'inizio del Novecento, presenta sei \"Angeli\" coevi di Ludovico Poliaghi, e al centro il \"Crocifisso\" bronzeo di Giambologna, del quale sono anche gli \"Angeli portacandelabro\" all'estremit\u00e0 della ricca transenna marmorea, mentre l\"'Angelo\" sulla colonna a sinistra dell'altare \u00e8 di Stoldo Lorenzi.\nAl di sotto, dietro l'Altare maggiore, \u00e8 invece il grande complesso decorativo della Tribuna, composto da 27 dipinti che raffiguranti \"Episodi del Vecchio Testamento\" e \"Storie cristologiche.\" Iniziata prima dell'incendio con le opere di Andrea del Sarto (tre tele, \"Santa Agnese\", le \"Sante Caterina e Margherita\" e i \"Santi Pietro e Giovanni Battista\") il Sodoma e Domenico Beccafumi (\"Storie di Mos\u00e8 ed Evangelisti\"), fu completata dopo tale evento con le opere di diversi pittori toscani, tra cui Orazio Riminaldi. \nIl pergamo.\nIl pergamo, capolavoro di Giovanni Pisano (1302-1310), sopravvissuto all'incendio, fu per\u00f2 smontato durante i lavori di restauro e non fu rimontato fino al 1926. Con la sua articolata struttura architettonica e la complessa decorazione scultorea, l'opera \u00e8 una delle pi\u00f9 vaste narrazioni per immagini trecentesche che riflette il rinnovamento ed il fervore religioso dell'epoca. Nelle formelle, leggermente ricurve, sono scolpiti con un linguaggio espressivo gli episodi della \"Vita di Cristo\". La struttura \u00e8 poligonale, come negli analoghi esempi precedenti, nel battistero di Pisa, nel duomo di Siena e nella chiesa di Sant'Andrea di Pistoia, ma per la prima volta i pannelli sono leggermente incurvati, dando un'idea di circolarit\u00e0 nuova nel suo genere. Altrettanto originali sono: la presenza di cariatidi, figure scolpite al posto delle semplici colonne, che simboleggiano le \"Virt\u00f9\"; l'adozione di mensole a volute in luogo degli archetti per sostenere il piano rialzato; il senso di movimento, dato dalle numerosissime figure che riempiono ogni spazio vuoto.\nPer queste qualit\u00e0 unite alla sapiente arte narrativa delle nove scene \u00e8 generalmente considerato il capolavoro di Giovanni e pi\u00f9 in generale della scultura gotica italiana. Il pergamo commissionato a Giovanni sostitu\u00ec uno precedente, realizzato da Guglielmo (1157-1162), che fu inviato nel duomo di Cagliari. Non essendoci documentazione di come fosse il pergamo prima dello smantellamento, esso \u00e8 stato ricostruito in una posizione diversa da quella originaria e, sicuramente, con le parti non nello stesso ordine e orientamento di come era stato pensato. Non si sa se possedesse o meno una scala sempre in marmo.\nAltre opere d'arte.\nIl transetto destro \u00e8 occupato dalla Cappella di San Ranieri, patrono della citt\u00e0, del quale la chiesa conserva le reliquie nella magnifica teca sull'altare. Sempre nella cappella, a sinistra, \u00e8 conservata parte della frammentaria tomba di Enrico VII di Lussemburgo, imperatore del Sacro Romano Impero, morto nel 1313 a Buonconvento mentre assediava invano Firenze. La tomba, anche questa smontata e ricomposta, (fu scolpita da Tino di Camaino nel 1313-1315) ed era in origine posta al centro dell'abside, come segno della fede ghibellina della citt\u00e0. Era inoltre un monumento scultoreo molto pi\u00f9 complesso, dotato di varie statue. Spostato pi\u00f9 volte per questioni politiche, venne anche separato in pi\u00f9 parti (alcune dentro la chiesa, alcune sulla facciata, alcune nel Campo Santo). Oggi troviamo in chiesa il sarcofago con il defunto raffigurato sdraiato sopra di esso, secondo la moda in voga a quel tempo, e i dodici apostoli scolpiti in bassorilievo. La lunetta dipinta con gli angeli reggicortina sono invece un'aggiunta successiva della bottega di Domenico Ghirlandaio (fine XV secolo). Gli altri resti del monumento sono stati ricomposti nel vicino Museo dell'Opera del Duomo. Il transetto sinistro \u00e8 occupato invece dalla Cappella del Santissimo Sacramento, al cui centro \u00e8 il grande ciborio in argento ideato da Giovan Battista Foggini (1678-86).\nSui numerosi altari laterali sono collocati dipinti cinque-seicenteschi. Fra le tele ospitate sugli altari minori, si ricordano la \"Madonna delle Grazie con santi,\" del manierista fiorentino Andrea del Sarto, e la \"Madonna in trono e santi\" nel transetto destro, di Perin del Vaga, allievo di Raffaello, entrambe terminate da \"G\"iovanni Antonio Sogliani. Di stile barocco sono, del senese Francesco Vanni, la tela con la \"Disputa del Sacramento,\" e del genovese Giovanni Battista Paggi la \"Croce con santi\". Particolarmente venerata \u00e8 l'immagine della duecentesca \"Madonna col Bambino\", detta \"Madonna di sotto gli organi\", attribuita al volterrano Berlinghiero Berlinghieri.\nOrgani a canne.\nAll'interno del duomo si trovano due organi a canne:\nAstronomia nella cattedrale.\nAll'interno del Duomo di Pisa \u00e8 possibile osservare due eventi astronomici: il primo segnala il mezzogiorno solare pisano nel giorno dell'equinozio, l'altro invece scandisce il mezzogiorno solare pisano del 25 marzo, giorno che storicamente coincideva con il Capodanno secondo il vecchio calendario pisano. Attualmente, i due eventi si verificano pertanto alle ore 12:27 in presenza dell'ora solare, oppure alle ore 13:27 in presenza dell'ora legale.\nPer alcuni istanti, in concomitanza del mezzogiorno solare, un raggio di sole penetra all'interno della cattedrale attraverso una vetrata che si apre al di sopra dell'altare dedicato a San Ranieri. Mentre nel giorno dell'equinozio il raggio di sole va ad illuminare i riquadri marmorei del pavimento in prossimit\u00e0 dell'altare, nel giorno dello storico Capodanno pisano l'obiettivo del raggio solare penetrato in chiesa \u00e8 l'illuminazione dell'uovo marmoreo collocato sulla colonna a fianco del pergamo di Giovanni Pisano."}
{"id": "559460", "revid": "287204", "url": "https://it.wikipedia.org/wiki?curid=559460", "title": "Bagna cauda", "text": ""}
{"id": "559463", "revid": "767487", "url": "https://it.wikipedia.org/wiki?curid=559463", "title": "3 Steps Ahead", "text": "Biografia.\nPeter-Paul Pigmans (alias 3 Steps Ahead), \u00e8 stato uno dei pi\u00f9 grandi nomi della scena hardcore, ha iniziato la sua carriera nel 1993. Le sue produzioni appaiono sulla Rave Records e Hard Stuff Records sotto il nome: Illegal Alien e Silverbells. Pi\u00f9 tardi, nel 1994 gli fu chiesto dalla ID&amp;T di produrre per la loro etichetta. Scelse un nuovo nome, 3 STEPS AHEAD, per produrre insieme a Rob Fabrie (DJ Waxweazle) e Bout Ed (Holographic). La cooperazione non ha mai avuto successo, crearono solo due dischi insieme, intitolati \"Step 1\"e \"Step2\".Peter-Paul continu\u00f2 con il nuovo nome e Rob Fabrie e Bout Ed presero strade separate.\nFra le sue canzoni pi\u00f9 note sono: \"Drop It, Paint it Black, Believe in me, Gabbertime, Gabbers Unite, Fuck the Police, Hardcore, I'm a Hardcore Motherfucker\" e \"In The Name Of Love\". Nel 1999 fu diagnosticato un cancro al cervello, ma ci\u00f2 non gli imped\u00ec comunque di creare nuove tracce quale la super hit \"Fuck The Police\", ispirata a un episodio della sua vita: la polizia una sera sbagli\u00f2 porta e lo pest\u00f2 a sangue per errore.\nMuore in seguito il 27 agosto 2003. Due mesi pi\u00f9 tardi l'annuale \"Thunderdome\" inizi\u00f2 con un minuto di silenzio in sua memoria.\nI due dj Drokz e Tafkat hanno recentemente prodotto il brano \"Dedicated to 3 Steps Ahead\" in sua memoria."}
{"id": "559465", "revid": "26601", "url": "https://it.wikipedia.org/wiki?curid=559465", "title": "Julio Cesar", "text": ""}
{"id": "559469", "revid": "804", "url": "https://it.wikipedia.org/wiki?curid=559469", "title": "Sit on top", "text": "Il sit on top (letterarmente \"seduto sopra\") \u00e8 un tipo di canoa, pi\u00f9 precisamente di kayak, inventato alla fine del XX secolo. \nEsistono modelli per una o due persone (pi\u00f9 un bambino). Pu\u00f2 essere di tipo rigido (in polietilene, vetroresina, etc) oppure gonfiabile (in cloruro di polivinile). Si tratta di un tipo di canoa non eccessivamente costosa, adatta per brevi escursioni al mare o al lago.\nComune a tutti i modelli di sit on top \u00e8 l'apertura sulle gambe, caratteristica che \u00e8 introvabile sui kayak olimpici. La presenza di gavoni stagni rende l'imbarcazione praticamente inaffondabile."}
{"id": "559470", "revid": "1728", "url": "https://it.wikipedia.org/wiki?curid=559470", "title": "Porzia (moglie di Bruto)", "text": "Spos\u00f2 in prime nozze Marco Calpurnio Bibulo (un alleato politico del padre) e successivamente Marco Giunio Bruto, suo primo cugino.\nSecondo Plutarco, si procur\u00f2 una profonda ferita alla gamba per convincere Bruto a renderla partecipe dei piani per uccidere Cesare.\nSi suicid\u00f2 prima della morte di Bruto alla battaglia di Filippi, si dice inghiottendo carbone acceso.\nNella tragedia di Shakespeare \"Giulio Cesare\", il nome \u00e8 scritto come Portia e viene fatta morire inghiottendo del fuoco.\nLei e Bruto ebbero un figlio, che mor\u00ec ancora infante nel 43 a.C."}
{"id": "559477", "revid": "598288", "url": "https://it.wikipedia.org/wiki?curid=559477", "title": "Dororo (lingua)", "text": ""}
{"id": "559479", "revid": "767487", "url": "https://it.wikipedia.org/wiki?curid=559479", "title": "Lingua kazukuru", "text": "La lingua kazukuru \u00e8 una lingua estinta diffusa un tempo nell'isola della Nuova Georgia, facente parte delle Isole Salomone.\nClassificazione.\nNel 1975, il linguista Stephen Wurm, aveva proposto l'ipotesi di una famiglia linguistica denominata lingue papuasiche orientali che avrebbe raggruppato tutte le lingue parlate negli arcipelaghi ad est di Papua, all'interno della famiglia ci sarebbe stato anche il gruppo \"kazukuru\" formato da tre lingue estinte: lingua dororo, lingua guliguli e dal kazukuru.\nGli studi pi\u00f9 recenti hanno invece stabilito che le tre lingue debbano far parte della famiglia linguistica austronesiana, secondo questo schema genetico:\nSecondo alcuni il dororo ed il guliguli erano solo dialetti del kazukuru."}
{"id": "559481", "revid": "124737281", "url": "https://it.wikipedia.org/wiki?curid=559481", "title": "Lingua guliguli", "text": "La lingua guliguli era una lingua estinta diffusa un tempo nell'isola della Nuova Georgia, facente parte delle Isole Salomone, la cui esistenza venne accertata da Peter Lanyon-Orgill nel 1953. In seguito. la linguista Karen Davis si \u00e8 detta scettica rispetto all'ipotesi che questa lingua sia mai esistita, poich\u00e9 il termine \"guliguli\" ha un significato osceno nelle zone dove oggi viene parlata la lingua hoava ed un tempo si sarebbe dovuto parlare il guliguli, in pi\u00f9 tra gli Hoava non \u00e8 rimasta memoria di una lingua con questo nome. Potrebbe essersi quindi trattato di uno scherzo giocato a Lanyon-Orgill da qualche buontempone dell'epoca.&lt;br&gt;\nAlcuni pensano che il \"guliguli\" fosse un dialetto dell'altrettanto estinta lingua kazukuru.\nClassificazione.\nNel 1975, il linguista Stephen Wurm, aveva proposto l'ipotesi di una famiglia linguistica denominata lingue papuasiche orientali che avrebbe raggruppato tutte le lingue parlate negli arcipelaghi ad est di Papua, all'interno della famiglia ci sarebbe stato anche il gruppo \"kazukuru\" formato da tre lingue estinte: lingua dororo, lingua kazukuru e dal guliguli.\nGli studi pi\u00f9 recenti hanno invece stabilito che le tre lingue debbano far parte della famiglia linguistica austronesiana, secondo questo schema genetico:\nBibliografia.\n1.^ Peter Lanyon-Orgill (1953) The Papuan languages of the New Georgian Archipelago, Solomon Islands, Journal of Austronesian Studies, pgs. 1, 122-138\n2.^ Karen Davis (2003)A Grammar of the Hoava Language, Western Solomons. Canberra, Pacific Linguistics\n3.^ Michael Dunn and Malcolm Ross (2007) Is Kazukuru really non-Austronesian? Oceanic Linguistics 46: pages 210-231"}
{"id": "559483", "revid": "486946", "url": "https://it.wikipedia.org/wiki?curid=559483", "title": "Tocai friulano", "text": ""}
{"id": "559484", "revid": "1806780", "url": "https://it.wikipedia.org/wiki?curid=559484", "title": "Abate commendatario", "text": "L'abate commendatario \u00e8 un ecclesiastico, o, qualche volta, un laico, che tiene un'abbazia \"in commendam\". Tale situazione si verifica quando il governo effettivo del monastero \u00e8 separato dalla titolarit\u00e0 dell'abbazia. In questo caso all'abate spetta solo il percepimento dei redditi prodotti dal convento, mentre l'autorit\u00e0 sui monaci \u00e8 esercitata dal priore. L'abate commendatario generalmente non risiede nel monastero, ma in un luogo diverso. Se ecclesiastico, pu\u00f2 avervi anche giurisdizione, ma, in ogni caso, non esercita alcuna autorit\u00e0 sulla disciplina monastica interna.\nIn origine furono affidate \"in commendam\" solo le abbazie vacanti, o quelle che si trovavano temporaneamente senza un superiore; in tal caso soltanto fino a che non veniva eletto o nominato un nuovo superiore. Un'abbazia si dice che \u00e8 tenuta \"in commendam\", ovvero provvisoriamente, per distinguerla da quella tenuta \"in titulum\", che \u00e8 un beneficio permanente.\nIn alcuni casi vi erano in contemporanea sia un abate commendatario, che godeva della rendita del monastero ma non ci viveva, sia un vero abate per la comunit\u00e0 di monaci residenti: tale abate era chiamato \"abate claustrale\" per distinguerlo dal commendatario.\nStoria.\nFin dai tempi di papa Gregorio Magno (590-604) le abbazie vacanti venivano affidate \"in commendam\" ai vescovi che erano stati scacciati dalle loro sedi dalle invasioni barbariche. La pratica cominci\u00f2 ad essere seriamente abusata nell'VIII secolo, quando i re anglosassoni e franchi pretesero il diritto di nominare abati \"in commendam\" per i conventi occupati da comunit\u00e0 religiose. Spesso questi abati \"in commendam\" erano laici, vassalli dei re o altri che venivano autorizzati ad incamerare i redditi e gestire gli affari temporali dei conventi come ricompensa per i servizi militari resi. Gli abusi raggiunsero il culmine, a Roma e in Italia, durante il periodo di influenza di Marozia (circa 892 - 955), in Germania durante il regno di Enrico IV, in Francia durante il regno di Filippo I, in Inghilterra sotto Guglielmo il Conquistatore, Guglielmo il rosso, Enrico I ed Enrico II. Spesso furono nominate abati \"in commendam\" le persone pi\u00f9 indegne, e, in molti casi, questi personaggi portarono i monasteri alla rovina materiale e spirituale. Quando, per\u00f2, nel 1122 la lotta per le investiture si risolse in favore della Chiesa, la nomina dei laici ad abate \"in commendam\" fu abolita. Gli abusi aumentarono nuovamente durante la cattivit\u00e0 avignonese (1309-1377), specialmente durante il grande scisma (1378-1417), quando i papi, e gli antipapi, concessero numerose abbazie \"in commendam\" per aumentare il numero dei loro sostenitori.\nGi\u00e0 dall'VIII secolo i papi, attraverso i concili, fecero vari tentativi per regolare le nomine di abati \"in commendam\". Tuttavia gli abusi continuarono. Papa Bonifacio VIII (1294-1303) decret\u00f2 che un beneficio collegato con la cura delle anime dovrebbe essere accordato \"in commendam\" solamente in caso di grande necessit\u00e0 o quando ci sia un evidente vantaggio per la Chiesa, ma mai per pi\u00f9 di sei mesi. Papa Clemente V (1305-1314) revoc\u00f2 addirittura i benefici \"in commendam\", che aveva accordato in precedenza. Il Concilio di Trento stabil\u00ec che i conventi vacanti avrebbero dovuto essere concessi solamente a regolari pii e virtuosi, e che la casa madre o il convento principale di un ordine religioso e le abbazie e priorati fondati da quel momento in poi non potessero pi\u00f9 essere concesse \"in commendam\". La bolla pontificia \"Superna\" di papa Gregorio XIII, e la Costituzione \"Pastoralis\" di papa Innocenzo X diminuirono di molto gli abusi, ma non li abolirono del tutto. Essi continuarono, specialmente in Francia, a tutto detrimento dei conventi. Finalmente, per\u00f2, la Rivoluzione francese e la generale secolarizzazione dei conventi all'inizio del XVIII secolo eliminarono gli abusi. Da questa data gli abati \"in commendam\" cominciarono a diventare molto rari e gli abusi precedenti vennero eliminati da regolamenti \"ad hoc\". Tra i cardinali esistono ancora degli abati \"in commendam\". Lo stesso papa Pio X lo era dell'abbazia territoriale di Subiaco, vicino a Roma.\nEsempi celebri.\nTra i pi\u00f9 famosi abati commendatari, si pu\u00f2 citare il re Ugo Capeto, che prese il soprannome \"Capeto\" dalla cappa degli abati laici, e il cardinale Giulio Mazzarino.\nPoteri dell'abate \"in commendam\".\nI poteri di un abate \"in commendam\" sono i seguenti: se il convento \u00e8 occupato da una comunit\u00e0 religiosa dove c'\u00e8 una \"mensa abbatialis\" separata, cio\u00e8 dove l'abate ed il convento hanno ciascuno un reddito separato, l'abate \"in commendam\", che deve essere un ecclesiastico, ha giurisdizione sui membri della comunit\u00e0 solo in \"foro externo\" e gode di tutti i privilegi e di tutti i diritti di un abate regolare, e se, come avviene generalmente, il convento ha un superiore, questi \u00e8 soggetto all'abate \"in commendam\" come un priore di clausura \u00e8 soggetto al suo abate regolare. Se non c'\u00e8 \"mensa abbatialis\" separata, il potere dell'abate \"in commendam\" si esplicita solamente sugli affari temporali del convento. In caso di conventi vacanti l'abate \"in commendam\", generalmente, gode di tutti i diritti e di tutti i privilegi di un abate regolare.\nA livello araldico lo stemma di un abate commendatario era del tutto identico a quello di un abate regolare con l'unica eccezione di non avere dietro lo scudo, in palo, il pastorale, simbolo del potere giudiziario sulla comunit\u00e0, proprio in virt\u00f9 del ruolo particolare del commendatario che \u00e8 stato descritto qui sopra."}
{"id": "559485", "revid": "580", "url": "https://it.wikipedia.org/wiki?curid=559485", "title": "Terdoppio", "text": "Il Terdoppio (\"Tardobi\" in piemontese, \"Terdobbi\" in lombardo) \u00e8 un torrente che scorre in Piemonte e in Lombardia.\nIl suo corso pu\u00f2 essere suddiviso in due tratti ben distinti e non pi\u00f9 contigui l'uno con l'altro: il \"Terdoppio Novarese\", che scorre in provincia di Novara, e il \"Terdoppio Lomellino\", che bagna la Lomellina in provincia di Pavia.\nIn origine il torrente scorreva dalla sua sorgente in direzione sud-sud-est, attraversando il medio e basso novarese e la Lomellina, fino a confluire nel Po dopo circa 86\u00a0km. Nel medioevo, a sud-est di Novara, il torrente fu deviato per scopi irrigui, creando un'interruzione a met\u00e0 del suo corso naturale.\nIl Terdoppio Novarese.\nNasce sui rilievi delle colline novaresi nei pressi dei comuni di Agrate Conturbia e Divignano; scorre prevalentemente verso sud, parallelo al torrente Agogna, nei territori a ovest della Valle del Ticino; lambisce la periferia orientale di Novara dopodich\u00e9 a sud-est della citt\u00e0, tra i comuni di Trecate e Sozzago si immette nella Roggia Cerana, dirigendosi verso est. Prima di giungere a Cerano si divide in due canali pi\u00f9 piccoli: uno alimenta il tratto terminale della Roggia Mora, che va a bagnare le campagne di Vigevano, mentre l'altro continua verso est attraversando Cerano e suddividendosi ulteriormente in una rete di cavi irrigatori per le campagne intorno al paese, scaricandosi infine nel Ticino, in territorio di Cassolnovo, dopo un percorso di circa 51\u00a0km dalla sorgente.\nIl torrente d\u00e0 il nome all'abitato di Terdobbiate anche se non transita pi\u00f9 nel suo territorio. All'inizio degli anni 2000 present\u00f2 seri problemi di inquinamento.\nIl Terdoppio Lomellino.\nSi forma a Sozzago dall'unione di alcune rogge e risorgive con il nome di torrente \"Refreddo\". Entrato in Lombardia, a nord di Gravellona Lomellina, cambia il nome in Terdoppio. Percorre quindi tutta la Lomellina toccando i comuni di Vigevano, Gambol\u00f2, Tromello (unico centro abitato attraversato direttamente), Garlasco, Dorno e Zinasco fino a confluire da sinistra nel Po in territorio di Sommo.\nIl Terdoppio Novarese e il Terdoppio Lomellino possono definirsi come due corsi d'acqua differenti, tra i quali non esiste pi\u00f9 connessione diretta, eccezion fatta per una piccola roggia, che derivata dal Terdoppio Novarese, va ad alimentare il Torrente Refreddo e quindi il Terdoppio Lomellino.\nL'alveo meridionale del Terdoppio, analogamente a quanto accaduto ad altri corsi d'acqua (ad esempio l'Olona) \u00e8 sopravvissuto grazie alle abbondanti acque di roggia e risorgiva di cui \u00e8 ricca la bassa pianura Novarese.\nAspetti naturalistici.\nIl Terdoppio lomellino, nel tratto a valle della chiusa di Batterra, in comune di Garlasco, costituisce uno dei migliori esempi di morfologia fluviale a meandri della Pianura padana. La posizione incassata in una incisione fluviale non impedisce al corso d'acqua di formare una successione di meandri, con aspetti di erosione e deposizione dei sedimenti di rilevante valore naturalistico e documentario. Notevole \u00e8 inoltre, sia in questo tratto, sia nel tratto a monte, l'interesse faunistico. Questo, non tanto per la presenza di specie animali cospicue (grandi uccelli, mammiferi), quanto per l'importanza che il corso d'acqua ha nel mantenimento di popolazioni rilevanti di specie di libellule rare e minacciate, che qui non subiscono gli effetti negativi delle asciutte che si verificano nel reticolo dei canali d'irrigazione. Si tratta di \"Ophiogomphus cecilia\" e di \"Gomphus flavipes\", due specie incluse negli elenchi della Direttiva Habitat dell'Unione europea e nella Lista Rossa delle Specie Minacciate d'Estinzione IUCN Red List of Threatened Species. Per i suoi valori geomorfologici e per quelli pi\u00f9 prettamente biologico-naturalistici e per il suo notevole valore quale corridoio biologico, il tratto lomellino del Terdoppio \u00e8 stato incluso fra le Aree prioritarie per la biodiversit\u00e0 ed \u00e8 classificato come corridoio primario della Rete Ecologia Regionale della Lombardia."}
{"id": "559487", "revid": "1564499", "url": "https://it.wikipedia.org/wiki?curid=559487", "title": "Lingua vano", "text": "Il vano o lovono \u00e8 una lingua diffusa un tempo nella provincia di Temotu, sull'isola di Vanikolo (nei due villaggi di Lale e Lavaka), nelle Isole Salomone. Fa parte della famiglia delle lingue austronesiane.\nLa lingua \u00e8 considerata estinta. L'estinzione di tale idioma si deve al fatto che ad esso sono subentrati il \"pijin\" e il \"teanu\", attualmente parlati dai 140 abitanti dei due villaggi di contadini e pescatori in cui, un tempo, si parlava il \"vano\". Solo i membri pi\u00f9 anziani ricordano alcune parole in vano."}
{"id": "559489", "revid": "76963", "url": "https://it.wikipedia.org/wiki?curid=559489", "title": "Lexa Doig", "text": "\u00c8 nota al pubblico per aver interpretato il ruolo di Andromeda, intelligenza artificiale protagonista della serie televisiva \"Andromeda\".\nBiografia.\nFiglia di Gloria B. Lecciones (originaria di Dumaguete City, nelle Filippine) e David W. Doig (WASP con origini scozzesi). All'et\u00e0 di sei anni, scrive e dirige per la scuola la sua prima rappresentazione dal titolo \"Strawberry Shortcake\", dando il ruolo di protagonista alla sua migliore amica. La passione per la recitazione e l'idea di diventare attrice comincia a nove anni, dopo aver visto la produzione di \"Porgy and Bess\", un'opera di George Gershwin, andata in scena nel teatro che i suoi genitori frequentavano. Negli anni del college al Don Mills Collegiate Institute, si iscrisse ad un corso di modelle dove venne notata da un agente che le fece ottenere parti importanti in diversi progetti. Ha poi scelto di ritirarsi dal suo ultimo anno di college per seguire la carriera di attrice.\nIl 2 agosto 2003 si \u00e8 sposata con l'attore Michael Shanks, incontrato sul set della serie televisiva \"Andromeda\". La coppia ha avuto due figli: Mia Tabitha, nata il 13 settembre 2004, e Samuel David, nato il 19 marzo 2006.\nHa iniziato a lavorare come professionista a 19 anni, quando ha partecipato alla serie televisiva \"TekWar\" con William Shatner e Greg Evigan. Il suo primo film \u00e8 stato \"Jungleground\" (1995) in cui si oppone a Roddy Piper. Dopo aver partecipato a molti show televisivi e alla serie \"Traders\" (1996) e \"Pianeta Terra - Cronaca di un'invasione\" nel 1997, ottiene il ruolo di Tina Backus nella serie \"\" nel 1999. \u00c8 stata protagonista nel film \"No Alibi\" nel 2000.\nNel 2000 ha conquistato il ruolo di protagonista nella serie televisiva \"Andromeda\" in cui interpreta il ruolo di Andromeda (l'astronave del capitano Dylan Hunt) e Rommie (l'androide costruito da Harper). Fa qualche apparizione \"The Chris Isaak Show\" nel 2001, mentre nel 2002 ottiene il principale ruolo femminile nel film horror \"Jason X\". Altre sue apparizioni si possono vedere in molti episodi della nona e decima stagione di \"Stargate SG-1\" nel ruolo del Dr. Carolyn Lam, nella seconda stagione di \"4400\" nel ruolo della professoressa Wendy Paulson. Nel 2009 avuto il ruolo di Leah Pearlman nel remake di \"V\". \nNel 2012 ottiene il ruolo di Sonya Valentine nella serie di fantascienza \"Continuum.\"\nDal 2017 interpreta invece Talia Al ghul nella serie televisiva \"Arrow\"."}
{"id": "559496", "revid": "287204", "url": "https://it.wikipedia.org/wiki?curid=559496", "title": "Arabesco", "text": "Larabesco \u00e8 uno stile ornamentale composto da elementi calligrafici e/o motivi geometrici. Il termine deriva dal fatto che lo stile era adoperato, e lo \u00e8 ancor oggi, per decorare le superfici perimetrali, sia esterne che interne, soprattutto di moschee.\nQuesta decorazione \u00e8 la lingua dell'arte islamica, che consiste nel decorare moschee, palazzi, cupole con forme geometriche o fitomorfi che trasmettono all'osservatore una gradevole sensazione di serenit\u00e0 e bellezza. Questo tipo di espressivit\u00e0 artistica, in spagnolo \u00e8 chiamata \"ataurique\" (dall'arabo\u0627\u0644\u062a\u0648\u0631\u064a\u0642 , \"al-tawr\u012bq\") che significa l'usare come unit\u00e0-base la foglia o il fiore, privata della sua forma naturale per non dare un senso di debolezza e di morte, trasformandola in forme che suggeriscano la sensazione di esistenza e di immortalit\u00e0.\nQuesta meticolosa attenzione e cura dell'ornamento, \u00e8 stata anche indotta dalle norme maomettane, che, in linea di massima, proibiscono le figurazioni umane.\nGli artisti musulmani hanno trovato nelle forme corsive delle consonanti arabe la base per le loro decorazioni. L'ornamento calligrafico ha conosciuto grande fortuna per mano di esperti calligrafi, fin da quando, nell'VIII secolo fu usata la scrittura cosiddetta \"cufica\" (o higiazena), che fu utilizzata in occasioni celebrative di particolare rilevanza, grazie alla sua capacit\u00e0 di ben adattarsi a superfici quali la pietra o il marmo.\nIn alcuni paesi, come l'Egitto e la Siria, l'ornamento arabesco si effettu\u00f2 tramite l'intarsio di marmi producendo notevoli effetti cromatici, mentre in altri, come la Persia, si svilupp\u00f2 maggiormente la ceramica."}
{"id": "559499", "revid": "409435", "url": "https://it.wikipedia.org/wiki?curid=559499", "title": "Santuario della Madonna in Campagna", "text": "La Madonna in Campagna \u00e8 un santuario del comune di Gallarate, in provincia di Varese, posto nel rione di Madonna in Campagna.\nLa storia e le bellezze.\nLe origini.\nIl 21 novembre 1601, Festa della Presentazione al tempio di Maria, tra i fedeli raccolti in preghiera dinnanzi all'immagine della \"Madonna del latte\" venerata in una cappella campestre fuori dal borgo di Gallarate, lungo la strada per Milano, avvennero miracolose guarigioni. Il popolo decise ben presto di costruire sul luogo un tempio mariano; la sera del 19 dicembre 1602 venne posta la prima pietra del nuovo Santuario.\nLa Rama di Pomm.\nNel 1630 la grave epidemia di peste di cui parla Alessandro Manzoni nei suoi \"Promessi Sposi\", dopo aver infierito a Milano, miet\u00e9 numerose vittime a Gallarate e nei dintorni. I borghigiani fecero allora voto, se fossero stati liberati dal flagello, di celebrare con un solenne pellegrinaggio la ricorrenza del 21 novembre; ad essi si unirono nel voto gli abitanti di Verghera e di Buscate. L'anno successivo, in novembre, il morbo si estinse. Nacque cos\u00ec la festa votiva delta Presentazione, la \"Rama di Pomm\", celebrata ancora oggi con grande affluenza di popolo e con l'offerta della cera al Santuario da parte delle autorit\u00e0 civiche. Cornice della festa sono diverse manifestazioni folcloristiche e culturali; tra queste il Palio tra le quattro contrade del rione. Tradizione antica, da cui la testa ha tratto il suo appellativo popolare, \u00e8 quella di vendere sul sagrato del Santuario le mele, \"i pomm\", infilzate nei rami spinosi di Gleditsia, o \"albero di Giuda\".\nL'Altare Maggiore.\nIl 16 maggio 1666 venne eretta in Santuario la \"confraternita dei Trinitari\". Nell'aprile, il ticinese Giovan Battista Rigoli inizi\u00f2 l'altare maggiore che verr\u00e0 concluso nel 1686 dal gallaratese Giuseppe Rosnati, protostatuario del duomo di Milano.\nMonumentale \u00e8 l'impianto del complesso, ricco di preziosi marmi e di intarsi policromi. Le statue del Rosnati sono di squisita fattura, felice compendio di classica bellezza e levit\u00e0 pienamente barocca. Al centro dell'ancona, dentro una splendida cornice, \u00e8 posta l'antica immagine della \"Madonna del Latte\". Ignoto ne \u00e8 l'autore, un tardo seguace del Foppa operante a cavallo tra il XV ed il XVI secolo.\nNel 1954 il nob. Arch. Don Ulderico Forni di Milano intervenne nel restauro definitivo del tabernacolo dell'altar maggiore e nell'intero rifacimento in puro stile barocco del fonte battesimale che \u00e8 posto sul lato sinistro dell'ingresso centrale del Santuario.\nAltre opere d'arte.\nIl 26 gennaio 1669 venne eretta in Santuario la \"confraternita della Mercede\", il cui stemma campeggia al centro dall'altare maggiore. In essa confluirono anche i confratelli della Trinit\u00e0. II tempio si arricch\u00ec di opere d'arte, tra cui:\nFino al presente.\nNel 1801 venne eretta in Santuario una nuova confraternita, detta della Divozione. Il confratello Francesco Ambrosoli don\u00f2 al tempio l'artistico grande Crocifisso in legno policromo del secolo XVI, proveniente dal soppresso monastero delle Clarisse di Milano; l'interno del Santuario assunse cos\u00ec l'attuale veste neoclassica. Sei anni dopo, su progetto di Gaetano Borgomaneri, venne innalzata l'attuale facciata.\nIl campanile \u00e8 costruito in laterizio e alto 33 metri. Venne iniziato nel 1756 e terminato l'anno successivo. L'attuale concerto campanario, che sostituisce uno pi\u00f9 antico, \u00e8 stato installato nel 1946."}
{"id": "559503", "revid": "767487", "url": "https://it.wikipedia.org/wiki?curid=559503", "title": "Greatest Hits Vol. 2 (ABBA)", "text": "Greatest Hits Vol. 2 \u00e8 una compilation del gruppo svedese ABBA, pubblicata nel 1979 perch\u00e9 coincidesse con l'esordio del loro tour in Europa e Nord America.\nFu il quinto album consecutivo degli ABBA a piazzarsi alla prima posizione della classifica in Regno Unito.\nTracce.\nTutte le canzoni, salvo diversa indicazione, sono di Andersson e Ulvaeus\nClassifiche.\nAlbum "}
{"id": "559508", "revid": "339392", "url": "https://it.wikipedia.org/wiki?curid=559508", "title": "Hardcore Hip Hop", "text": ""}
{"id": "559511", "revid": "339392", "url": "https://it.wikipedia.org/wiki?curid=559511", "title": "Libro dei Re", "text": ""}
{"id": "559514", "revid": "14002", "url": "https://it.wikipedia.org/wiki?curid=559514", "title": "Libro di Samuele", "text": ""}
{"id": "559517", "revid": "84631", "url": "https://it.wikipedia.org/wiki?curid=559517", "title": "Valvole termoelettroniche", "text": ""}
{"id": "559518", "revid": "717966", "url": "https://it.wikipedia.org/wiki?curid=559518", "title": "Libro di Esdra", "text": "Il Libro di Esdra (ebraico \u05e2\u05d6\u05e8\u05d0; greco \u0388\u03c3\u03b4\u03c1\u03b1\u03c2; latino \"Esdra\") \u00e8 un testo contenuto nella Bibbia ebraica (Tanakh, dove \u00e8 contato come un testo unico con Neemia) e cristiana.\n\u00c8 scritto in ebraico con alcune sezioni in aramaico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata tra fine IV e met\u00e0 III secolo a.C. in Giudea. \n\u00c8 composto da 10 capitoli descriventi il ritorno degli Ebrei dall'esilio di Babilonia e la ricostruzione del tempio (circa 538-515 a.C.), e quindi l'attivit\u00e0 riformatrice di Esdra a Gerusalemme (forse dal 398 a.C.).\nCaratteristiche.\nIl Libro di Esdra narra come nel settimo anno del regno di Artaserse Longimano (Vedi anche Dario I di Persia) ottenne il permesso di recarsi a Gerusalemme con un gruppo di Ebrei. Artaserse manifest\u00f2 grande interesse nell'iniziativa di Esdra, garantendogli ogni richiesta e porgendogli omaggi per la casa di Dio. Esdra riun\u00ec il gruppo di esiliati, probabilmente 5000, quelli disposti ad andare con lui a Gerusalemme con una marcia di quattro mesi. Il libro narra delle sue attivit\u00e0 dall'arrivo a Gerusalemme. Per circa 14 anni non vi sono cronache dell'attivit\u00e0 di Esdra nella riorganizzazione dello stato e della pratica religiosa. In quell'anno appare un altro importante personaggio, Neemia. Dopo la ricostruzione da parte di Neemia delle mura di Gerusalemme, che erano state distrutte da Nabucodonosor II, Gerusalemme vide un numeroso raduno di persone in preparazione alla consacrazione delle mura. Nel giorno stabilito vi fu il raduno, e la Torah fu pubblicamente letta da Esdra e dai suoi assistenti (Neemia ): la memorabile scena viene descritta nei particolari. Ci fu un grande risveglio religioso. Per molti giorni, a partire da Rosh Hashanah vi furono celebrazioni dei giorni sacri del mese di Tishri. Esdra lesse l'intero rotolo della Torah e con l'aiuto dei vari studiosi e dei Leviti spieg\u00f2 l'interpretazione dei vari passi della Torah ai presenti. Le feste culminarono con la festosa celebrazione dei sette giorni di Succot, culminanti nell'ottavo con la festa di Shemini Atzeret. Nel ventiquattresimo giorno, subito dopo la fine delle feste, fu tenuta una solenne riunione, di confessione e digiuno di espiazione per i peccati dei padri. Fu quindi rinnovato il Patto sancito dalla concessione della Torah, data da Dio a Mos\u00e8, per l'osservanza delle leggi e dei comandamenti divini (Neemia ). Venne completato il rituale per le celebrazioni nel Tempio, e quindi tutto fu pronto per la consacrazione delle mura (Neemia ).\nI libri di Esdra e Neemia - i quali citano una serie di documenti contemporanei ai fatti - presentano per gli storici una serie di problemi e, come osservano gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), \"nonostante tale abbondanza di fonti, l'esegesi di Esdra e di Neemia \u00e8 irta di difficolt\u00e0, perch\u00e9 i documenti si presentano in un ordine sconcertante. La lista degli immigrati \u00e8 data due volte (Esd2 e Ne7); nella sezione di Esd4,6-6,18, scritta in aramaico, gli avvenimenti del tempo di Dario sono narrati dopo quelli dei regni di Serse e di Artaserse, i quali invece sono vissuti nel cinquantennio successivo\"; su quest'ultimo anacronismo anche gli studiosi dell'interconfessionale Bibbia TOB rilevano che \"il regno di Artaserse (464-424) \u00e8 molto posteriore alla ricostruzione del tempio (520-515). L'autore aramaico di questo documento ha inserito il nome di questo re (del quale era contemporaneo?) per ricordare la sua azione riguardante le mura della citt\u00e0 e del tempio\". Un altro anacronismo si riscontra nel libro di Esdra dove l'autore parla di \"61.000 darici d'oro\", moneta coniata dal re Dario e che, come sottolineano gli studiosi del \"Nuovo Grande Commentario Biblico\", risulta essere \"un anacronismo per il periodo precedente a Dario. Inoltre, Ne7,70s dice soltanto 41.000, suddivisi per gruppi di donatori\". Anche il periodo di attivit\u00e0 di Esdra e Neemia in Gerusalemme presenta delle difficolt\u00e0 storiche, in quanto, come osservano ancora gli esegeti della Bibbia TOB, dalle narrazioni \"si ha l'impressione che i due personaggi abbiano esercitato la loro attivit\u00e0 a Gerusalemme contemporaneamente, ma indipendentemente l'uno dall'altro, ignorandosi quasi totalmente, il che appare sorprendente se hanno tutti e due ricevuto l'incarico ufficiale dal re Artaserse (Esd7,11; Ne2,7-8)\". &lt;br&gt;Anche in merito agli elenchi forniti nei libri di Esdra e Neemia si presentano una serie di discordanze sia interne che tra i due libri stessi. Ad esempio, in Esdra si dichiara che la somma dell'elenco degli oggetti d'oro e d'argento offerti per la ricostruzione del Tempio di Gerusalemme \u00e8 di 5.400, mentre tale somma risulta essere di 2.499 oggetti; l'autore del Libro di Esdra riporta - secondo gli esegeti della Bibbia di Gerusalemme, concordemente con quelli della Bibbia TOB - un elenco di oggetti da una fonte giuntagli incompleta, pur lasciando invariato il totale. &lt;br&gt;Si presentano divergenze anche in merito all'elenco degli abitanti ritornati dall'Esilio babilonese; infatti, il Libro di Esdra dichiara che la somma degli immigrati ritornati dall'Esilio \u00e8 di 42.360 persone mentre, in realt\u00e0, questa \u00e8 di 29.818 persone (ovvero 12.542 in meno di quante dichiarate). Tale somma \u00e8 poi in contraddizione con quella riportata dal Libro di Neemia per lo stesso elenco, che \u00e8 di 31.089 persone. Anche nel confronto tra gli elenchi presenti nei due libri si ravvisano notevoli differenze: ad esempio, nel Libro di Esdra i Figli di Zattu sono 945, i Figli di Azgad sono 1222, i Figli di Adin sono 454, i Figli di Casum sono 223, gli Uomini di Betel e di Ai sono 223, mentre secondo il Libro di Neemia i Figli di Zattu sono 845, i Figli di Azgad sono 2322, i Figli di Adin sono 755, i Figli di Casum sono 328, gli Uomini di Betel e di Ai sono 123. La Bibbia CEI, riguardo a queste discordanze, parla di \"errori di trasmissione\" e, concordemente, gli studiosi del \"Nuovo Grande Commentario Biblico\" osservano come \"i cittadini liberi sono complessivamente solo 29.818 in Esd2 (30.142 in 3Esd) e 31.039 in Ne, contro il totale indicato di 42.360 [...]; pensiamo piuttosto che sia stato omesso qualche totale parziale\" e quelli dell'interconfessionale Bibbia TOB che \"le cifre date in questo capitolo [Ne7] sono spesso differenti da quelle che sono date, per i medesimi nomi, in Esd2. Tuttavia il totale risulta identico nei due libri: cf 7,66 e Esd2,64\"."}
{"id": "559519", "revid": "14002", "url": "https://it.wikipedia.org/wiki?curid=559519", "title": "Libro dei Maccabei", "text": ""}
{"id": "559520", "revid": "23797", "url": "https://it.wikipedia.org/wiki?curid=559520", "title": "Episodi di Desperate Housewives", "text": ""}
{"id": "559521", "revid": "729019", "url": "https://it.wikipedia.org/wiki?curid=559521", "title": "Guerra siro-efraimitica", "text": "La guerra Siro-efraimitica \u00e8 un importante episodio bellico citato nella Bibbia.\nMotivi della guerra.\nTale guerra \u00e8 narrata in 2 Re e, pi\u00f9 ampiamente, in Isaia . \nAl tempo di Iotam re di Giuda si form\u00f2 una lega anti-assira voluta da Pekach, re d'Israele, e da Rezin, re di Aram, cio\u00e8 di Damasco. Tale lega era sostenuta dall'Egitto, che cos\u00ec sperava di riconquistare l'egemonia nella regione siropalestinese, perduta a vantaggio degli Assiri.\nOra, Acaz, re di Giuda e figlio di Iotam, rifiut\u00f2 di prendere parte a questa lega, e cos\u00ec i re di Aram, di Israele e dell'Idumea decisero di unire le proprie forze per conquistare il regno di Giuda ed imporvi un sovrano a loro gradito, che si unisse loro nella lotta agli odiati Assiri. Questa guerra viene detta \"Siro-Efraimitica\" perch\u00e9 il regno d'Israele era noto anche come regno di Efraim, dal nome della trib\u00f9 pi\u00f9 importante (Efraim era il secondogenito di Giuseppe, figlio del patriarca Giacobbe-Israele), e si svolse negli anni 734-732 a.C.\nSoluzione del conflitto.\nAcaz si rivolse allora al re assiro Tiglatpileser III, dichiarandosi \"suo figlio\" e \"suo servo\"; il re d'Assiria intervenne prontamente, sbaragli\u00f2 l'esercito dei re coalizzati contro Acaz e ricevette l'atto di sottomissione di quest'ultimo. Le tavolette di Nimrud confermano la storicit\u00e0 di quest'episodio e contengono la lista completa dei diversi re che divennero tributari di Tiglat-Pileser III dopo la conquista di Damasco nel 732 a.C.\nL'Emmanuele.\n\u00c8 in questo contesto che si colloca il cosiddetto \"libretto dell'Emmanuele\", che descrive come Isaia annunci\u00f2 ad Acaz la nascita del suo primo figlio (il futuro re Ezechia o uno dei figli dello stesso Isaia, secondo l'interpretazione ebraica) come segno della benevolenza del Signore Dio. Si dice sia il Messia che letteralmente punir\u00e0 l'Assiro e distrugger\u00e0 i nemici del popolo eletto.\nQuesto brano \u00e8 stato interpretato dall'evangelista Matteo (Mt 1,23) come annuncio della nascita di Ges\u00f9."}
{"id": "559523", "revid": "67848", "url": "https://it.wikipedia.org/wiki?curid=559523", "title": "Guerra siro-efraimita", "text": ""}
{"id": "559529", "revid": "365417", "url": "https://it.wikipedia.org/wiki?curid=559529", "title": "Quartiere 2 di Firenze", "text": "La zona del quartiere 2 (Campo di Marte) si trova a nord-est di Firenze.\nFu Giuseppe Poggi con il suo Piano d'ampliamento per Firenze Capitale a decidere la creazione di un'area destinata a esercitazioni e parate militari, detta per questo motivo Campo di Marte. Il piano del 1865 lo situava in sinistra d'Arno, opposto alle Cascine, mentre con il progetto successivo, del 1877, il Campo di Marte fiorentino trov\u00f2 la sua collocazione attuale, nei pressi del torrente Affrico, nel perimetro di viale Manfredo Fanti, collegato alla piazza delle Cure con il rettilineo viale dei Mille (gi\u00e0 viale Militare). Nel settembre 1870 il Ministero della Guerra accetta una modifica alle convenzioni sottoscritte nel 1868 con il Comune di Firenze concedendo che \u201c in occasione di grandi feste od altre circostanze straordinarie il Municipio medesimo possa valersi del Campo di Marte per corse di cavalli od altri pubblici spettacoli\u201d. \u00c8 una concessione importante che non solo stempera il rigore della servit\u00f9 militare ma segna il destino del quartiere. A questo atto pu\u00f2 essere ricondotta la vocazione sportiva e di accoglienza di ai grandi spettacoli del quartiere che - profittando della nuova viabilit\u00e0 destinata ad ospitare il passaggio di fanti, truppe a cavallo e carriaggi nonch\u00e9 della regimazione idraulica di questa area portata avanti per Firenze Capitale - si avvier\u00e0 intorno al 1870 con l'impianto sul Viale Miltare (oggi dei Mille) destinato ad ospitare le gare di Pallone col bracciale. Simile vocazione si consolider\u00e0 ad inizio 900 con l\u2019ospitalit\u00e0 garantita al Wild West Show di Buffalo Bill e con le gare aviatorie del 1910-1911.\nNegli anni Trenta del Novecento la zona venne riconvertita a polo sportivo, e ancora oggi mantiene questa valenza ospitando i maggiori impianti sportivi della citt\u00e0.\nStoria.\nNei primi del Novecento sul campo di Marte disputavono le proprie partite le prime societ\u00e0 calcistiche di Firenze: una delle prime squadra a giocare su questo campo \u00e8 stata la Florence Football Club seguita poi dall'Itala Foot Ball Club, in seguito la Juventus Foot-Ball Club, il Club Sportivo Firenze, Firenze FBC e la PGF Libertas.\nLuoghi d'interesse.\nI principali luoghi d'interesse e di rilevante importanza presenti nel quartiere di Campo di Marte sono:\nStrade.\nLe principali strade del quartiere \"Campo di Marte\" sono:\nParchi.\nI parchi del quartiere \"Campo di Marte\" sono: \nFrazioni.\nAl Quartiere 2 afferiscono le frazioni di:\nAmministrazione.\nGemellaggi.\nIl quartiere \u00e8 gemellato con:"}
{"id": "559532", "revid": "1855146", "url": "https://it.wikipedia.org/wiki?curid=559532", "title": "Campo di Marte", "text": ""}
{"id": "559533", "revid": "287204", "url": "https://it.wikipedia.org/wiki?curid=559533", "title": "Gli uccelli di Bangkok", "text": "Gli uccelli di Bangkok \u00e8 un romanzo di Manuel V\u00e1zquez Montalb\u00e1n del 1983, pubblicato in Italia nel 1990 da Feltrinelli. \u00c8 uno dei libri della lunga e fortunata serie che vede come protagonista il detective Pepe Carvalho.\nTrama.\nL'esperto detective deve stavolta far fronte ad un caso molto misterioso: Teresa, una sua vecchia amica, dalla Thailandia gli fa pervenire una disperata richiesta di aiuto. Pepe, reduce dal successo del caso Daurella, che lo ha visto smascherare il genero di un anziano imprenditore catalano come autore di ammanchi ai danni del patrimonio di famiglia, si trova coinvolto, quasi controvoglia, in questa intricata indagine, che lo porta a fare i conti con un'ambigua polizia locale e con una banda di malavitosi cinesi. Nel frattempo Carvalho segue gli sviluppi di un'altra storia intricata. Infatti, parallelamente alla ricerca di Teresa, Pepe si trova ad indagare su un efferato omicidio maturato nell'ambiente radical-lesbo-chic di Barcellona.\nIn Thailandia Pepe si rapporta con la polizia locale, ambiguamente contigua alla malavita locale, ed ha a che fare, suo malgrado, con una banda di cinesi che vogliono mettere le mani su \"Teresa\", che si \u00e8 legata ad \"Archit\", un trafficante di diamanti, colpevole di uno sgarro nei loro confronti. L'azione e l'ironia che contraddistinguono le avventure di Pepe, in questo romanzo si stemperano nella descrizione di un mondo esotico dove il detective, ex membro del partito comunista spagnolo ed ex-agente della CIA (due correzioni ironiche dello schema chandleriano, autobiografica la prima), non manca l'occasione per approfondire le sue proverbiali ed eccessive esperienze gastronomiche (importanti variazioni e alleggerimenti in linea con la tendenza al \"pastiche\")\nLe minuziose descrizioni della citt\u00e0 di Bangkok possono a volte apparire oziose: il lettore riesce ad immaginare gli odori e i sapori dei piatti descritti meticolosamente, le immense distese di bancarelle di ogni sorta e la grande quantit\u00e0 di merce, in un mondo in cui \"eros\" e \"thanatos\", amore e morte, sembrano impregnare con la loro presenza la vita quotidiana.\nRimangono defilati sullo sfondo l'assistente-scudiero di Pepe, \"Biscuter\" (a presidiare il suo ufficio vicino alle Ramblas nel cuore del Casco Antiguo di Barcellona), e la \"dama dei suoi pensieri\", \"Charo\". \nL'epilogo della vicenda \"noir\" si chiude sulla battigia di una spiaggia tra il Mar Menor e il Mar Mediterraneo, dove \"Archit\" viene inseguito e ucciso da un malavitoso venuto dall'oriente, prima che l'intervento di Pepe consenta di salvare, almeno, la vita di Teresa. \nL'ultima visione di Archit sono gli uccelli che, spaventati dagli spari, volano nel cielo. Le stesse rondini (\"swallow\") che si assiepavano silenziose, come un fosco presagio, sui fili elettrici a Bangkok."}
{"id": "559537", "revid": "22475", "url": "https://it.wikipedia.org/wiki?curid=559537", "title": "August von Mackensen", "text": "Nato August Mackensen da Louis e Marie Louise Mackensen, rivest\u00ec brillantemente ruoli di comando durante la prima guerra mondiale e divenne uno dei pi\u00f9 importanti \"leader\" militari della Germania imperiale.\nBiografia.\nPrima di entrare nell'esercito, Mackensen studi\u00f2 agraria ad Halle senza diplomarsi. Inizi\u00f2 il servizio militare nel 1869 come volontario nel 2\u00ba \"Leibhusarenregiment\" di Lissa in Posnania. Durante la guerra franco-prussiana fu promosso a sottotenente e proposto per la Croce di Ferro di seconda classe. Dopo un periodo universitario, sempre ad Halle, Mackensen entr\u00f2 definitivamente nell'esercito, nel 1873, nel suo vecchio reggimento. Nel 1891 raggiunse a Berlino lo Stato maggiore generale, dove sub\u00ec notevolmente l'influenza del nuovo capo, Alfred von Schlieffen.\nQuando Schlieffen and\u00f2 a riposo nel 1906, Mackensen venne guardato come un possibile successore, ma il posto fu assegnato a von Moltke. Allo scoppio della prima guerra mondiale, Mackensen comandava il XVII Corpo d'armata, facente parte dell'8\u00aa Armata agli ordini prima di Maximilian von Prittwitz e poi di Paul von Hindenburg, e prese parte alle battaglie di Gumbinnen e di Tannenberg. Nel 1914 prese il comando della 9\u00aa Armata appena costituita, e fu decorato con l'ordine \"Pour le M\u00e9rite\" per le azioni attorno a \u0141\u00f3d\u017a e Varsavia. Da aprile sino ad ottobre del 1915, Mackensen rimase in Galizia al comando dell'11\u00aa Armata e fu il protagonista dell'Offensiva di Gorlice-Tarn\u00f3w che si risolse in una schiacciante vittoria degli Imperi Centrali che riconquistarono la Galizia, comprese le importanti citt\u00e0 di Przemy\u015bl e Leopoli.\nNell'ottobre 1915, Mackensen fu a capo di una campagna congiunta austro-tedesca contro la Serbia e riusc\u00ec infine a schiacciarne la resistenza. Dopo aver marciato su Belgrado, eresse un monumento ai soldati serbi caduti eroicamente per difendere la citt\u00e0, con le parole \u00abAbbiamo combattuto contro un esercito di cui abbiamo sentito parlare solo nelle favole\u00bb. Segu\u00ec nel 1916 una campagna contro la Romania, agli ordini di Erich von Falkenhayn. Mackensen aveva il comando di un'armata multinazionale di bulgari, ottomani, e tedeschi: ciononostante le sue offensive ebbero successo.\nDopo la campagna rumena fu insignito della \"Schwarzer Adler\" (\"Aquila nera\"), la pi\u00f9 alta onorificenza dei re di Prussia, e promosso feldmaresciallo. Dal 1917 alla fine della guerra fu governatore militare in Romania. La sua ultima campagna fu un tentativo di distruggere il riorganizzato esercito rumeno, dopo che fu respinta l'Offensiva Kerenskij. Ma il tentativo fall\u00ec (battaglia di M\u0103r\u0103\u0219e\u0219ti), con entrambe le parti che soffrirono gravi perdite. Al termine della guerra fu catturato dall'armata francese in Ungheria del generale d'Esperey e internato come prigioniero di guerra sino al dicembre 1919.\nNel 1920 Mackensen lasci\u00f2 l'esercito. Sebbene contrario al nuovo sistema repubblicano evit\u00f2 pubbliche campagne di dissenso. Intorno al 1924 cambi\u00f2 idea e prese ad utilizzare la propria immagine pubblica di eroe di guerra per sostenere gruppi conservatori monarchici. Divenne molto attivo nelle organizzazioni militariste, in particolare la \"Stahlhelm\" e la Societ\u00e0 Schlieffen. Durante le elezioni del 1932 diede sostegno a Hindenburg contro Hitler, ma in seguito all'avvento al potere di quest'ultimo Mackensen divenne un visibile, sebbene solo simbolico, sostenitore del regime nazista.\nProtest\u00f2 tuttavia contro l'uccisione dei generali von Bredow e von Schleicher e le atrocit\u00e0 commesse in Polonia, al punto che nei primi anni quaranta Hitler e Goebbels sospettarono Mackensen di slealt\u00e0, ma non poterono fare nulla. Mackensen rimase comunque sino alla fine un convinto monarchico: apparve in alta uniforme al funerale del \"Kaiser\" Guglielmo II nel 1941. Mor\u00ec l'8 novembre 1945, terminata da poco la seconda guerra mondiale, all'et\u00e0 di 95 anni, dopo aver visto la \"Vecchia Prussia\", il \"Kaiserreich\", la repubblica di Weimar, il nazismo e l'occupazione alleata del dopoguerra.\nMatrimonio e figli.\nNel 1879 August von Mackensen spos\u00f2 Dorothea von Horn (1854\u20131905), dalla quale ebbe cinque figli:\nAl 40\u00ba compleanno Guglielmo II nel 1899 lo nobilit\u00f2 conferendogli il titolo di \"von Mackensen\". Dopo la morte della prima moglie nel 1905, nel 1908 decise di risposarsi con Leonie von der Osten (1878\u20131963). Questo matrimonio rimase per\u00f2 senza figli."}
{"id": "559538", "revid": "14214", "url": "https://it.wikipedia.org/wiki?curid=559538", "title": "Anfipatico", "text": ""}
{"id": "559544", "revid": "122119793", "url": "https://it.wikipedia.org/wiki?curid=559544", "title": "L'Insonne", "text": "L'Insonne \u00e8 un fumetto italiano pubblicato nel formato bonellide a partire dal 1994, creato da Giuseppe Di Bernardo e Andrea J. Polidori.\nTrama.\nL'Insonne \u00e8 un thriller esoterico che ha come protagonista Desdemona \"Desdy\" Metus, una giovane DJ di Radio Strega, una piccola radio privata di Firenze. Desdemona \u00e8 affetta da una inspiegabile forma di insonnia, probabilmente di origine traumatica, che sembra permetterle di percepire aspetti della realt\u00e0 normalmente nascosti alle persone comuni. La trasmissione radiofonica notturna che conduce si intitola \"L'Insonne\" e, grazie ad essa, Desdemona entra in contatto con gli ascoltatori che spesso si dimostrano personaggi incredibili e misteriosi.\nIl padre di Desdemona, Isaia Metus, sembra affiliato ad una strana setta esoterica di stampo massonico, La Fratellanza, in perenne lotta con una fazione avversa, la Loggia Nera. La protagonista del fumetto scoprir\u00e0 con orrore che la lotta tra queste due societ\u00e0 segrete sembra orbitare proprio intorno a lei, determinando moltissime vicende della sua vita.\nIl fumetto tratta anche di misteri reali, come il Manoscritto Voynich, la Porta Alchemica di Roma, ma anche di altri fatti storici come l'armadio della vergogna o i crimini compiuti durante la guerra in Afganistan. La trama de L'Insonne \u00e8 una commistione di giallo, noir, intrighi politici, occultismo e teoria della cospirazione, ma non tralascia temi pi\u00f9 intimi e poetici della vita umana.\nStoria editoriale.\nNonostante la prima esperienza editoriale (sotto il marchio pressoch\u00e9 sconosciuto di B.B.D. Presse) si fosse fermata dopo appena tre numeri distribuiti in edicola, vennero stampati e pubblicati da diversi editori altri albi fuori collana, per lo pi\u00f9 distribuiti durante le varie manifestazioni del settore.\nLa perseveranza degli ideatori \u00e8 stata premiata solo nel 2005, a pi\u00f9 di dieci anni di distanza dalla prima uscita, quando l'allora emergente casa editrice Free Books accetta di pubblicare i nuovi episodi inediti all'interno della collana \"Thriller\". La serie \u00e8 composta di tredici episodi pi\u00f9 alcuni speciali, ed ha vinto il premio ComicUS 2006 come miglior serie italiana. I testi sono di Giuseppe Di Bernardo e Francesco Matteuzzi, i disegni di Marco Checchetto, Andrea Fattori, Michela Da Sacco, Stefano Natali e altri disegnatori. Le copertine, inizialmente affidate a Giuseppe Palumbo, dal numero 6 passano a Marco Checchetto.\nA seguito di reiterati ritardi nella pubblicazione degli albi, tuttavia, anche il sodalizio con Free Books si interrompe senza che si concluda il ciclo previsto dagli autori. Il testimone viene allora raccolto dalle Edizioni Arcadia, che terminano la serie pubblicando gli ultimi tre episodi. L'ennesimo numero 1 della serie \u00e8 in realt\u00e0 l'undicesimo del ciclo e viene pubblicato ad un anno di distanza dal numero 10 edito da Free Books.\nNel 2008 \"L'Insonne\" diventa anche un romanzo, scritto da Giuseppe Di Bernardo ed edito da Del Bucchia Editore, col titolo \"La lunga notte de L'Insonne\". Il libro racconta di una notte a Radio Strega attraverso quindici racconti brevi legati insieme da una trama principale, una storia che ruota intorno alla protagonista. Il volume di 256 pagine \u00e8 impreziosito dalle illustrazioni dei disegnatori della serie a fumetti e dalla prefazione di Carlo Lucarelli e Mauro Smocovich.\nDa gennaio 2011 la serie prosegue sul web con brevi storie inedite principalmente scritte da Giuseppe Di Bernardo, Francesco Matteuzzi, Alessia Di Giovanni, Marisa Lo Zito, Francesco Polizzo, Marco Di Grazia e Andrea Gallo Lassere e disegnate da Alberto Gallo, Riccardo Innocenti, Andrea Meneghin, Luigi De Michele, Riccardo Nunziati, Rosario Raho, Matteo Tusa, Gianluca Cerritelli, Nicola Rubin, Paolo Antiga e altri disegnatori.\nDa marzo 2013 le storie de L'Insonne, sono ospitate anche dalla testata giornalistica web StampToscana con storie brevi gi\u00e0 edite in passato e altre future inedite, scritte da Giuseppe Di Bernardo, Andrea J. Polidori, Federico Marchionni e disegnate da Emanuela Lupacchino e Rosario Raho.\nA luglio 2013 viene pubblicata in anteprima su Facebook una breve storia intitolata \"Lui\", in cui Desdemona incontra Diabolik. L'episodio, scritto da Alberto Gallo e Paul Izzo, \u00e8 disegnato da Alberto Gallo.\nIn occasione di Lucca Comics &amp; Games 2014, Arcadia pubblica un albetto speciale per festeggiare i primi 20 anni di pubblicazione con 13 storie - di cui alcune inedite ed altre gi\u00e0 pubblicate on line - firmate da un collettivo di autori.\nL'ambientazione.\nL'ambientazione prevalente \u00e8 la notte fiorentina, rappresentata a met\u00e0 tra finzione a attualit\u00e0. Ma l'azione non si limita al capoluogo toscano, spesso la protagonista \u00e8 in trasferta a Bologna e Roma. In diverse occasioni la finzione si fonde con il panorama storico e di attualit\u00e0 allo scopo di essere integrato e valorizzato nell'economia della trama.\nAltri media.\nNel 2016 \u00e8 stata presentata la trasposizione cinematografica della durata di 45 minuti dal titolo \"L'Insonne - Ouverture\" tratto dal numero zero della seconda serie a fumetti. La regia \u00e8 di Alessandro Giordani ed \u00e8 stato finanziato dal MiBACT (Ministero per i beni e le attivit\u00e0 culturali e per il turismo) con Chiara Gensini nel ruolo di Desdemona e Francesco Montanari nel ruolo del Commissario Leone.\nNel 2011 i Vitruvians hanno realizzato il primo gioco di ruolo tratto dal fumetto, un'ambientazione GdR liberamente scaricabile.\nNel gioco si pu\u00f2 interpretare un affiliato della Loggia Nera, della Fratellanza o schierarsi con Desdemona e gli altri personaggi del fumetto, e si pu\u00f2 seguire/ostacolare i piani delle organizzazioni oppure cercare i misteriosi manufatti presentati nella serie.\nNel 2012 \u00e8 uscita sul sito dei Vitruvians una avventura gdr, \"L'Insonne/Cybio: Il progetto Volta\" ispirata a una sceneggiatura inedita di Di Bernardo e Polidori. Essa ripropone i personaggi del fumetto assieme ad alcuni dell'ambientazione gdr \"Cybio\" presente nel manuale \"Hyper Actions\" ed \u00e8 arricchita da alcune tavole inedite disegnate da Fabio D'Agata.\nDal 2005 L'Insonne \u00e8 diventata anche un audiofumetto. Prodotti da Novaradio di Firenze e scaricabili gratuitamente dalla rete, gli audiofumetti de L'Insonne sono scritti dai vari autori della serie e in qualche caso anche semplici lettori. Si tratta di ventinove episodi in cui si possono ascoltare delle storie raccontate dalla viva voce di Desdemona Metus interpretata da Isabella Mancini.\nCuriosit\u00e0.\nNel 2008, L'Insonne \u00e8 stata testimonial per l'AVIS di Padova.\nIn un numero della serie a fumetti Cornelio l'amica del protagonista, Vanessa, cita l'Insonne affermando che una sua amica fa la speaker a Firenze e gliene capitano di tutti i colori.\nNel 2012, Desdy, in un episodio di sei pagine per il sito Verticalismi, riceve una telefonata da Martina, la protagonista di Davvero serie ideata da Paola Barbato. L'episodio, \u00e8 stato in seguito pubblicato nell'albo \"speciale Vent'anni\" (Edizioni Arcadia) in occasione di Lucca Comics and Games 2014, insieme ad altre storie inedite e gi\u00e0 pubblicate on line, realizzate da autori vari.\nDesdemona \u00e8 co-protagonista dell'albo \"Speciale Dampyr\" n. 12 (ottobre 2016), scritto da Moreno Burattini e disegnato da Fabrizio Longo ed ambientato a Firenze."}
{"id": "559545", "revid": "11694", "url": "https://it.wikipedia.org/wiki?curid=559545", "title": "Zaproridae", "text": ""}
{"id": "559546", "revid": "1766026", "url": "https://it.wikipedia.org/wiki?curid=559546", "title": "Maurizio Solieri", "text": "\u00c8 stato chitarrista di Vasco Rossi per oltre trent'anni, tra il resto componendo brani poi divenuti celebri quali \"Canzone\" (da \"Vado al massimo\"), \"Dormi, dormi\" (da \"Cosa succede in citt\u00e0\"), \"C'\u00e8 chi dice no\" (dall'omonimo album), \"Lo show\" (da \"Gli spari sopra\") e \"Rock 'N' Roll Show\" (da \"Buoni o cattivi\").\nBiografia.\nNasce e cresce a Concordia sulla Secchia, in provincia di Modena, da padre medico. A sei anni si interessa alla musica, complice uno dei suoi fratelli che, avendo vinto una borsa di studio in California, gli porta alcuni dischi di Elvis. All'et\u00e0 di dieci anni riceve come regalo dalla sorella, tornata da un viaggio in Francia, il primo disco dei Beatles. Innamorato della musica, riceve in regalo dalla madre la sua prima chitarra, una \"Eko\" pagata 8.000 lire. Solieri prende le prime lezioni dal direttore della banda del suo paese, ma per sua stessa ammissione il solfeggio lo annoiava. Quindi si orienta rapidamente da autodidatta verso la musica che ama di pi\u00f9, il rock. Ha una grande passione per Elvis e per i gruppi in attivit\u00e0 tra gli anni sessanta/settanta, Beatles, Rolling Stones, Jimi Hendrix, Led Zeppelin. Si interessa inizialmente anche al jazz, ma \u00e8 pi\u00f9 forte l'amore per il rock and roll.\nVasco Rossi.\nNel 1976 Solieri parte per compiere il servizio militare obbligatorio, lasciando l'universit\u00e0. Frattanto il suo migliore amico Sergio Silvestri viene assunto dall'amico Vasco Rossi in una delle prime radio libere dell'epoca, \"Punto Radio\", alla quale collaboravano anche altri musicisti (tra i quali Gaetano Curreri, che avrebbe poi fondato gli Stadio, e Massimo Riva, che con Maurizio former\u00e0 il primo nucleo del gruppo di Vasco che prender\u00e0 in seguito il nome di Steve Rogers Band). Tornato in licenza, Solieri \u00e8 avvisato da Silvestri di provini che Rossi stava svolgendo a Milano. Partito da Napoli e giunto a Modena, Solieri conosce Vasco Rossi e insieme raggiungono Milano in treno. Vasco dopo averlo sentito suonare in treno, decide di avviare con lui una collaborazione musicale che sarebbe durata pi\u00f9 di trent'anni.\nSolieri partecipa come musicista a quasi tutti gli album del cantante, e dopo qualche anno, comincia a comporre musiche per e con Vasco Rossi: la prima con la melodia di Vasco \u00e8 \"Canzone\", poi quelle che diventeranno \"Ridere di te\", o ancora \"Dormi dormi\" e \"Lo show\". I suoi riff e gli assoli fanno di lui un chitarrista rock apprezzato in Italia.\nDal 1988 al 1990 Solieri abbandona Vasco Rossi per seguire Guido Elmi, produttore nel frattempo licenziato dall\u2019artista, e lavora al progetto della Steve Rogers Band, intraprendendo un progetto musicale separato. Rientra in tourn\u00e9e con Rossi, come \"il ritorno del figliol prodigo\", nel 1991, dopo lo scioglimento della Steve Rogers Band e da allora in poi ricomincia la collaborazione. Nel 1995 si separa nuovamente da Vasco salvo poi tornare in pianta stabile nella band dal 1999 al 2012, in seguito alla morte di Massimo Riva.\nIl 12 giugno 2012, dopo un'intervista rilasciata al Corriere della Sera su un raffreddarsi dei rapporti tra i due, Vasco Rossi reagisce duramente estromettendolo dalla band e criticandolo. L'8 settembre 2012 suona la chitarra nel gruppo che accompagna Rossi durante l'esibizione alla discoteca Cromie di Castellaneta Marina. Durante l'esecuzione di \"Senza parole\" i due appaiono riappacificati, tuttavia il 1\u00ba marzo del 2014, sul profilo Facebook di Vasco Rossi \u00e8 annunciata la mancata convocazione del chitarrista per la tourn\u00e9e estiva, adducendo motivazioni artistiche, precedute da dure esternazioni critiche di Vasco Rossi.\nIl 1\u00ba luglio 2017 ritorna come ospite,sul palco del Modena Park insieme ad altri musicisti come Andrea Braido, Gaetano Curreri suonando \"Ultimo Domicilio Conosciuto\" e il gran finale con \"Albachiara\".\nSteve Rogers Band.\nNel 1988 la SRB e Rossi intraprendono percorsi musicali separati. Vasco pubblica \"Liberi liberi\", al quale Solieri partecipa attivamente, ma per la prima volta nel tour dal vivo Rossi porta con s\u00e9 una band composta da altri musicisti. Il chitarrista e la SRB pubblicano il singolo \"Alzati la gonna\", riscuotendo un notevole successo di copie vendute e la band gira l'Italia in tour. La band pubblica 4 album.\nNel 1990 la Steve Rogers Band entra in crisi creativa e il progetto si arresta l'anno successivo, con Solieri che ricomincia la collaborazione con Rossi.\nNel dicembre del 2013 la band si riunisce per un unico live al Viper di Firenze; per l'occasione alla voce viene chiamato Lorenzo Campani.\nCustodie Cautelari.\nSolieri collabora costantemente col gruppo Custodie Cautelari. La band e il suo cantante Ettore Diliberto compaiono in numerosi aneddoti del libro autobiografico di Solieri \"Questa sera Rock'n'Roll\". Gli oltre 100 concerti insieme, furono la chiave di volta per la nascita della \"Notte delle chitarre\".\nLe pubblicazioni discografiche con le Custodie Cautelari iniziano con la produzione del singolo \"Fax\" (Red Music/Vele Spiegate - 1998), \"La vita tutta\" (Red Music/EMI - 1999), il doppio singolo \"Musica/Vivere\" (Ala Bianca/Warner - 2000), l'album \"Notte delle chitarre\" (Sony Music - 2002) prodotto da Angelo Carrara, e il brano \"Se sto male c'\u00e8 la musica\" (dall'album \"\"L'incoscienza\", Duck Record - 2005) dove canta insieme a Fernando Proce e Ettore Diliberto.\nNel dicembre 2013 viene pubblicato il singolo \"Fine dicembre\" delle Custodie Cautelari con Maurizio Solieri. Il brano, masterizzato agli Abbey Road Studios, \u00e8 scritto da Maurizio Solieri e Ettore Diliberto.\nSolista.\nDurante la propria carriera, Solieri partecipa attivamente come musicista, autore, produttore, compositore a numerosi album di artisti italiani (Alberto Fortis, Nomadi, Massimo Riva) e partecipa a eventi musicali come la \"Notte delle chitarre\".\nHa inoltre pubblicato un album con Fernando Proce che si chiama PROCE &amp; SOLIERI,preceduto dal singolo Radio Show. Nel 2006 appare nel CD \"Everything Is Here\" di Maurizio Vercon, come ospite in due pezzi.\nInoltre si \u00e8 dedicato all'insegnamento, tramite la pubblicazione di DVD didattici sulla tecnica musicale della chitarra.\nIl 12 marzo 2010 \u00e8 uscito il suo primo album da solista \"Volume One\", anticipato dal singolo \"Money\", uscito nel mese di dicembre, in concomitanza con i concerti italiani dei Deep Purple, da lui aperti. L'album contiene 10 brani, di cui 5 strumentali e 5 cantati in inglese, con la partecipazione di Michele Luppi alla voce, autore dei testi.\nIl 18 marzo 2014 pubblica con la SolieriGang l'EP \"Non si muore mai\". L'album contiene 7 tracce, tra le quali 3 inedite. Nell'album partecipano Lorenzo Campani, voce ed autore dei testi, Max Gelsi (bassista di Elisa) al basso, Ivano Zanotti alla batteria e Mimmo Camporeale (compagno di Solieri nella band di Vasco Rossi e nella Steve Rogers Band) alle tastiere. nel 2018 esce un nuovo album che si chiama Dentro e fuori dal rock and roll.Maurizio e' alle prese con la registrazione di un nuovo disco."}
{"id": "559548", "revid": "7336", "url": "https://it.wikipedia.org/wiki?curid=559548", "title": "Lockheed", "text": ""}
{"id": "559550", "revid": "125930740", "url": "https://it.wikipedia.org/wiki?curid=559550", "title": "Mladinski Nogometni Klub Izola", "text": "Il Mladinski Nogometni Klub Izola, in italiano Club Calcistico Giovanile Isola, \u00e8 una societ\u00e0 calcistica slovena con sede nella citt\u00e0 istriana di Isola.\nFra gli anni trenta e quaranta, con il nome di Ampelea, milit\u00f2 per sei anni consecutivi nella Serie C italiana e durante la guerra, nel Campionato Alta Italia 1944 si laure\u00f2 campione della Venezia Giulia giungendo poi seconda nelle finali interregionali; dopo il settimo ed ultimo campionato in terza serie nella stagione 1945-1946, cambi\u00f2 denominazione in Isola e pass\u00f2 a disputare i campionati del Territorio Libero di Trieste organizzati dall'UCEF. Nel 1952 pass\u00f2 a disputare i campionati ufficiali jugoslavi assumendo la denominazione di NK Izola.\nEbbe un periodo di rilievo dopo l'indipendenza della Slovenia, agli inizi degli anni novanta, partecipando nel 1992-1993 ai preliminari di Coppa UEFA per poi fallire nel 1996. Fu rifondata come MNK Izola, la cui continuit\u00e0 con il vecchio club per\u00f2 non viene riconosciuta dalla federazione calcistica della Slovenia, ripartendo dalle ultime categorie del calcio sloveno.\nCostituisce un raro caso di societ\u00e0 calcistica italiana che non fu soppressa dopo il passaggio dell'Istria alla Jugoslavia.\nStoria.\nVenne fondato l\u201911 marzo 1923 come \"Edera Isola\", una delle tante espressioni sportive del Partito Repubblicano Italiano, ma si affili\u00f2 alla FIGC solo nel 1925 come \"Virtus Isola\", onde evitare l\u2019ostracismo del crescente regime fascista. Inizialmente il club, in maglia azzurra, prese parte a tornei minori. Il club non poteva per\u00f2 iscriversi ai campionati perch\u00e9 il suo campo era troppo piccolo, e la soluzione arriv\u00f2 solo negli anni Trenta interrando il lato prospiciente il mare. I lavori finirono nel 1933, ma ora erano i soldi a mancare al \"Dopolavoro Isola\" e dopo due anni si strinse un rapporto di sponsorizzazione con la societ\u00e0 ittica alimentare \"Ampelea Conservifici S.A.\" (oggi \"Delamaris\"), che aveva sede a Rovigno e sosteneva economicamente lo sport in entrambe le citt\u00e0; sul finire degli anni trenta avrebbe finanziato anche la squadra di calcio del Cattolica.\nDal 1935 fu quindi \u201cAmpelea \u2013 Dopolavoro Aziendale Conservifici S.A\u201d, prendendo il colore rosso della ditta. Nel 1937-38 partecip\u00f2 al suo primo campionato di Serie C, dove rimase fino al 1942-43, quando in Italia i campionati vennero sospesi a causa della Seconda guerra mondiale.\nNel 1944 l'Ampelea fu l'unica squadra istriana a prendere parte al Campionato Alta Italia e, rinforzata da calciatori giuliani tornati nelle zone d'origine o da calciatori di altre parti d'Italia di stanza in Istria, vinse a sorpresa il girone eliminatorio della Venezia Giulia, superando la pi\u00f9 blasonata . Il successo le fece ottenere il titolo di \"Campione della Venezia-Giulia 1944\". In un girone semifinale giocato in un clima arroventato (la non influente ultima partita contro la Triestina non venne disputata anche per motivi di ordine pubblico), l'Ampelea si arrese per\u00f2 al .\nAlla fine delle ostilit\u00e0 l'Ampelea, nonostante avesse sede nella zona di occupazione jugoslava (seppur a poca distanza dalla Linea Morgan), prese parte al girone giuliano di Serie C conseguendo un onorevole secondo posto. Fu questo l'ultimo torneo italiano a cui la squadra istriana prese parte. Nel luglio 1946 l'Ampelea Conservifici di Isola d'Istria invi\u00f2 una raccomandata alla Lega Interregionale Nord con cui le comunicava che la sua squadra di calcio, a decorrere dal 12 maggio 1946, era stata disciolta e che quindi tutti i suoi giocatori sarebbero stati inseriti nelle liste di trasferimento. Nell'agosto 1946 la Lega Nord inser\u00ec l'Ampelea tra le aventi diritto alla Serie C che vi avevano rinunciato.\nTra i giocatori che militarono nelle file del club istriano si possono annoverare Bruno Ispiro, diventato poi famoso giocando in Serie A con e Genova e vestendo la maglia della Nazionale italiana, e, nel vittorioso \"Campionato Alta Italia\", Giuseppe Grezar, mediano del Grande Torino, Mario Stua, mezzala del che aveva sfiorato lo scudetto nel 1942-43, Alberto Eliani, futuro terzino di Fiorentina e Roma e Antonio Gordini, in seguito attaccante di Spezia e .\nIl giocatore che ha totalizzato il maggior numero di presenze e di reti in maglia azzurra \u00e8 Mario Parovel, con 54 gol in 159 partecipazioni. L'allenatore che maggiormente si \u00e8 seduto sulla panchina di questa squadra \u00e8 stato Federico Malosti, con sei campionati, Gaddo Moretti ha guidato gli isolani per quattro stagioni. Il maggior numero di giocatori nella storia della squadra dell'Ampelea non \u00e8 stato di origine isolana bens\u00ec triestina, 31 contro 30. Altri 16 avevano origini istriane, 13 erano friulani, gradesi e goriziani e infine 6 provenivano da altre citt\u00e0 della penisola.\nNel 1946 l'Ampelea fu subito ricostituito con la denominazione di \"C.E.F. Isola\" per militare nei campionati locali indetti dall'UCEF (\"Unione dei Circoli di Educazione Fisica\"), organizzazione sportiva fondata nel 1945 per volont\u00e0 delle autorit\u00e0 di occupazione jugoslave. Nel frattempo, con il trattato di pace del 1947, Isola d'Istria fu inclusa nella zona B del Territorio Libero di Trieste occupata militarmente dalla Jugoslavia. La compagine continu\u00f2 a militare nei campionati del TLT organizzati dall'UCEF fino al 1951, vincendo l'edizione 1949-1950, con una formazione ancora costituita da giocatori di etnia italiana. Nel 1948 cambi\u00f2 denominazione in \"Arrigoni\" per poi tornare alla denominazione di \"Isola\" nel 1951.\nCon il progressivo passaggio di Isola d'Istria alla Jugoslavia il club continu\u00f2 a costituire la principale squadra di calcio cittadina, col nome slavo di Nogometni Klub Izola, costituendo un rarissimo caso di societ\u00e0 gi\u00e0 italiana ma non soppressa dai comunisti jugoslavi. Il primo campionato jugoslavo fu disputato nella stagione 1952-1953, quando fu ammessa nella lega repubblicana slovena (Slovenska republi\u0161ka nogometna liga). I primi tre campionati furono disputati con una formazione ancora costituita predominantemente da giocatori italiani, ma nel 1955 gran parte della popolazione italiana di Isola d'Istria scelse la via dell'esodo, anche a causa del clima ostile nei loro confronti creatosi in quel periodo, e la cittadina fu ripopolata con sloveni che divennero da allora l'elemento predominante anche della squadra di calcio.\nAnche nella nuova nazione d'appartenenza, tuttavia, l'Isola non ottenne risultati di rilievo, navigando nelle serie minori. Fu solo con l'indipendenza della Slovenia che il club si affacci\u00f2 al calcio di vertice col nome di Belvedur Izola, ottenendo un terzo posto nel primo campionato sloveno e qualificandosi per la Coppa UEFA 1992-1993, dove tuttavia fu subito eliminato dal Benfica. Nel 1996 la squadra termin\u00f2 al decimo e ultimo posto retrocedendo nella seconda divisione che per\u00f2 non disput\u00f2 a causa del fallimento sopraggiunto nell'estate dello stesso anno. Venne costituita immediatamente una nuova societ\u00e0, il Mladanski Nogometni Klub Izola, che ripart\u00ec dalle serie minori ma la cui continuit\u00e0 con il vecchio \"Nogometni Klub Izola\" non viene riconosciuta dalla federazione calcistica della Slovenia che riporta il 1996 come data di fondazione. Nel 2008 la nuova societ\u00e0 si fuse con la seconda squadra di Capodistria, l'SC Bonifika, in un nuovo sodalizio isolano denominato Nogometni Klub Bonifika Izola."}
{"id": "559552", "revid": "767487", "url": "https://it.wikipedia.org/wiki?curid=559552", "title": "Stromboli (Terra di Dio)", "text": "Stromboli (Terra di Dio) \u00e8 un film del 1950, prodotto e diretto da Roberto Rossellini. \u00c8 il primo film del regista girato con Ingrid Bergman, sua compagna per diversi anni.\nTrama.\nKarin \u00e8 una profuga lituana internata in un campo di raccolta per stranieri durante la seconda guerra mondiale. Il futuro incerto le prospetta due possibilit\u00e0: emigrare in Argentina o restare in Italia ed ottenere la cittadinanza sposando Antonio, un prigioniero di guerra liberato nel campo. Vistosi negato il lasciapassare per il Sudamerica, si unisce in matrimonio con l'uomo e lo segue nella sua terra, l'isola di Stromboli.\nKarin non riesce per\u00f2 ad adattarsi alla vita del marito, che sull'isola fa il pescatore, ed inizia a soffrire soprattutto per le enormi differenze culturali con la gente del posto, rozza e retrograda. La vita della donna, diventata una prigion\u00eca, si fa ancora pi\u00f9 dura a causa del carattere tradizionalista e geloso di Antonio che, istigato dalle voci della gente, reagisce duramente e a volte con violenza alle presunte \"civetterie\" di Karin, la quale, intanto, scopre di essere rimasta incinta e si convince perci\u00f2 a lasciare l'inospitale isola, dove l'ultima delle frequenti eruzioni del vulcano ha messo a rischio la sua stessa vita oltre a quella degli isolani.\nFacendo leva sul suo fascino, si procura l'interessamento del guardiano del faro, l'unica persona fidata e disposta a darle una mano, con l'aiuto del quale prova a fuggire tentando di oltrepassare la vetta del vulcano in attivit\u00e0 ma la sua fuga disperata pare impossibile. Calata la notte e vistasi perduta, viene presa dallo sconforto ed inizia ad invocare Dio. Alle prime luci dell'alba, Karin implora di nuovo l'aiuto di Dio, decisa a salvare il figlio che porta in grembo.\nProduzione.\nIl film fu girato nell'isola di Stromboli, nell'arcipelago delle Eolie, e vide il coinvolgimento di molti dei veri abitanti dell'isola. Lo stesso Mario Vitale inizialmente era stato ingaggiato dalla produzione come manovale. Durante le riprese, un'eruzione del vulcano forn\u00ec alcuni spunti a Rossellini, che girava senza un vero copione, fissando giorno per giorno le idee su un semplice blocco per appunti. Fu cos\u00ec possibile girare le scene di un'evacuazione della popolazione, che insieme a quelle della pesca costituivano una specie di \"documentario nel film\".\nIl ruolo della protagonista era destinato in origine ad Anna Magnani, con la quale Rossellini aveva una relazione. Vedendosi portar via la parte da Ingrid Bergman, la Magnani stessa per ripicca volle montare una produzione per girare a Lipari il film \"Vulcano\", diretto da William Dieterle ed interpretato assieme a Rossano Brazzi e Geraldine Brooks: la lavorazione, iniziata dopo, paradossalmente venne portata a termine prima di quella di \"Stromboli (Terra di Dio)\" e il film pot\u00e9 usufruire di un'insperata pubblicit\u00e0.\nPer la sua interpretazione, la Bergman, che recita con la propria voce sia nella versione originale (il film venne infatti girato in lingua inglese) sia nella versione italiana, in cui si auto-doppi\u00f2, vinse il Nastro d'argento. Gli altri attori erano quasi tutti non professionisti.\nDistribuzione.\nIl film raggiunse le sale cinematografiche italiane il 15 febbraio 1950.\nAccoglienza.\nIn Italia il film ebbe un discreto seguito (seppur inferiore alle aspettative), se non altro per l'enorme curiosit\u00e0 destata nel pubblico, alimentata dalla cronaca scandalistica dell'epoca, a proposito del legame sentimentale tra il regista e la famosa attrice svedese, ed anche per la rivalit\u00e0 con il gi\u00e0 citato film \"Vulcano\", interpretato dalla Magnani (la stampa infatti si riferiva alla lavorazione dei due film come \"la guerra dei vulcani\").\nNegli Stati Uniti fu invece un clamoroso fiasco, sia per la campagna stampa che Hollywood aveva montato a sfavore della Bergman, sia per il famoso discorso del senatore del Colorado Edwin C. Johnson, che aveva etichettato l'attrice come \"una pubblica concubina\", sia per il fatto che la RKO, che distribuiva il film in America, aveva voluto un montaggio completamente diverso, che riduceva di ben 37 minuti la durata della pellicola, portandola a poco pi\u00f9 di un'ora.\nIl film ebbe comunque il merito di risvegliare l'interesse turistico per le isole Eolie, fino a quel momento dimenticate da tutti, isolate dalle comunicazioni e dai servizi essenziali. Ancor oggi sull'isola vi sono targhe e foto che ricordano gli episodi della lavorazione del film, e nella piazza principale di Stromboli il bar pi\u00f9 famoso \u00e8 il \"Bar Ingrid\".\nRossellini e la Bergman.\nRossellini gir\u00f2 il film dopo aver ricevuto una lettera in cui Ingrid Bergman elogiava il suo lavoro e gli confidava di voler fare un film con lui:\nEntrambi erano sposati, ma durante le riprese nacque una relazione fra loro. I due si sposarono dopo aver ottenuto il divorzio lei e l'annullamento del matrimonio lui, ed ebbero tre figli, Roberto Jr. e le gemelle Isabella ed Isotta Ingrid.\nRiconoscimenti.\nIl film \u00e8 stato selezionato tra i 100 film italiani da salvare."}
{"id": "559553", "revid": "196390", "url": "https://it.wikipedia.org/wiki?curid=559553", "title": "Stromboli, terra di Dio", "text": ""}
{"id": "559557", "revid": "125485178", "url": "https://it.wikipedia.org/wiki?curid=559557", "title": "Volo non-stop", "text": "In aviazione, per volo non-stop s'intende un qualunque volo nel quale non viene effettuata alcuna fermata intermedia. Spesso questo viene erroneamente confuso con un \"volo diretto\", che pu\u00f2 ammettere una sosta tecnica.\nMolti dei pi\u00f9 lunghi voli non-stop commerciali al mondo riguardano le rotte trans-pacifiche, generalmente da e per il sudest asiatico passando per il Polo. Thai Airways dichiara che i propri voli non-stop da New York e Los Angeles per il sudest asiatico sono i pi\u00f9 veloci.\nVoli di linea non-stop di maggior durata.\nL'11 novembre 2005, la Boeing fece volare un Boeing 777-200LR \"Worldliner\" da Hong Kong a Londra passando dall'Oceano Pacifico, per una distanza di 21.601\u00a0km e una durata di volo pari a 22 ore e 42 minuti. Super\u00f2 il precedente record di durata di un volo non-stop fatto da un aereo a getto , compiuto con un Boeing B-52 da Kadena (Okinawa) verso la base dell'Air Force a Madrid (Spagna) per una distanza totale di 20.168\u00a0km.\nIl 23 novembre 2013 viene aperta da Singapore Airlines la rotta New York (Newark)-Singapore, chiusa successivamente per motivi economici, viene riaperta l'11 ottobre 2018, anche grazie all'entrata in servizio di un nuovo tipo di aereo molto pi\u00f9 efficiente dal punto dei vista dei consumi, in rapporto ai passeggeri e alla distanza percorsa. (Airbus A350).\nNella primavera del 2020, a fronte della pandemia mondiale di COVID-19 e la conseguente crisi del traffico aereo globale, tale rotta viene sospesa a data da destinarsi. Successivamente, nell'autunno dello stesso anno, Singapore Airlines annuncia la ripresa del collegamento fra le due citt\u00e0 a partire dal 9 novembre, volando da e per New York non pi\u00f9 su Newark ma sul JFK.\nLa trasvolata risulta attualmente la pi\u00f9 lunga rotta non-stop al mondo in termini di distanza fra tutti i voli di linea esistenti, \u00e8 caratterizzata infatti da 3 alternative di percorrenza che variano in base alla stagione e al piano di volo previsto in relazione alle condizioni meteorologiche: la destinazione \u00e8 raggiungibile sorvolando il Polo Nord attraverso le linee meridiane, volando verso Ovest, oppure verso Est.\nLa durata media dichiarata per il volo si pone in un range fra le 18 e le 19 ore, dato che pu\u00f2 per\u00f2 variare in base alla direzione del tragitto, alle condizioni del meteo e alla relativa presenza dei venti di quota, ragion per cui viaggiare in una direzione piuttosto che nell'altra pu\u00f2 ridurre notevolmente i tempi di percorrenza stimati.\nLa tratta andata e ritorno viene attualmente operata solo da Singapore Airlines e viene coperta dal moderno Airbus A350-900 ULR (Ultra Long Range) - (una versione tecnicamente modificata del classico A350-900, messa a punto appositamente per ottenere una maggiore autonomia) - dotato dei comfort necessari a rendere maggiormente gradevole ai passeggeri un viaggio di tale portata.\nIl volo domestico non-stop pi\u00f9 lungo della storia collegava Parigi con Papeete ed \u00e8 stato operato durante la pandemia Covid-19. Oggi il Boeing 787-9 della Air Tahiti Nui (la compagnia aerea franco-polinesiana che operava il volo) effettua uno scalo a Vancouver invece che a LAX a causa delle restrizioni. \nVoli di maggiore durata ancora operanti\n\u2020 programma estivo (emisfero settentrionale; inverno australe)\n\u2021 programma invernale emisfero settentrionale; estate australe)"}
{"id": "559561", "revid": "79968", "url": "https://it.wikipedia.org/wiki?curid=559561", "title": "Giosu\u00e8", "text": ""}
{"id": "559563", "revid": "2812", "url": "https://it.wikipedia.org/wiki?curid=559563", "title": "Volo senza scalo", "text": ""}
{"id": "559564", "revid": "1632387", "url": "https://it.wikipedia.org/wiki?curid=559564", "title": "Five Across the Eyes", "text": "Five Across the Eyes \u00e8 un album del gruppo musicale brutal death metal Iniquity. L'album denota un passaggio significativo nella (seppur breve) carriera della band, infatti la produzione, rispetto al precedente \"Serenadium\", \u00e8 migliore, i pezzi sono pi\u00f9 orecchiabili ma anche pi\u00f9 articolati."}
{"id": "559567", "revid": "1305772", "url": "https://it.wikipedia.org/wiki?curid=559567", "title": "Xinh mun", "text": "I xinh mun (in vietnamita: ng\u01b0\u1eddi xinh mun, detti anche puoc) sono un gruppo etnico che fa parte dei popoli khmuici e vive nelle zone montane della catena Annamita lungo le aree del confine settentrionale tra Vietnam e Laos.\nDistribuzione.\nNel 1999, in Vietnam erano 18.000 nelle province di Son La e Lai Chau. Nel referendum del 1985, in Laos erano 2.160 nelle province di Houaphan e Xiangkhoang. Nel referendum laotiano del 1995 non erano presenti, probabilmente conteggiati assieme ai vicini phong-kniang. I nomi alternativi per questa etnia sono: kha puhoc, pua, puoc, puok, sing mun, xa, xinh mul, xinh mun. Non sono correlati ai singmun, un gruppo etnico dal nome simile stanziato nelle aree di frontiera tra il Laos e la Thailandia.\nCultura.\nGli xinh mun parlano un proprio idioma, il puoc, che fa parte del ramo khmuico delle lingue mon khmer settentrionali ed \u00e8 mutualmente intelligibile con quelli dei vicini khang e phong-kniang.\nVivono in palafitte composte da due stanze, una \u00e8 chiamata \"plang\" ed \u00e8 riservata agli uomini singoli ed agli ospiti; al suo interno si trova anche l'altare per la venerazione degli spiriti protettori della casa. Il resto della famiglia, comprendente di solito tre generazioni, vive nell'altra stanza (chiamata \"xia\") che fa anche da cucina. I cognomi pi\u00f9 comuni sono Vi e Lo. Ogni famiglia ha un animale considerato sacro, il cui culto si tramanda ai discendenti. Sia gli uomini che le donne bevono alcolici e masticano abitualmente la noce di betel, che ha un effetto stimolante e rende i denti neri. Le comunit\u00e0 dei puoc frequentano spesso quelle tai dam, i vestiti ed i copricapi delle donne delle due etnie sono spesso gli stessi. Il vestito pi\u00f9 comune delle donne \u00e8 corto e dotato di bottoni d'argento a forma di farfalla.\nLe religioni predominanti sono l'Animismo ed il Buddhismo Theravada, ma \u00e8 praticato anche il Cristianesimo da piccoli gruppi in Vietnam. Durante le fasi di coltura del riso, si organizzano cerimonie propiziatorie e scaramantiche. Una volta all'anno si celebrano gli spiriti protettori del villaggio.\nEconomia.\nSono dediti principalmente all'agricoltura e fanno largo uso della pratica del debbio. I prodotti pi\u00f9 coltivati sono il riso glutinoso ed il mais; il raccolto viene fatto a mano. Altre importanti fonti di sostentamento sono la caccia, la pesca, le bacche ed altri frutti raccolti nelle foreste. Sono abili nell'intrecciare la paglia ed il bamb\u00f9. Per acquistare indumenti ed altri generi di necessit\u00e0, i xinh mun barattano i loro prodotti."}
{"id": "559569", "revid": "125617010", "url": "https://it.wikipedia.org/wiki?curid=559569", "title": "Annalisa Minetti", "text": "Incoronata \"Miss Lombardia\", partecipa quindi a Miss Italia 1997 dove si classifica settima e vince \"Miss Azira Ragazza in Gambissime\". Trionfa al Festival di Sanremo 1998 con \"Senza te o con te\" sia nella sezione Giovani che nella sezione Campioni, cosa che la porta ad essere l'unica artista ad aver ottenuto tale risultato nello stesso anno. Partecipa nuovamente al Festival di Sanremo 2005 in coppia con Toto Cutugno, il duo si classifica secondo e vince nella sezione Classic. Ritorna al Festival di Sanremo nel 2008 nella serata dei duetti per duettare con Toto Cutugno.\nNel 2012 conquista la medaglia di bronzo nei 1500 metri alle paralimpiadi di Londra, stabilendo il record del mondo della categoria ciechi (le due atlete che l'hanno preceduta erano ipovedenti poich\u00e9 non vi erano distinzioni tra disabilit\u00e0 visive). Nello stesso anno conquista anche la medaglia di bronzo ai Campionati europei di atletica leggera paralimpica 2012. L'anno successivo conquista la medaglia d'oro ai campionati del mondo di atletica leggera paralimpica 2013 negli 800 metri ottenendo il nuovo record del campionato.\nViene insignita con medaglie al valore atletico e viene nominata Cavaliere dell'Ordine al merito della Repubblica italiana.\nNel 2015 gareggia ai campionati del mondo di paraciclismo su strada in Svizzera. Nel 2017 alla Maratona di Roma conquista la medaglia d'oro e stabilisce il record come migliore prestazione europea nella categoria T11 sui 42\u00a0km, anche la prestazione nella mezza maratona di Roma-Ostia sui 21\u00a0km la porta a conquistare la medaglia d'oro e quindi raggiunge i vertici mondiali della propria categoria.\nNegli anni ha scritto vari libri e ha partecipato a vari talent show sia come concorrente, in particolare a \"Music Farm\", \"Tale e quale show\" o \"Ora o mai pi\u00f9\", che come giurata del muro, in particolare a \"All Together Now - La musica \u00e8 cambiata\".\nBiografia.\nCarriera artistica, televisiva e da modella.\nGli esordi.\nA 5 anni si avvicina alla danza, disciplina che studier\u00e0 e praticher\u00e0 per molti anni; in particolare ha praticato danza classica per 12 anni. Si dedica, inoltre, alla musica; all'inizio degli anni novanta fonda un duo col quale si esibisce come cantante di pianobar in Lombardia. Nel frattempo, nel 1994 partecipa a \"Karaoke\" su Italia 1. L'anno dopo esordisce discograficamente con i \"Perro Negro\" con il singolo \"Metti un lento\"; il gruppo tenta la partecipazione nella sezione \"Nuove Proposte\" del Festival di Sanremo, ma viene eliminato nella selezione autunnale di Sanremo Giovani 1995. Dopo questa esperienza il gruppo si scioglie.\nA 18 anni scopre di essere ammalata di retinite pigmentosa e degenerazione maculare, malattie che la porteranno gradualmente alla cecit\u00e0; sar\u00e0 anche la prima ragazza al mondo con tale deficit a partecipare ad un concorso di bellezza. Nel 1996 posa per un fotoromanzo, per la sceneggiatura di Carlo Pedrocchi, pubblicato dal settimanale francese \"Nous Deux\". Proseguendo l'attivit\u00e0 di cantante partecipa al concorso di Miss Lombardia vincendolo.\nInoltre \u00e8 iscritta alla SIAE (Societ\u00e0 Italiana degli Autori ed Editori) dove sono presenti opere in cui Annalisa \u00e8 sia autrice del testo che compositrice. Da quando ha intrapreso la carriera di cantante, Annalisa, si esibisce costantemente in tour e concerti che l'hanno portata a calcare palchi in tutto il mondo. Oltre che in Italia, si \u00e8 esibita in Nord America, principalmente negli Stati Uniti e in Canada; in Sud America, principalmente in Argentina, Cile e Venezuela; ma anche in Russia, in Slovenia, in Ucraina e in Egitto. Inoltre, fin dagli esordi, organizza o prende spesso parte a eventi e concerti di beneficenza o dedicati al sociale.\nFine anni '90.\nPartecipa a Miss Italia 1997, nonostante fosse data molto favorita, si classifica al 7\u00ba posto e viene proclamata Miss Azira Ragazza in Gambissime 1997. Viene considerata la vincitrice morale e il patron Enzo Mirigliani le fa, inoltre, cantare \"Caruso\" accompagnata al piano da Fabrizio Frizzi, conduttore di Miss Italia. Inoltre, sempre nello stesso anno, sfila, tra l'altro, per Gattinoni durante \"Donna sotto le stelle\"; evento, promosso dalla Camera nazionale della moda italiana, svoltosi Roma, in Piazza di Spagna che chiudeva la settimana della moda romana dell'alta moda.\nVince Sanremo Giovani 1997 con la canzone \"L'eroe che sei tu\", cover in italiano di \"Hero\" di Mariah Carey. Debutta, quindi, nel 1998 al 48\u00ba Festival di Sanremo con il brano \"Senza te o con te\" che si piazza al primo posto sia nella sezione Giovani che nella sezione Campioni. Il regolamento di quell'anno prevedeva che gli interpreti delle prime tre canzoni classificate nella sezione giovani gareggiassero anche nella categoria Big e, dunque, Annalisa riusc\u00ec ad imporsi vincendo anche tra i Big; cosa che la porta ad essere l'unica artista ad aver ottenuto tale risultato nello stesso anno. Del singolo ne viene realizzata anche una versione per il mercato sudamericano dal titolo \"Junto a ti o sin ti\". A seguito del suo trionfo al festival viene inserita la targa a lei dedicata in via Matteotti, la Walk of Fame di Sanremo.\nCon la vittoria al Festival di Sanremo pubblica, anche il suo album di debutto, \"Treno blu\", disco d'oro con oltre 50.000 copie vendute in una sola settimana. Dell'album ne viene realizzata anche una versione per il mercato sudamericano dal titolo \"Tren azul\". Intraprende una serie di concerti in tutta Italia e Sud America (soprattutto Argentina, Cile e Venezuela). In Cile, nel 1999, partecipa al Festival di Vi\u00f1a del Mar dove le viene assegnato il premio \"Arancia d'oro\".\nNel 1998 pubblica il singolo \"Credi, credi\", partecipa a \"Un disco per l'estate\" con \"Mi spengo senza te\" e a \"Sanremo Top\" dove si classifica terza. Nel 1999 pubblica il suo secondo album, \"Qualcosa di pi\u00f9\", e i singoli \"Due mondi\" e \"La luce in me\"; nello stesso anno vince il \"Premio Mia Martini\".\nGli anni 2000.\n2000-2004.\nNel 2000 pubblica i singoli \"Inequivocabilmente tu\" e \"La prima notte\". Nel 2000 debutta come attrice, con la prima al Teatro Smeraldo di Milano, nel musical \"Beatrice &amp; Isidoro\" nei panni della protagonista Beatrice, ruolo che la vede anche come ballerina e in acrobazie anche con il monopattino; il musical, che va in scena anche nel 2001, \u00e8 per la regia di Franco Miseria e Maurizio Colombi.\nNel dicembre del 2000 conduce con Al Bano e Giovanna Milella il \"Giubileo dei disabili\" in diretta su Rai 3 dal Vaticano; durante l'evento si \u00e8 esibita davanti a Papa Giovanni Paolo II, cantando \"L'ancella del Signore\", brano sul tema dell'Avvento. Nel 2001 prende parte alla sitcom \"Very Strong Family 7\" con il duo comico Manuel &amp; Kikka su Telenorba.\nNel 2004, Annalisa partecipa alla prima edizione di \"Music Farm\", perde la sfida, che l'avrebbe fatta accedere alla finale, in favore del vincitore Riccardo Fogli. Nello stesso anno partecipa a \"50 Canzonissime Sanremo\".\n2005-2009.\nNel 2005 partecipa in coppia con Toto Cutugno al 55\u00ba Festival di Sanremo con il brano \"Come noi nessuno al mondo\" classificandosi al 1\u00ba posto nella sezione \"Classic\" e al 2\u00ba posto nella classifica generale. Durante la quarta serata, la serata dei duetti, il brano \u00e8 stato eseguito in trio con la partecipazione di Rita Pavone. Annalisa intraprende con Toto Cutugno una tourn\u00e9e che ha registrato il tutto esaurito; si sono esibiti in Nord America, soprattutto negli Stati Uniti e in Canada, specialmente alle Cascate del Niagara.\nNel 2005, inoltre, doppia il personaggio di Iris nel film d'animazione \"Yo-Rhad - Un amico dallo spazio\", per la regia di Vittorio Rambaldi e Camillo Teti. Sempre nello stesso anno pubblica il singolo \"Vita vera\" e, insieme a Toto Cutugno, prende parte in Germania a \"Melodien f\u00fcr Millionen\", su ZDF. Nel 2006 pubblica i singoli \"Stelle sulla terra\", \"Fammi fuori\" e \"Il cielo dentro me\"; nello stesso anno \u00e8 in tour in Russia con Toto Cutugno.\nTra il 2006 e il 2007 \u00e8 impegnata con lo spettacolo \"Gospel italiano\", una serie di concerti tenuti con Marcello Cirillo e Manuela Villa; nel 2007 lo stesso trio \u00e8 impegnato in una serie di concerti, si tratta dello spettacolo \"Cinema cinema\u2026 canzoni dal grande schermo\".\nNel 2007, su Rai 1, vince \"Sanremo dalla A alla Z\"; nello stesso anno viene pubblicato il singolo \"Scintilla d'anima\". Nel luglio 2007 duetta in un concerto con Claudio Baglioni, partecipa anche alla V edizione di O' Sci\u00e0, festival ideato dallo stesso Baglioni. Nell'ultimo trimestre dello stesso anno, ancora in attesa del suo primogenito, posa per alcune foto insieme ad altre donne famose in dolce attesa, che saranno pubblicate in due calendari i cui proventi andranno in beneficenza. Nello stesso anno prende parte alla 25\u00aa edizione di \"Napoli prima e dopo\", festival a cui prender\u00e0 parte anche le due edizioni successive. Sempre nel 2007 riceve la targa de \"Il compleanno della vita\" come premio per la vita che nasce.\nPartecipa al Festival di Sanremo 2008, in occasione della serata dei duetti, duettando con Toto Cutugno \"Un falco chiuso in gabbia\". Nel 2008 si \u00e8 esibita anche in Egitto e Slovenia.\nNel 2009 ha partecipato al disco di Claudio Baglioni \"Q.P.G.A.\", duettando il brano \"Buon viaggio della vita\". Nello stesso anno prende parte anche alla VII edizione di O' Sci\u00e0.\nIl 21 giugno 2009 partecipa ad Amiche per l'Abruzzo, il megaconcerto di iniziativa benefica tenutosi allo Stadio Giuseppe Meazza di San Siro a Milano, voluto e organizzato da Laura Pausini. Annalisa partecipa cantando \"Non voglio mica la luna\" con Fiordaliso e \"Il mio canto libero\" con le altre artiste aderenti.\nNello stesso anno partecipa, vincendo, al programma televisivo \"Dimmi la verit\u00e0\"; prende parte anche al 52\u00ba Zecchino d'Oro. Sempre nel 2009, inoltre, pubblica l'album \"Questo piccolo grande amore\" e prende parte allo spettacolo \"Gospel per la pace\" insieme a Marcello Cirillo, Manuela Villa e altri, esibenbosi in concerti alcuni dei quali tenuti nelle principali cattedrali di Roma. Costantemente in tour, il 2009 vede Annalisa calcare dei palchi anche in Russia.\nNel 2009, inoltre, prende parte con il brano \"Scintilla d'anima\" al disco \"Guarda le mie mani\", progetto di solidariet\u00e0 voluto da Claudia Koll.\nGli anni 2010.\n2010-2014.\nNel 2010 partecipa all'11\u00ba Festival della nuova canzone siciliana col brano \"Nun ti bastu\", cantato in siciliano, nella categoria Premio Sicilia. Nello stesso anno prende parte a \"I raccomandati\" e ad \"Attenti a quei due - La sfida\". Il 22 giugno 2010, a un anno di distanza dal megaconcerto di \"Amiche per l'Abruzzo\", viene pubblicato il doppio DVD intitolato analogamente \"Amiche per l'Abruzzo\". Nel 2010, inoltre, calca i palchi in Ucraina, in particolare si esibisce a Kiev in concerto con Toto Cutugno e Giacomo Celentano, figlio di Adriano Celentano e Claudia Mori.\nNel 2011 pubblica il singolo \"Mordimi\", prende parte a \"La nave di Capodanno\" ed \u00e8 nel cast del cortometraggio \"The Perfect Machine\" per la regia di Alberto Nacci. Nel 2012 pubblica il singolo \"Ho bisogno\", l'album \"Nuovi giorni\" e il libro \"Iride. Veloce come il vento\". Nello stesso anno prende parte a \"Tutti a scuola\", cerimonia d'apertura annuale di ogni anno scolastico, ed \u00e8 tra gli ospiti di Miss Italia 2012.\nNel 2012, inoltre, a Hollywood, incide \"Crederai\" come colonna sonora per il film \"All You Can Dream\", film che vede per la prima volta sul grande schermo Anastacia; nell'edizione DVD sono presenti contenuti di approfondimenti come videoclip con Annalisa. In pi\u00f9, a Broadway, New York, prende parte al \"New York Italian Music Festival\".\nSempre nello stesso anno sfila per il brand \"Domani\", sfilando anche alla settimana della moda di Milano. In pi\u00f9, nel 2012, durante il \"Capri Hollywood - The International Film Festival\" \u00e8 stata insignita dell'\"Italian Icons Awards\" per il suo impegno nella promozione dei valori della vita e dell'italianit\u00e0 nel mondo. Nello stesso anno viene premiata al Palazzo Senatorio in piazza del Campidoglio, dall'allora sindaco di Roma Gianni Alemanno, con la \"Medaglia del Natale di Roma\". Inoltre, sempre nel 2012, la sua storia viene inserita nel libro \"Storie di sport, storie di donne\" di Giovanni Malag\u00f2 con Nicoletta Melone.\nNel 2013 duetta con Toto Cutugno nel singolo \"Ancora vita\", brano composto per celebrare il 40\u00ba anniversario della fondazione Associazione italiana per la donazione di organi (AIDO). Nello stesso anno collabora all'album \"Canti di lode e adorazione\" in cui prende parte all'interpretazione dei brani \"Grande \u00e8 il nostro Dio\" e \"Da quando ci sei\"; i proventi sono stati destinati a delle missioni in Uganda. Inoltre, sia nel 2013 che nel 2014, \u00e8 la madrina della Giostra cavalleresca, rievocazione storica di epoca rinascimentale che si svolge a Sulmona.\nNel 2014 riceve il \"Premio Internazionale D'Angi\u00f2\" per la musica e lo sport; nello stesso anno recita nel cortometraggio \"Alcolista per sopportazione\" per la regia di Antonio Zitiello.\n2015-2019.\nNel 2015 pubblica il singolo \"L'amore non cambia\" e prende parte a \"Nella memoria di Giovanni Paolo II\"; sempre nel 2015 Annalisa, tra i palchi calcati nei suoi concerti, calca i palchi del Canada. In pi\u00f9, nel nello stesso anno, \u00e8 tra i protagonisti del libro \"Campioni di vita\": si tratta di un volume che raccoglie 16 storie di uomini e donne che sono sia campioni nello sport che nella vita; tra queste, appunto, anche la storia di Annalisa. Inoltre nel 2015, durante il \"Festival Internazionale - Tulipani di seta nera\", riceve il \"Premio Sorriso Diverso\" che le viene consegnato da Franco Bettoni, presidente dell'Associazione nazionale fra lavoratori mutilati e invalidi del lavoro (ANMIL) e della Federazione tra le associazioni nazionali delle persone con disabilit\u00e0 (FAND), per regalare con le sue canzoni tanti sorrisi, senza dimenticare lo sfondo, le difficolt\u00e0 e le diversit\u00e0. Sempre nello stesso anno riceve il Premio Marcello Sgarlata per essersi contraddistinta per atti di coraggio, per l'audacia e la forza d'animo manifestate nelle situazioni pi\u00f9 difficili di vita senza mai porsi alcun limite.\nNel 2016 conduce, insieme a Rudy Zerbi, \"Oltre il limite - Giubileo dei malati e dei disabili\". Nello stesso anno, durante il \"Festival della canzone romana\", riceve il \"Premio alla Romanit\u00e0\".\nDal 2016 al 2018 conduce, con Chiara Valentini, \"Never Give Up\" su Automoto TV in onda su Sky; programma sportivo di cui le due sono anche autrici.\nNel 2017 pubblica il libro \"Io rinasco\"; al progetto hanno contribuito Michelle Hunziker, Amadeus, Max Laudadio, Gianluca Nicoletti, Cinzia TH Torrini e Giovanni Malag\u00f2. Viene pubblicato anche un brano omonimo il cui video musicale ha la regia di Cinzia TH Torrini. Sempre nello stesso anno riceve il premio alla carriera, il \"Premio Internazionale Padre Pio da Pietrelcina\" per essersi distinta in campo sociale e il Premio AILA \"Progetto Donna\" per essere una donna che, nella sua attivit\u00e0, si \u00e8 distinta in campo sociale a favore del genere femminile. Inoltre, dal 2017, con la collaborazione di vari chef, Annalisa organizza degli show, \"Sapori d'Italia\", consistenti in delle cene sensoriali.\nSempre nel 2017 partecipa come concorrente alla settima edizione di \"Tale e quale show\" in cui si classifica seconda nella classifica generale e vince nella categoria Donne. Interpreta diversi personaggi della musica internazioname, vince le puntate con imitazioni come LP, C\u00e9line Dion o Mia Martini, in particolare con quest'ultima fa registrare il picco d'ascolto al programma; Annalisa ha portato sul palco, ottenendo sempre il plauso e l'apprezzamento dei giudici e del pubblico, anche personaggi come Liza Minnelli, Lara Fabian, Barbra Streisand, Anastacia o Chiara. Prende parte anche ala sesta edizione di \"Tale e quale show - Il torneo\" dove si cimenta in esibizioni che l'hanno fatta salire anche sul podio; spazia da Alessandra Amoroso a Cyndi Lauper a Cristina D'Avena.\nNel dicembre del 2017, a Roma, prende parte a \"Esserci sempre\u2026 con musica e parole\", evento della Polizia di Stato, presentato da Carlo Conti, a cui erano presenti il Capo della Polizia Franco Gabrielli e il ministro dell'interno Marco Minniti. L'evento, oltre che sottolineare l'impegno quotidiano dei membri della Polizia di Stato, \u00e8 stato l'occasione per ricordare e approfondire due importanti argomenti: la ricorrenza del 25\u00ba anniversario della strage di Capaci e della strage di via D'Amelio, e il triste fenomeno della violenza contro le donne.\nIl 27 dicembre 2017 a Palazzo Giustiniani a Roma Annalisa prende parte alla celebrazione del 70\u00ba anniversario della Costituzione della Repubblica Italiana; inoltre il Senato della Repubblica realizza anche un video dal titolo \"Di sani principi\" che vede Annalisa tra i protagonisti.\nNello stesso periodo scrive il \"Motivazionario\": si tratta di una collana di 12 libri; i volumi hanno per titolo 12 parole chiave come ad esempio \"Amore\" o \"Equilibrio\". Il termine \"motivazionario\" \u00e8 la crasi fatta da Annalisa tra i termini \"motivazionale\" e \"dizionario\".\nNel 2018 pubblica il singolo \"Dove il cuore batte\" e, insieme ad alcuni concorrenti della settima edizione di \"Tale e quale show\", quali Edy Angelillo, Valeria Altobelli e Federico Angelucci, prende parte al BCT - Festival nazionale del cinema e della televisione con lo spettacolo \"Tale e quale show - Uno show\u2026 di successo\". Habitu\u00e9 del \"Minturno Musica Estate\", nel 2018 viene premiata anche con una targa. In questo periodo, tra i palchi calcati nei suoi concerti, calca anche i palchi del Canada. Nello stesso anno partecipa alla settima edizione di \"Tale e quale show - Il torneo\" portando sul palco, ottenendo sempre il plauso e l'apprezzamento dei giudici e del pubblico, personaggi come Amii Stewart, Alice, ma anche uomini come Ivan Graziani; Annalisa ha anche imitato Pink facendo delle acrobazie sospesa in aria.\nNel 2019 partecipa alla seconda edizione di \"Ora o mai pi\u00f9\" con il maestro Toto Cutugno. Durante il programma, oltre che esibirsi da sola, ha anche duettato in ogni puntata con Toto Cutugno; ha poi eseguito duetti con Amedeo Minghi, Ivana Spagna, Patty Pravo e con la compagna di squadra Silvia Salemi. Durante la finale ha presentato l'inedito \"Pi\u00f9 in alto\". Inoltre nel 2019 le viene conferito il premio giornalistico sportivo \"Franco Razionale\".\nSempre nello stesso anno prende parte al torneo di \"Domenica Alive\", all'interno di \"Domenica Live\", interpretando Mary Poppins nell'omonimo film; partecipa come concorrente Vip a \"Il boss delle pizze\" e collabora all'introduzione e dando voce musicale al libro di Luisa Corna \"Tofu e la magia dell'arcobaleno\". Inoltre nel 2019 Annalisa e il marito Michele Panzarino sono protagonisti del tutorial \"La ginnastica per tutti\" trasmesso durante \"Pomeriggio Cinque\". Nel 2019 viene pubblicato, anche in Polonia, il singolo \"Che sia Natale\", duetto con il cantante polacco Krzysztof Antkowiak.\nGli anni 2020.\nNel 2020 \u00e8 co-protagonista con Emiliano Malagoli del lungometraggio \"50000 passi\" per la regia di Michelangelo Gratton; nello stesso anno cura la prefazione del libro \"Continua a correre - un'incredibile storia vera\" di Emiliano Malagoli. Sempre nel 2020 \u00e8 tra gli atleti protagonisti del libro \"Vite da campioni\" di Elisabetta Mazzeo\nNel 2020, inoltre, vengono pubblicati i singoli \"Diamanti unici\" in duetto con Giancarlo Casella e \"Karol\", quest'ultimo omaggia Papa Giovanni Paolo II (Karol J\u00f3zef Wojty\u0142a) e per la data di pubblicazione \u00e8 stato scelto il 18 maggio 2020, esattamente a 100 anni dalla nascita del papa; il singolo \"Karol\" contribuisce alle opere benefiche organizzate dall'Associazione Giovanni Paolo II dell'Arcidiocesi di Trani-Barletta-Bisceglie. Sempre nel 2020 le viene conferito il \"Riconoscimento Giovanni Paolo II\".\nDal 2020 \u00e8 docente presso l'\"Accademia Artisti\" di Carlo Fuscagni e Rita Statte; Annalisa insegna canto attenzionando anche la sfera della motivazione e della comunicazione. Dal 2020 al 2021 prende parte a \"Casa Marcello\" (a cui poi seguir\u00e0 \"Casa Marcello Night\") di Marcello Cirillo, progetto web trasmesso anche sui canali Teleuniverso, Telemia, Brixia Channel e Calabria Sona; nel programma oltre che per il settore musica, Annalisa cura la rubrica sul fitness \"Tutto il mondo \u00e8 palestra\", anche con la partecipazione del marito Michele Panzarino. Il 20 aprile viene pubblicato il singolo di beneficenza \"Il nostro tempo\" facente parte del progetto \"Nemico invisibile\": Annalisa, coautrice del brano, canta insieme a Mario Biondi, Marcello Sutera (entrambi co-ideatori insieme a lei), Gaetano Curreri, Dodi Battaglia, Petra Magoni, Andrea Call\u00e0.\nNel 2021 prende parte all'album \"Dare\" di Mario Biondi interpretando il brano \"Show Some Compassion\" insieme a Mario Biondi e altri artisti quali Chuck Rolando, Enzo Avitabile, Dodi Battaglia, Sarah Jane Morris, Jeff Cascaro, Alain Clarke, Paulo Gonzo, Luna, Omar e Nick The Nightfly. Nello stesso anno riceve il Premio Citt\u00e0 di Roma per \"Progetti del cuore\", realt\u00e0 da lei presieduta che \u00e8 al fianco dei cittadini pi\u00f9 deboli, di comuni, enti e associazioni; nello stesso anno Assotutela le conferisce il riconoscimento come \"Eccellenza Italiana\".\nDal 2021 collabora con \"From Study to Work\", progetto di Andrea Proietti riguardante il mondo lavorativo. Nel 2021, inoltre, \u00e8 la testimonial della collezione di debutto nel campo della moda di Claudia Conte, si tratta di una linea di costumi da bagno dal titolo \"Claudia Conte Collection. Colleziona il tuo Coraggio\". Sempre nello stesso anno viene pubblicato il singolo, in duetto con il tenore Jonathan Cilia Faro, \"L'italiano\", cover del brano di Toto Cutugno. A luglio 2021 \u00e8 protagonista della prima puntata di \"Storie straordinariamente normali\", per la regia di Michelangelo Gratton, docuserie dedicata al mondo della disabilit\u00e0 trasmessa sul canale TV2000.\nNello stesso anno interpreta per l'Associazione Bambino Ges\u00f9 del Cairo il brano \"Fratelli\"; inoltre \u00e8 la special guest nella rappresentazione teatrale \"Racconto d'amore\" con Claudia Conte. Dal 2021 \u00e8 la testimonial del programma tv \"Ricette stellate Italy\" condotto da Claudia Conte su Alma TV; inoltre partecipa a \"Chef in campo\" sulla stessa rete.\nDal 2021, a partire dalla quarta edizione, entra a far parte del cast della di \"All Together Now - La musica \u00e8 cambiata\", condotto da Michelle Hunziker in prima serata su Canale 5, come giurata del muro; prende anche parte a \"All Together Now Kids\". Sempre nel 2021 riceve il \"Premio Internazionale Medaglia d'Oro Maison des Artistes\" per l'esempio rivolto ai giovani e a tutti anche nel superare i limiti e raggiungere traguardi nazionali; pubblica, inoltre, il singolo \"Invincibili\".\nNel 2022 interpreta \"Io con me\", colonna sonora del film \"Tre sorelle\" per la regia di Enrico Vanzina; del brano viene realizzato anche un video musicale.\nVita privata.\nAnnalisa \u00e8 figlia di un membro della Polizia di Stato e nipote di un volontario di guerra della seconda guerra mondiale insignito con la medaglia all'onore per aver salvato delle donne incinte facendole fuggire; suo nonno ha anche visto la realt\u00e0 del campo di concentramento di Auschwitz.\nA 18 anni, mentre studiava per la patente di guida, scopre di essere malata di retinite pigmentosa e degenerazione maculare, malattie che la porteranno gradualmente alla cecit\u00e0, infatti a 21 anni smette di vedere e a 36 perde anche la percezione delle ombre.\nAnnalisa si diploma nel 1995 in ragioneria. Successivamente si laurea in scienze motorie e in scienze della comunicazione. Prosegue, poi, con un master universitario in psicologia dello sport.\nIl 7 giugno 2002 si sposa a Napoli, nella chiesa di Sant'Antonio a Posillipo, con il calciatore napoletano Gennaro Esposito; la loro relazione termina nel 2013. Il 3 gennaio 2008 la coppia ha avuto un figlio: \u00e8 nato, a Roma, Fabio Massimiliano a cui Annalisa dedica il singolo \"Scintilla d'anima\".\nAnnalisa, milanese di nascita e romana d'adozione, dal 2014 inizia una relazione con Michele Panzarino, professore e ricercatore scientifico universitario in Tecnologie della Riabilitazione e fisioterapista pugliese, autore anche di vari libri; oltre che presidente dell'ANCS (Accademia Nazionale di Cultura Sportiva) e responsabile dell'Active Ageing dell'ACSI (Associazione Centri Sportivi Italiani). Il 9 ottobre 2016 la coppia si sposa a Torgiano, nel castello di Rosciano; e il 29 marzo 2018 ha avuto una figlia: nasce a Roma El\u00e8na Francesca a cui Annalisa dedica il singolo \"Dove il cuore batte\". A seguito della nascita di sua figlia, Annalisa sceglie di conservare a Lisbona, in Portogallo, il cordone ombelicale in quanto rappresenta la speranza di poter tornare a vedere grazie allo studio e alla ricerca sulle cellule staminali.\nIl 10 giugno 2018 presso il Cinecitt\u00e0 World a Roma celebra il matrimonio tra l'attrice Cosetta Turco e Robert James Perilli.\nDal 2021 Annalisa Minetti si avvale di un sistema di visione artificiale israeliano: si tratta di una piccola smart camera wireless, posizionata sulla stanghetta della montatura degli occhiali scelti da lei, che trasmette agli auricolari bluetooth le immagini che processa: ricoscosce volti, denaro, colori, codici a barre, prodotti e testi.\nFilantropia.\nAnnalisa Minetti da sempre aderisce a molte iniziative di solidariet\u00e0 e di beneficenza, sia come artista che come atleta.\n\u00c8 testimonial della sezione italiana dell'Agenzia internazionale per la prevenzione della cecit\u00e0 (IAPB). Inoltre sostiene il service \"Due occhi per chi non vede\" del Lions Clubs International che consiste nell'addestramento e nella donazione gratuita di cani guida alle persone che ne hanno bisogno. Oltre a ci\u00f2, \u00e8 al fianco di Christian Blind Mission (CBM) e sostiene \"Fundaci\u00f2n Aprecia\" a Santa Cruz de la Sierra in Bolivia, stato sudamericano in cui \u00e8 stata personalmente per sostenere la causa, cio\u00e8 la cura e la prevenzione della cecit\u00e0 e delle patologie visive; in particolare, nel 2009, ha collaborato ad una campagna che si prefissava di restituire la vista ad oltre 30.000 donne in Bolivia.\nSostiene Telethon, prende parte ad iniziative per sostenere l'AIRC (Associazione italiana per la ricerca sul cancro), Auser e altre realt\u00e0 simili.\nNell'ultimo trimestre del 2007, in attesa del suo primogenito, Fabio, posa per alcune foto insieme ad altre donne famose in dolce attesa, che vengono pubblicate in due calendari (uno dei due \u00e8 intitolato \"La gioia di vivere\") i cui sono stati devoluti in beneficenza; i ricavati andranno a sostenere organizzazioni come la Croce Rossa. Nello stesso periodo riceve la targa de \"Il compleanno della vita\" come premio per la vita che nasce.\nNel 2009 ha partecipato ad \"Amiche per l'Abruzzo\" il cui scopo \u00e8 stato raccogliere fondi per aiutare le popolazioni colpite dal terremoto dell'Aquila del 6 aprile 2009. Nello stesso anno prende parte al disco \"Guarda le mie mani\"; si tratta di un progetto di solidariet\u00e0 voluto da Claudia Koll volto alla costruzione de \"La Piccola Lourdes\", un centro destinato all'accoglienza e alle cure in Burundi, stato africano dove Annalisa \u00e8 andata personalmente per l'iniziativa insieme a Claudia Koll.\nAnnalisa sostiene anche \"Doppia Difesa\", fondazione ONLUS, fondata da Michelle Hunziker insieme all'avvocato e parlamentare Giulia Bongiorno, per assistere le donne vittime di discriminazioni, violenze o abusi.\nNel 2013 duetta con Toto Cutugno nel singolo \"Ancora vita\", brano composto per celebrare il 40\u00ba anniversario della fondazione Associazione italiana per la donazione di organi, tessuti e cellule (AIDO). Nello stesso anno collabora all'album \"Canti di lode e adorazione\" in cui prende parte all'interpretazione dei brani \"Grande \u00e8 il nostro Dio\" e \"Da quando ci sei\"; i proventi sono stati destinati a delle missioni in Uganda.\nAnnalisa \u00e8 presidente sia di \"Europa servizi\" che di \"Servizi di solidariet\u00e0\". \u00c8 anche presidente di \"Progetti del cuore\", e \"Cuore in comune\" la vede al fianco di Maurizio Costanzo alla presidenza. Si tratta di realt\u00e0 che hanno reso possibile centinaia di progetti sociali (come la fornitura di mezzi attrezzati per il trasporto disabili e defibrillatori) e che sostengono enti, comuni, associazioni e aiutano gli animali. Annalisa Minetti nel 2021 viene premiata per \"Progetti del cuore\" con il Premio Citt\u00e0 di Roma dall'Organizzazione per l'educazione allo sport (OPES).\nAderisce ai propositi di promozione socio-solidale sostenuti dal Dipartimento dell'amministrazione penitenziaria, retto dal presidente Francesco Basentini, attraverso dei concerti svolti nelle prigioni, il primo concerto viene svolto nel 2019 nel carcere di Rebibbia a Roma.\nNel 2020 viene pubblicato il singolo, a cui prende parte anche Annalisa, \"Il nostro tempo\" facente parte del progetto \"Nemico invisibile\"; il ricavato viene devoluto ad Auser, associazione che, anche, durante la Pandemia di COVID-19 porta avanti iniziative di sostegno per le persone pi\u00f9 fragili, sole e anziane. Nello stesso Annalisa pubblica il singolo \"Karol\" che contribuisce alle opere benefiche organizzate dall'Associazione Giovanni Paolo II dell'Arcidiocesi di Trani-Barletta-Bisceglie.\nNel 2021 interpreta per l'Associazione Bambino Ges\u00f9 del Cairo il brano \"Fratelli\". \nRiconoscimenti.\nIncoronata \"Miss Lombardia\", si classifica settima a Miss Italia 1997 e fu proclamata Miss Azira Ragazza in Gambissime 1997.\nDopo la sua vittoria al Festival di Sanremo 1998, sia nella categoria Gioovani che Campioni vincendo quindi due \"Leoni di Sanremo\", Annalisa Minetti, ha la sua targa in via Matteotti, la Walk of Fame di Sanremo, dedicata, appunto, alla sua vittoria. Nel 1999 vince il \"Premio Mia Martini\" e al Festival di Vi\u00f1a del Mar le viene assegnato il premio \"Arancia d'oro\".\nNell'ultimo trimestre del 2007, in attesa del suo primogenito, Fabio, riceve la targa de \"Il compleanno della vita\" come premio per la vita che nasce.\nNel 2012, nell'Anno della fede, papa Benedetto XVI le conferisce un messaggio di fede a conclusione della celebrazione eucaristica di apertura. Sempre nel 2012 durante il \"Capri Hollywood - The International Film Festival\" \u00e8 stata insignita dell'\"Italian Icons Awards\" per il suo impegno nella promozione dei valori della vita e dell'italianit\u00e0 nel mondo. Nello stesso anno viene premiata al Palazzo Senatorio in piazza del Campidoglio, dall'allora sindaco di Roma Gianni Alemanno, con la \"Medaglia del Natale di Roma\".\nNel 2013 viene nominata Cavaliere dell'Ordine al merito della Repubblica italiana. L'anno seguente riceve il \"Premio Internazionale D'Angi\u00f2\" per la musica e lo sport.\nNel 2015, durante il \"Festival Internazionale - Tulipani di seta nera\", riceve il \"Premio Sorriso Diverso\" che le viene consegnato da Franco Bettoni, presidente dell'Associazione nazionale fra lavoratori mutilati e invalidi del lavoro (ANMIL) e della Federazione tra le associazioni nazionali delle persone con disabilit\u00e0 (FAND), per regalare con le sue canzoni tanti sorrisi, senza dimenticare lo sfondo, le difficolt\u00e0 e le diversit\u00e0. Nello stesso anno riceve il Premio Marcello Sgarlata per essersi contraddistinta per atti di coraggio, per l'audacia e la forza d'animo manifestate nelle situazioni pi\u00f9 difficili di vita senza mai porsi alcun limite.\nNel 2016 riceve il \"Premio alla Romanit\u00e0\". Nel 2017 riceve il premio alla carriera, il \"Premio Internazionale Padre Pio da Pietrelcina\" per essersi distinta in campo sociale e il Premio AILA \"Progetto Donna\" per essere una donna che, nella sua attivit\u00e0, si \u00e8 distinta in campo sociale a favore del genere femminile.\nNel 2018 riceve la targa del \"Minturno Musica Estate\". L'anno dopo le viene conferito il premio giornalistico sportivo \"Franco Razionale\". Nel 2020 riceve il \"Riconoscimento Giovanni Paolo II\". L'anno dopo le viene conferito il Premio Citt\u00e0 di Roma per \"Progetti del cuore\", realt\u00e0 da lei presieduta che \u00e8 al fianco dei cittadini pi\u00f9 deboli, di comuni, enti e associazioni. Sempre nel 2021 Assotutela le conferisce il riconoscimento come \"Eccellenza Italiana\"; inoltre riceve il \"Premio Internazionale Medaglia d'Oro Maison des Artistes\" per l'esempio rivolto ai giovani e a tutti anche nel superare i limiti e raggiungere traguardi nazionali.\nCarriera sportiva.\nDa sempre amante dello sport, Annalisa Minetti dal 1999 si dedica all'atletica leggera, non solo, pratica anche ciclismo, duathlon, triathlon, nuoto, pugilato, motociclismo biposto, regata velica, canottaggio, sci, arrampicata, kickboxing, rafting e trekking. Nel 2003 si diploma come insegnante di spinning e step, diventando insegnante di queste due discipline in alcune palestre; \u00e8 inoltre madrina di molti eventi e festival che interessano il mondo dello sport e del fitness.\nDurante i suoi tour, nei suoi concerti, Annalisa usa spesso coniugare canto e attivit\u00e0 fisica, infatti alcune sue esibizioni sono eseguite in sella ad una cyclette o con coreografie di ballo da lei eseguite. Inoltre, ha una sua associazione sportiva denominata \"Iride\".\nNel 2012 la sua storia viene inserita nel libro \"Storie di sport, storie di donne\" di Giovanni Malag\u00f2 con Nicoletta Melone.\nSia nel 2012 che nel 2015 viene insignita, dal CONI (Comitato olimpico nazionale italiano), con la medaglia d'argento al valore atletico.\nNel 2014 riceve il \"Premio Internazionale D'Angi\u00f2\" per la musica e lo sport; l'anno successivo \u00e8 tra i protagonisti del libro \"Campioni di vita\": si tratta di un volume che raccoglie 16 storie di uomini e donne che sono sia campioni nello sport che nella vita; tra queste, appunto, anche la storia di Annalisa.\nDal 2015 \u00e8 cofondatrice e vicepresidente della FIMPAR (Federazione Italiana Motociclismo Paralimpico).\nNel 2017, durante il \"Festival nazionale della cultura sportiva\", riceve il premio per lo sport e la legalit\u00e0. Nel 2019 le viene conferito il premio giornalistico sportivo \"Franco Razionale\".\nNel 2020 \u00e8 co-protagonista con Emiliano Malagoli del lungometraggio \"50000 passi\" per la regia di Michelangelo Gratton; nello stesso anno cura la prefazione del libro \"Continua a correre - un'incredibile storia vera\" di Emiliano Malagoli. Sempre nel 2020 \u00e8 tra gli atleti protagonisti del libro \"Vite da campioni\" di Elisabetta Mazzeo.\nDal 2020 Annalisa Minetti \u00e8, inoltre, responsabile nazionale pluridisabilit\u00e0 ACSI (Associazione Centri Sportivi Italiani).\nNel 2022 lo skymano, sport ideato dal marito Michele Panzarino nel 2006 e di cui lei \u00e8 madrina e testimonial, entra a far parte ufficialmente del sistema sportivo della FIGH (Federazione Italiana Giuoco Handball).\nVelocit\u00e0 e mezzofondo.\nNel 2010 stabilisce tre record nazionali: oltre che nei 1500 m lo stabilisce anche negli 800 m indoor e negli 800 m outdoor, nonostante quando ha disputato questi ultimi le condizioni climatiche fossero a dir poco proibitive, con vento e pioggia. L'anno successivo batte il suo stesso record degli 800 m e stabilisce il record dei 400 m, anche in questo caso batter\u00e0 lei stessa il suo record abbassandolo a 62\". Si classifica seconda alla Notturna di Milano nei 1500 m dove stabilisce la miglior prestazione mondiale (l'atleta che la precedeva era di categoria T12); inoltre nel 2011 prende parte anche al \"Meeting atleti internazionali\" dove stabilir\u00e0 il record come miglior prestazione mondiale con gli 800 m; l'anno dopo stabilir\u00e0 il record mondiale nei 1500 m classificandosi seconda (l'atleta che la precedeva era di categoria T12) al \"Meeting Citt\u00e0 di Gavardo\". Batter\u00e0 nuovamente i suoi stessi record degli 800 m e dei 1500 m durante i XIV Giochi paralimpici estivi, i Campionati europei di atletica leggera paralimpica 2012 e i Campionati del mondo di atletica leggera paralimpica 2013. Annalsia ha inoltre praticato anche i 200 m, dove fissa il record nazionale nel 2011.\nSi \u00e8 dimostrata molto forte negli 800 m, ma tale gara non fa parte del programma delle paralimpiadi, per cui la cantante partecipa ai Giochi paralimpici di Londra 2012 nei 1500\u00a0m T11-T12 guidata da Andrea Giocondi, vincendo la medaglia di bronzo e realizzando, con un tempo di 4'48\"88, il nuovo record mondiale della categoria T11 (le due atlete che l'hanno preceduta erano ipovedenti).\nNello stesso anno conquista anche la medaglia di bronzo ai Campionati europei di atletica leggera paralimpica 2012. Nel 2013 vince la medaglia d'oro ai campionati del mondo di atletica leggera paralimpica negli 800 metri T11 ottenendo il nuovo record del campionato grazie al tempo di 2'21\"82.\nNel 2014 Annalisa vince il titolo italiano assoluto FISPES (Federazione Italiana Sport Paralimpici e Sperimentali) degli 800 metri; si conferma dunque detentrice del doppio titolo tricolore, sia nei 1500 metri che negli 800 metri, cosa che aveva confermato gi\u00e0 l'anno precedente.\nAnnalisa \u00e8 dunque plurivincitrice della medaglia d'oro ai campionati italiani in varie discipline: 1500 metri, 800 metri, 400 metri, 200 metri e 5000 metri. Inoltre \u00e8 anche testimonial e madrina di vari campionati.\nNel 2019 disputa i campionati italiani paralimpici assoluti di atletica nei 5000 m, categoria T11, vincendo la medaglia d'oro e stabilendo il record nazionale assoluto a 21'14\"92. Vittoria e medaglia d'oro bissati, sempre nei 5000 m, nel 2020 durante i campionati italiani paralimpici assoluti.\nNel 2021 disputa a Jesolo il World Para Athletics Grand Prix nei 1500 m T11, risultando la prima italiana e conquistando la medaglia d'argento. Qualificata nei 1500 m e, quindi, convocata a Bydgoszcz in Polonia per i campionati europei di atletica leggera paralimpica 2021, Annalisa \u00e8 costretta a non partecipare a causa della sua positivit\u00e0 al COVID-19.\nCorsa su strada e fondo.\nTra le prime corse su strada agonistiche disputate da Annalisa c'\u00e8 la Podistica internazionale San Lorenzo a Cava de' Tirreni, si tratta di un percorso di 7,8\u00a0km a cui partecipa sia nel 2010 ottenendo il record mondiale nella categoria T11 che l'anno seguente conquistando il record di campionato di categoria T11 e la medaglia di bronzo nella categoria Seniores F.\nGareggia anche in percorsi di 4\u00a0km, 4,2\u00a0km, 5\u00a0km e 10\u00a0km riuscendo sempre a raggiungere il record mondiale nella categoria T11, conquistando quindi la medaglia d'oro, nonostante in alcune circostanze vi erano situzaioni climatiche sfavorevoli.\nNel 2012 stabisce il record mondiale dei 1000 m T11 con un tempo di 3'11\"43. Nello stesso anno gareggia alla Milano Marathon di cui \u00e8 anche madrina, nella specialit\u00e0 ekiden a 4, cio\u00e8 staffetta su strada percorsa sulla distanza dei 42,195\u00a0km della maratona. Ripete la competizione dell'ekiden a 4 alla Milano Marathon - Europ Assistance Relay Marathon nel 2019 e nel 2021 alla Run4Rome a Roma; in particolare a quest'ultima competizione stabilisce il record mondiale di categoria vincendo la medaglia d'oro nel tratto da lei corso di 11,595\u00a0km in 57'17\". Annalisa, nel suo frangente, stabilisce il record europeo classificandosi prima nella categoria T11. Tra gli staffettisti in squadra con Annalisa anche Michelle Hunziker.\nSi avvicina al mondo delle maratone nel 2013 con la maratona di Gerusalemme e nel 2016 con la Maratona di New York. \u00c8 nel 2017 alla Maratona di Roma che registra la migliore prestazione europea nella categoria T11 sui 42\u00a0km con un tempo di 3h47'09\", aggiudicandosi pertanto la medaglia d'oro, vince quindi la medaglia d'oro ai Campionati Italiani Paralimpici di Maratona.\nNel 2017 si approccia alla specialit\u00e0 della mezza maratona; ne disputa tre in un anno. Gareggia alla mezza maratona di San Valentino a Terni e alla maratonina dei tre Comuni, detta la \"Regina d'inverno\", nel laziale; conquistando in entrambi i casi il primato nella categoria T11, ottenendo, rispettivamente, il record italiano e quello europeo di categoria. \u00c8 con la prestazione nella mezza maratona della Roma-Ostia sui 21\u00a0km con un tempo di 1h40'40\" che Annalisa si piazza ai vertici mondiali della propria categoria, conquistando quindi la medaglia d'oro. Nel 2021 partecipa nuovamente alla Roma-Ostia conquistando un oro di categoria con record di campionato.\nDal 2021 \u00e8 l'ideatrice e la testimonial di \"All Run Christmas\", manifestazione incentrata sulla corsa, con percorsi che variano da 5 Km a 25 Km.\nDuathlon, tandem e motociclismo biposto.\nSi avvicina anche al ciclismo agonistico, sia quello su strada che quello su pista. Nel 2010 partecipa al duathlon (competizione consistente in un percorso di 5\u00a0km di corsa, poi 18\u00a0km di bici e per finire altri 2,5\u00a0km di corsa), classificandosi quarta nella categoria mista uomini e donne e prima, vincendo quindi la medaglia d'oro nella categoria donne con un tempo di 1h25'08\". L'anno dopo partecipa nuovamente al duathlon classificandosi terza, conquistando la medaglia di bronzo assoluta nella classifica mista uomini e donne, e prima, conquistando la medaglia d'oro nella categoria donne, con un tempo di 1h21'33\".\nSempre nel 2011 prende parte a La Corsa di Miguel nei 75\u00a0km conquistando il recond mondiale B1 nella categoria tandem e la medaglia d'oro. Nello stesso anno gareggia in qualit\u00e0 di ciclista paralimpica, con specialit\u00e0 tandem B1, ai campionati italiani su strada conquistando la medaglia d'argento sia nella corsa a cronometro di 18,6\u00a0km, con un tempo di 27'04\" che nella corsa in linea di 33\u00a0km, con un tempo di 1h07'06\"34, nonostante un problema alla catena. Nelle sue performance ciclistiche Annalisa tiene benissimo i 55\u00a0km/h.\nAnnalisa, inoltre, ha provato anche il motociclismo su una biposto guidata da un pilota professionista; ad accompagnarla in questa esperienza sono stati alcuni piloti come Manuel Poggiali o Dario Marchetti. In genere \u00e8 salita in sella o ad una Ducati o ad una Kawasaki in autodromi come Vallelunga o il Mugello. La velocit\u00e0 raggiunta \u00e8 stata di 300\u00a0km/h; Annalisa ha ripetuto altre volte l'esperienza.\nNel 2015 partecipa ai campionati del mondo di paraciclismo su strada di Nottwil in Svizzera, ottenendo due record personali; gareggia nella specialit\u00e0 tandem B1, ottenendo il suo miglior piazzamento nella gara dei 31\u00a0km dove si classifica al 9\u00ba posto, con un tempo 56'19\"68; partecipa anche alla gara dei 77,5\u00a0km dove si classifica all'11\u00ba posto con un tempo di 2h32'25\".\nAltri sport.\nNel 2013 partecipa alla Barcolana, storica regata velica internazionale.\nAnnalisa si dedica anche allo sci, entra dunque a far parte anche del gruppo NAST (Nazionale Artisti Ski Team). Prende, inoltre, parte a competizioni di canottaggio (di cui \u00e8 anche madrina), anche per la FIDB (Federazione Italiana Dragon Boat), appunto su una dragonboat.\nNel 2018 si avvicina al mondo degli elicotteri facendo un corso di volo per non vedenti presso l'aviosuperficie Sibari Fly.\nNel 2021 vince, insieme ad Emiliano Malagoli, una competizione di rafting svoltasi sull'Aniene.\nPalmar\u00e8s.\nDi seguito sono riportate le migliori prestazioni e risultati ottenuti da Annalisa Minetti.\nCarriera politica.\nNel 2012 si candida come consigliere comunale al comune di Pero, \u00e8 la capolista della lista civica \"Io spero\"; non viene per\u00f2 eletta.\nSi candida alle elezioni politiche italiane del 2013 alla Camera dei deputati nella circoscrizione Lazio 1 con la lista di Mario Monti, Con Monti per l'Italia, Scelta Civica ma non viene eletta."}
{"id": "559574", "revid": "125515652", "url": "https://it.wikipedia.org/wiki?curid=559574", "title": "Flavio Piscopo", "text": "Inizia a suonare le percussioni in giovane et\u00e0 partecipando gi\u00e0 dai primi anni ottanta a numerosi progetti artistici, tra cui ricordiamo \"Napoli Rock\", vincitore del premio \"CantaCampania\", allora prestigiosissima manifestazione dove Piscopo ebbe modo di mettersi in luce anche come cantante.\nSi incrementarono altre collaborazioni come quelle con: Matt Jazz Quintet di Gianni Cazzola e Luca Flores , Enzo Gragnaniello, Joe Amoruso, James Senese, Dom Um Romao, Bob Berg, Mike Stern, Roberto Murolo, Teo Ciavarella, Antonio Marangolo, Antonello Salis, Mia Martini, Vinicio Capossela, Roberto Bartoli, Jimmy Villotti, Pippo Guarnera, Vince Vallicelli, Roberto Manuzzi, Francesco Baccini, Neffa e tanti altri.\nPiscopo inoltre partecipa a diversi progetti discografici tra cui citiamo: \"Fujente\" e \"Cercando il sole\" di Enzo Gragnaniello, \"Ottantavogliadicantare\" di Roberto Murolo, \"Rosa del mare di mezzo\" di Joe Amoruso, \"Il ballo di San Vito\" di Vinicio Capossela, \"Forza Francesco\" di Francesco Baccini, \"Resistenza\" di Neffa, \"Sebastian Coleman Gallery\" di Antonio Marangolo. Ha inoltre preso parte alla realizzazione della colonna sonora del film \"Sabato, domenica e luned\u00ec\" di Lina Wertm\u00fcller.\nDa solista Flavio Piscopo ha pubblicato un lavoro discografico per la etichetta Planet Garden Erga Italy dal titolo \"Kalenda do sol\", con l'ausilio dell'amico fraterno Teo Ciavarella. E insieme al sassofonista americano James Thompson ha dato vita ad un progetto di musica mediterranean west coast dal titolo \"NapolAngeles\", pubblicando un cd dal titolo \"Tale of two cities\", nel quale spicca tra gli altri il brano \"Full Immersion\", entrato in classifica Traxsource, nella top 100 internazionale.\nDal 2010 Flavio Piscopo \u00e8 insegnante del corso di percussioni presso la Amf Scuola di musica moderna di Ferrara e dal 2016 collabora con il progetto Ritmia a Piacenza\nDal 2017 presso la Amf scuola di musica moderna di Ferrara; dirige il progetto \" Camelot Combo \" nel quale lavora ad un percorso musicale Afro mediterraneo con ragazzi richiedenti asilo, provenienti dal territorio del sud Africa e seguiti dalla cooperativa Cidas.\nNel 2020 scrive dirige ed interpreta un film cortometraggio \"sperimentale\" dal titolo \" Travel le bilocazioni dell'anima \"per la etichetta cinematografica Rio film di Roberto Gambacorta premiato con menzione speciale come miglior corto straniero allo Accord Cine Fest 2021 che si tiene a Mumbai in India al Gona Film Awards 2021 come miglior corto sperimentale che si tiene Karaikkudi Tamil Nadu India e al Continental Film Awards 2021 come miglior corto europeo e ancora al Mokkho International Film Festival 2021 che si tiene a Pondicherry in India guadagnando il premio come miglior corto sperimentale, premio della critica e menzione d'onore ed ancora viene premiato all'Ideal International Film Festival che si tiene a\nSillod, Maharashtra \nIndia oltre ad essere premiato come miglior corto sperimentale e per la migliore colonna sonora al Moscow Gold Awards al Monza Film Fest Italia e al Angkor Wat Independent Film Festival in Cambogia ed \u00e8 anche semifinalista allo Sweden Film Awards 2021 in Svezia e al Serbest International Film Festival 2021 in Moldavia"}
{"id": "559581", "revid": "135224", "url": "https://it.wikipedia.org/wiki?curid=559581", "title": "Lista di guerre civili", "text": "Il termine di guerra civile indica genericamente un conflitto combattuto all'interno di uno Stato tra opposte fazioni o formazioni armate ribelli e forze governative in lotta tra loro per il potere politico o il controllo di un'area (vedi la voce guerra civile)."}
{"id": "559583", "revid": "375960", "url": "https://it.wikipedia.org/wiki?curid=559583", "title": "Caracca", "text": "La caracca (po./es. \"carraca\"; en. \"carrack\") era un grande veliero con tre o quattro alberi e bompresso sviluppato in Europa durante la c.d. \"Et\u00e0 delle scoperte\". Evoluzione dell'antica cocca nordeuropea per tramite della \"nau\" in uso a portoghesi e genovesi lungo le rotte che mettevano il Mar Mediterraneo in collegamento con i porti del Baltico, la caracca divenne il principale legno d'altura nel XVI secolo, usata dai portoghesi per i lunghi viaggi verso l'Oceano Indiano. Venne soppiantata nel corso del XVII secolo dal galeone che si era evoluto proprio dalla caracca.\nNella sua forma pienamente evoluta, la caracca fu la prima nave adatta alle lunghe tratte oceaniche, larga a sufficienza per affrontare il mare mosso e abbastanza spaziosa per portare sufficienti provvigioni. Aveva poppa alta ed arrotondata, con cassero molto pronunciato e bompresso, e prua rinforzata da un castello. Gli alberi, di altezza differente, montavano vela quadra davanti (albero maestro e albero di trinchetto) e latina sull'albero di mezzana. Come diretta progenitrice del galeone, la caracca fu una delle tipologie di nave pi\u00f9 importanti della storia e mantenne la sua forma, salvo lievi modifiche evolutive, nel corso dei secoli.\nEtimologia.\nL'etimo \"caracca\" ha origine incerta, forse dall'arabo \"qaraqir\", it. \"nave mercantile\", di per s\u00e9 di origine sconosciuta (forse dal latino \"carricare\", it. \"per caricare una macchina\", o dal greco \u03ba\u03b1\u03c1\u03ba\u03b1\u03c1\u03af\u03c2, it. \"carico di legname\") o dall'arabo \u0627\u0644\u0642\u064f\u0631\u0652\u0642\u064f\u0648\u0631\u064f (\"Al-qurqoor\") e da l\u00ec al greco \u03ba\u03ad\u03c1\u03ba\u03bf\u03c5\u03c1\u03bf\u03c2, it. \"chiatta leggera\" o \"coda tagliata\" (possibile riferimento alla poppa piatta della nave). L'attestazione nella letteratura greca riconduce a due aree strettamente correlate: certi mercantili leggeri e veloci trovati vicino Cipro e Corf\u00f9; le chiatte del Nilo al tempo della dinastia Tolemaica ad Ossirinco. Entrambi questi usi possono ricondurre al fenicio-accadico \"al kalakku\", un tipo di chiatta fluviale, che si presume derivi da un antecedente sumero e pu\u00f2 aver originato l'etimo \"kelek\" che indica oggi in arabo la zattera fluviale.\nSoprattutto al principio della loro storia, le caracche continuarono ad essere chiamate \"nau\" in Portogallo, Spagna ed Italia, seppur l'uso specifico del nome fosse gi\u00e0 diffuso in letteratura al principio del Cinquecento: es. \"Queste cipolle, fave, e spezierie, perch\u00e9 sono cose calde e ventose, farebbono far vela a una caracca Genovese\" (\"Clizia\", Machiavelli, atto IV, scena II).\nStoria.\nOrigini.\nLo sviluppo della caracca fu uno dei frutti dell'evoluzione della marineria durante l'Et\u00e0 delle scoperte. Evolvette dalla vecchia \"nau\" che i portoghesi ed i genovesi avevano sviluppato per collegare il Mar Mediterraneo con il Mar Baltico, per dotare le flotte del Regno del Portogallo, partite alla conquista della costa africana per volont\u00e0 del principe Enrico il Navigatore, di un legno adatto a reggere lunghe tratte oceaniche come mezzo di supporto per le pi\u00f9 agili caravelle e per le \"nau\" ancora in uso. La caracca si rivel\u00f2 poi naviglio ideale per la guerra marittima perch\u00e9 massicciamente fortificato ed in grado di reggere il peso di diversi pezzi d'artiglieria.&lt;br&gt;\nLe prime caracche vere e proprie vennero costruite durante il regno di Giovanni II del Portogallo ma il loro uso capillare si diffuse solo al volgere del Quattrocento.&lt;br&gt;\nSviluppo.\nA partire dal 1498, il Portogallo avvi\u00f2 scambi diretti e regolari tra Europa e India (successivamente tutta l'Asia) passando per il Capo di Buona Speranza: una traversata di oltre 6 mesi, impensabile per navi differenti dalle caracche. La necessit\u00e0 di dotare la c.d. \"Armata d'India\" di navi adeguate allo scopo gioc\u00f2 un ruolo fondamentale nella crescita di stazza delle caracche: laddove l'ammiraglia \"S\u00e3o Gabriel\" di Vasco de Gama (una delle pi\u00f9 grandi dell'epoca) nel 1497 dislocava 120 t, l'ammiraglia della flotta di Cabral nel 1500, la \"El-Rei\", stazzava 240-300 t; la \"Flor de la Mar\", costruito nel 1502, stazzava 400 e almeno una delle navi della flotta di Albuquerque del 1503 stazzava 600 t. Questo tasso di aumento nelle dimensioni delle navi, molto spinto al principio del Cinquecento, rallent\u00f2 nel corso del secolo, fissando il dislocamento standard della caracca cinquecentesca a 400 t.&lt;br&gt;Nel 1550, regnante Giovanni III del Portogallo, furono costruiti alcuni colossi di 900 t per le rotte dell'India, nella speranza che navi pi\u00f9 grandi avrebbero garantito economie di scala ma l'esito dell'esperimento fu negativo. Non solo i costi di allestimento di una nave cos\u00ec grande erano sproporzionatamente elevati, ma si dimostrarono insostenibili e inutili per navi destinate alle acque infide del Canale di Mozambico. Tre dei nuovi colossi si persero rapidamente sulla costa dell'Africa meridionale: il \"S\u00e3o Jo\u00e3o\" (900 t, costruito nel 1550, distrutto il 1552), il \"S\u00e3o Bento\" (900 t, costruito nel 1551, distrutto il 1554) e il pi\u00f9 grande di tutti, il \"Nossa Senhora da Gra\u00e7a\" (1.000 t, costruito nel 1556, distrutto 1559). Queste perdite indussero Sebastiano I del Portogallo a emanare un'ordinanza nel 1570 che fissava il limite massimo delle caracche destinate alla rotta indiana a 450 t. Tuttavia, dopo l'Unione iberica del 1580, questo regolamento fu ignorato e i costruttori navali, probabilmente sollecitati dai mercanti che speravano di aumentare il carico in ogni viaggio, ripresero a produrre navi pi\u00f9 grandi: le dimensioni delle caracche indiche fissarono una media di 600 t nel periodo 1580-1600, con diversi legni enormi di 1500 t (o superiori) che fecero la loro comparsa nel 1590. L'inutilit\u00e0 di queste enormi caracche torn\u00f2 a farsi per\u00f2 manifesta quando, nell'agosto del 1592, il corsaro inglese Sir John Burroughs cattur\u00f2 l'enorme caracca \"Madre de Deus\" alle Azzorre (v. Battaglia di Flores). La \"Madre de Deus\", costruita nel 1589, era una caracca di 1600 t, con sette ponti e un equipaggio di circa 600 uomini: la pi\u00f9 grande nave portoghese giunta in India. Al comando di Fern\u00e3o de Mendon\u00e7a Furtado, la nave stava tornando da Cochin con un carico enorme quando fu catturata da Burrough: si stima che il valore del tesoro razziato su questa singola nave equivalesse alla met\u00e0 dell'intero tesoro della corona inglese. La perdita di siffatto carico in un colpo solo conferm\u00f2 la follia di costruire navi cos\u00ec gigantesche. Le caracche destinate alla rotta indiana tornarono pertanto a dimensioni pi\u00f9 piccole dopo la fine del secolo. \nIn media quattro caracche collegavano Lisbona a Goa (India), portando oro per acquistare spezie (soprattutto pepe) e altri oggetti esotici. Da Goa, una caracca puntava alla Cina dei Ming per acquistare seta.\nA partire dal 1541, i portoghesi iniziarono a commerciare con il Giappone, scambiando seta cinese con argento giapponese. Nel 1550, la Corona portoghese inizi\u00f2 a regolare gli scambi commerciali con il Sol Levante affittando la \"capitaneria\" annuale in Giappone al miglior offerente di Goa, conferendo cio\u00e8 diritti commerciali esclusivi per una singola caracca destinata al Giappone ogni anno. Nel 1557, i portoghesi acquisirono Macao per sviluppare questo commercio in collaborazione con i cinesi, sino al 1638, quando lo \"Shogunato Tokugawa\" impose il chiudendo il Giappone agli stranieri. I giapponesi chiamavano le caracche portoghesi dal colore dello scafo, etimo che pass\u00f2 poi ad identificare qualsiasi natante occidentale giunto in Giappone a prescindere dalla bandiera.\nSempre durante il XVI secolo, quando divenne la nave tecnologicamente pi\u00f9 avanzata su piazza, dalla caracca si svilupp\u00f2 il galeone, naviglio progettato per un impiego prettamente bellico. La caracca, in ragione della sua grande capacit\u00e0 di carico, rest\u00f2 comunque in uso sino al XVII secolo.\nCaratteristiche.\nLa caracca aveva poppa alta ed arrotondata (ma non rotonda, com'era invece nella cocca), con cassero molto pronunciato e bompresso, e prua rinforzata da un castello. Nel caso delle caracche espressamente destinate dalla guerra, il castello di prua poteva essere molto alto: ben quattro ponti di altezza nella \"Great Harry\", nave da guerra di Enrico VIII d'Inghilterra.\nGli alberi, di altezza differente, erano l'albero di trinchetto e di maestra (il pi\u00f9 alto) a vele quadre, formati da fuso maggiore e albero di gabbia, e l'albero di mezzana a vele latine. Era a volte presente un quarto albero detto \"di bonaventura\" anch'esso armato a vela latina.\nLe differenze tra la caracca e la \"nau\" erano: il dislocamento maggiore (le \"nau\" non superavano le 500 t); lo scafo rinforzato da cintura corazzata e costolonatura in legno (c.d. \"bul\u00e1rcamas\"), con impianto di perforazione pi\u00f9 sofisticato; i castelli di poppa e prua molto pi\u00f9 pronunciati e sviluppati; gli alberi di dimensioni differenti, tutti dotati di coffa, e l'uso pi\u00f9 libero della vela latina (nella \"nau\" relegata al solo albero di mezzana).\nUna caracca a tre alberi standard (es. la \"S\u00e3o Gabriel\" di de Gama) aveva 6 vele in tutto: vela di trinchetto con basso parrocchetto, vela maestra con bassa gabbia, vela di mezzana e vela di bompresso.\nNel Quattrocento, le caracche avevano un dislocamento equiparabile alle grosse \"nau\" (500-600 t) ma, al termine del secolo successivo, divennero i navigli pi\u00f9 grandi dell'epoca, con un peso spesso superiore alle 1.000 t (a volte anche 2.000 t) ed enormi capacit\u00e0 di carico: la \"Madre de Deus\" poteva stivare 900 t.\nSecondo Gaspar Correia, la caracca da combattimento aveva: sei pezzi pesanti sottocoperta, otto falconetti in coperta, diversi archibusoni e due pezzi fissi che sparavano dall'albero. Sebbene una caracca \"d'armata\" trasportasse pi\u00f9 potenza di fuoco di una caravella, era molto meno rapida e manovrabile, specialmente a pieno carico. I cannoni di una caracca erano principalmente difensivi o per i bombardamenti di supporto contro la terraferma. Nel complesso, i combattimenti in mare venivano generalmente lasciati alle caravelle armate. Lo sviluppo del galeone rimosse poi la necessit\u00e0 di far valere la potenza di fuoco delle caracche (nella maggior parte dei casi).\nIl successo ingegneristico lusitano dipendeva dalle innovazioni del XV secolo nella costruzione navale che migliorarono notevolmente la navigabilit\u00e0 e longevit\u00e0 dei navigli: chiodi di ferro (anzich\u00e9 pioli di legno) per contenere le assi; la miscelazione del piombo nelle cuciture e una tecnica di calafataggio che migliorava il tradizionale rovere con la pasta \"galagala\" (una specie di mastice pressato tra le assi ottenuto miscelando quercia, lime e olio); l'abbondante rivestimento di pece e catrame di pino (importati in grandi quantit\u00e0 dalla Germania settentrionale) che dava allo scafo il caratteristico (per alcuni osservatori, \"sinistro\") colore scuro, da cui il soprannome nipponico dei legni portoghesi: \"Navi nere\" (v. sopra)."}
