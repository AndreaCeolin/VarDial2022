{"id": "538332", "revid": "767487", "url": "https://it.wikipedia.org/wiki?curid=538332", "title": "Paul-Th\u00e9r\u00e8se-David d'Astros", "text": "Biografia.\nInfanzia.\nPaul-Th\u00e9r\u00e8se-David d'Astros nacque il 15 ottobre 1772 nel comune di Tourves, facente parte dell'arcidiocesi di Aix, in Francia. Suo padre era un notaio e sua madre, Marie-Madeleine-Ang\u00e9lique Portalis, la figlia del ministro dell'imperatore Napoleone I di Francia che fu impegnato nelle trattative del Concordato del 1801, Jean-\u00c9tienne-Marie Portalis.\nFormazione ed ordinazione sacerdotale.\nInizialmente venne educato da un insegnante privato, e in seguito comp\u00ec degli studi a Marsiglia. Successivamente decise di seguire la sua vocazione, e dopo gli studi ecclesiastici, ricevette la tonsura ecclesiastica nel 1788. Dal 1793 al 1794, dovette svolgere il servizio militare. Ricevette l'ordine e suddiaconato a Parigi, nel 1795.\nVenne ordinato presbitero il 23 settembre 1797 a Marsiglia. Essendo nipote del ministro Portalis, prese parte alla preparazione del Concordato del 1801 tra l'imperatore Napoleone I e papa Pio VII. Questo importante ruolo, gli fece guadagnare l'incarico di vicario generale dell'arcidiocesi di Parigi, incarico che mantenne dal settembre 1805 al 1808, quando venne promosso vicario capitolare; tenne questo incarico fino alla sua nomina a vescovo nel 1817. In quanto vicario dell'arcidiocesi, dovette in tale qualit\u00e0 divulgare la bolla pontificia di scomunica a Napoleone da parte di papa Pio VII. Per questo venne considerato un nemico, e venne imprigionato a Vicennes il 1\u00ba gennaio 1811, restando prigioniero fino al 19 aprile 1814.\nVescovo ed arcivescovo.\nVenne eletto vescovo di Orange il 1\u00ba ottobre 1817, ma la diocesi, gi\u00e0 soppressa, non venne ristabilita per via del mancato concordato con il Parlamento di Parigi. Tuttavia ricevette la consacrazione episcopale per mano di Hyacinthe-Louis de Qu\u00e9len, arcivescovo titolare di Traianopoli di Rodope, assistito da Jean-Charles de Coucy, arcivescovo di Reims, e da Marc-Marie de Bombelles, vescovo di Amiens. La mancata possibilit\u00e0 di soggiorno, costrinse al trasferimento del neo vescovo alla sede di Saint-Flour il 21 febbraio 1820, dove tuttavia rimase per poco, dato che venne affidato alla diocesi di Bayonne il 29 maggio dello stesso anno. Dopo un decennio, venne promosso alla sede metropolitana di Tolosa-Narbona il 5 luglio 1830. Il presidente della repubblica francese Napoleone III, richiese la sua nomina a cardinale, che dopo molto tempo venne accolta.\nCardinale e morte.\nVenne creato cardinale nel concistoro del 30 settembre 1850, da papa Pio IX. Sfortunatamente egli mor\u00ec prima di poter ricevere la berretta rossa e il titolo cardinalizio, il 29 settembre 1851, all'et\u00e0 di 79 anni, a Tolosa. La sua salma venne esposta nella cattedrale metropolitana di Tolosa, dove il suo funerale ebbe luogo, e l\u00ec sepolta il 7 ottobre 1851.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538333", "revid": "1935652", "url": "https://it.wikipedia.org/wiki?curid=538333", "title": "Bartolomeo d'Avanzo", "text": "Biografia.\nNacque a Avella il 3 luglio 1811. Comp\u00ec gli studi al seminario di Nola e divenne sacerdote per la diocesi di quella citt\u00e0 il 20 settembre 1834.\nIl 18 marzo 1851 fu eletto vescovo di Castellaneta e fu consacrato vescovo il 28 dello stesso mese.\nIl 13 luglio 1860 fu trasferito alle diocesi unite di Calvi e Teano, mantenendo tuttavia la conduzione della diocesi precedente come amministratore apostolico.\nDal 1860 al 1866 al vescovo d'Avanzo fu impedito l'ingresso in diocesi, perch\u00e9 sprovvisto del \"placet\" governativo. Da Sorrento, dove risiedeva in esilio, condusse una battaglia contro la massoneria e dopo l'ingresso in diocesi dovette insistere per la riapertura dei seminari.\nDifese con convinzione il dogma dell'infallibilit\u00e0 pontificia durante il Concilio Vaticano I.\nPapa Pio IX lo elev\u00f2 al rango di cardinale nel concistoro del 3 aprile 1876 e lo stesso giorno ricevette il titolo di cardinale presbitero di Santa Susanna.\nPartecip\u00f2 al conclave del 1878 che elesse papa Leone XIII.\nMor\u00ec all'et\u00e0 di 73 anni e la sua salma fu inumata nella tomba di famiglia del cimitero di Avella.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538334", "revid": "2043251", "url": "https://it.wikipedia.org/wiki?curid=538334", "title": "Cirilo de Alameda y Brea", "text": "Biografia.\nNacque a Torrej\u00f3n de Velasco il 9 luglio 1781.\nFu arcivescovo di Santiago di Cuba dal 1831 al 1849, arcivescovo di Burgos dal 1849 al 1857 e arcivescovo di Toledo dal 1857 fino al 1872.\nPapa Pio IX lo elev\u00f2 al rango di cardinale nel concistoro del 15 marzo 1858.\nMor\u00ec il 30 giugno 1872 all'et\u00e0 di 91 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538335", "revid": "986213", "url": "https://it.wikipedia.org/wiki?curid=538335", "title": "Juan Borgia (cardinale 1496)", "text": "Biografia.\nFiglio di Jofr\u00e9 de Borja Llan\u00e7ol, barone di Villalonga, e di Juana de Moncada, pronipote di papa Alessandro VI, nacque a Valencia nel 1470.\nIl 19 settembre 1494 fu eletto vescovo di Melfi, da cui si dimetter\u00e0 il 3 dicembre 1498. Frattanto nel 1496 era stato promosso alla sede metropolitana di Capua, a cui rinunci\u00f2 il 15 ottobre 1498.\nPapa Alessandro VI lo elev\u00f2 al rango di cardinale nel concistoro del 19 febbraio 1496. Fu vicario del Papa a Roma, dove ebbe residenza nel palazzo Vaticano. Nel 1498 gli furono affidati vari incarichi di natura politica prima a Perugia, poi a Viterbo. Nel 1499 fu nominato prima legato \"a latere\" a Venezia, poi legato a Bologna. Ottenne in amministrazione l'arcidiocesi di Valencia, ma non si rec\u00f2 mai a visitare la diocesi. Fu invece impegnato come comandante delle truppe pontificie e mentre marciava verso Bologna si ammal\u00f2 e mor\u00ec il 17 gennaio 1500 a Fossombrone (secondo altre fonti a Urbino) all'et\u00e0 di 30 anni. La sua salma fu inumata nella chiesa di Santa Maria del Popolo a Roma, dove tuttavia non fu eretto alcun monumento funebre in sua memoria."}
{"id": "538336", "revid": "1935652", "url": "https://it.wikipedia.org/wiki?curid=538336", "title": "Angelo Dell'Acqua", "text": "Biografia.\nNacque a Milano il 9 dicembre 1903 da Giovanni Dell'Acqua e Giuseppina Varalli.\nFormazione e ministero sacerdotale.\nCompiuti gli studi teologici e filosofici presso i seminari di Monza e Milano, si trasfer\u00ec a Roma, alunno del Pontificio Seminario Lombardo, dove consegu\u00ec il dottorato in diritto canonico presso la Pontificia Universit\u00e0 Gregoriana.\nIl 9 maggio 1926, nella chiesa di San Bernardino a Sesto Calende viene ordinato sacerdote della diocesi di Milano. Due anni dopo scelse di entrare nella congregazione degli Oblati dei Santi Ambrogio e Carlo.\nChiamato al servizio diplomatico della Santa Sede, fu segretario della delegazione apostolica in Grecia e Turchia (1931-1935), dove collabor\u00f2 con gli arcivescovi Carlo Margotti e Angelo Giuseppe Roncalli, il futuro papa Giovanni XXIII; fu rettore del Seminario Pio-Romeno (1935-1938).\nDopo l'apertura degli Archivi vaticani nel marzo 2020 furono ritrovati documenti che attestano, che Dell\u2019Acqua nel 1942 mise deliberatamente in dubbio informazioni, ricevute da pi\u00f9 parti, sull'Olocausto esplicitando pregiudizi di matrice antisemita. Anche nell'autunno del 1943, durante i rastrellamenti antiebraici dei nazisti a Roma, in una comunicazione interna denunciava il troppo peso, che il destino degli ebrei italiani avrebbe assunto per il lavoro quotidiano della segreteria di Stato.\nNel dopoguerra fu sostituto della Segreteria di Stato (1950-1967).\nMinistero episcopale e cardinalato.\nIl 14 dicembre 1958 venne eletto arcivescovo titolare di Calcedonia e ricevette la consacrazione episcopale nella basilica di San Pietro dalle mani di papa Giovanni XXIII: nella stessa cerimonia venne ordinato vescovo Albino Luciani, poi papa Giovanni Paolo I.\nIl 27 marzo 1965, papa Paolo VI lo volle con s\u00e9 per assistere all'apertura di una busta sigillata e alla lettura del manoscritto che conteneva. Su questa lettera era scritto il Terzo segreto di F\u00e1tima.\nNel concistoro del 26 giugno 1967 papa Paolo VI lo cre\u00f2 cardinale prete del titolo dei Santi Ambrogio e Carlo.\nVenne nominato presidente della Prefettura degli Affari Economici della Santa Sede (23 settembre 1967) e il 13 gennaio 1968 venne nominato vicario di Sua Santit\u00e0 per la diocesi di Roma. Dal 7 novembre 1970 fu arciprete della basilica di San Giovanni in Laterano.\nMor\u00ec improvvisamente all'et\u00e0 di 68 anni per un attacco di cuore mentre si trovava nel santuario di Lourdes.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538338", "revid": "838137", "url": "https://it.wikipedia.org/wiki?curid=538338", "title": "Filippo de Angelis", "text": "Biografia.\nFu dapprima vescovo titolare di Leuce, consacrato il 23 luglio 1826; dal giorno successivo fu inviato come vicario e visitatore apostolico a Forl\u00ec, al posto del vescovo Andrea Bratti, chiamato a Roma per difendersi da varie accuse.\nPapa Gregorio XVI lo elev\u00f2 al rango di cardinale nel concistoro dell'8 luglio 1839.\nArcivescovo metropolita di Fermo dal 1842, nel 1860 protest\u00f2 formalmente contro l'annessione delle Marche al Regno unitario. Venne arrestato e tradotto a Torino, dove scont\u00f2 sei anni di carcere coatto. Nella capitale sabauda conobbe don Giovanni Bosco. Rimesso in libert\u00e0, nel 1866 ritorn\u00f2 nell'arcidiocesi fermana.\nMor\u00ec a Fermo l'8 luglio 1877 all'et\u00e0 di 85 anni. Il suo episcopato (35 anni) \u00e8 stato il secondo pi\u00f9 lungo di tutta la storia dell'arcidiocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538339", "revid": "322321", "url": "https://it.wikipedia.org/wiki?curid=538339", "title": "John Francis Dearden", "text": "Biografia.\nNacque a Valley Falls il 15 ottobre 1907.\nFu eletto arcivescovo di Detroit il 18 dicembre 1958.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 1\u00ba agosto 1988 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538340", "revid": "1173824", "url": "https://it.wikipedia.org/wiki?curid=538340", "title": "Benjam\u00edn de Arriba y Castro", "text": "Biografia.\nNacque a Santa Maria de Pe\u00f1amayor, nella diocesi di Lugo. Studi\u00f2 al seminario conciliare di Madrid, alla Pontificia Universit\u00e0 Gregoriana di Roma, alla Pontificia Universit\u00e0 di Toledo e alla Pontificia Accademia di San Tommaso d'Aquino a Roma.\nFu ordinato presbitero il 14 luglio 1912 a Roma, dal cardinale segretario di Stato Rafael Merry del Val y Zulueta. Dal 1913 al 1921 fu docente al seminario conciliare di Madrid e fu nominato canonico del capitolo cattedrale di Madrid. Dal 1921 al 1930 fu segretario di camera della diocesi, quindi provveditore e provicario generale fino al 1932 e vicario generale fin al 1935.\nIl 1\u00ba maggio 1935 fu nominato vescovo di Mondo\u00f1edo e consacrato vescovo il 16 giugno dello stesso anno a Madrid da Leopoldo Eijo Garay, vescovo di Madrid, co-consacranti Prudencio Melo y Alcalde, arcivescovo di Valencia e Manuel Gonz\u00e1lez y Garc\u00eda, vescovo di Malaga.\nL'8 agosto 1944 fu trasferito alla sede di Oviedo, da dove il 22 gennaio 1949 fu promosso arcivescovo di Tarragona.\nPapa Pio XII lo elev\u00f2 al rango di cardinale nel concistoro del 12 gennaio 1953. Il 29 ottobre dello stesso anno ricevette il titolo dei Santi Vitale, Valeria, Gervasio e Protasio.\nPartecip\u00f2 al conclave del 1963, che elesse papa Giovanni XXIII.\nIntervenne al Concilio Vaticano II, prendendo la parola nell'ottobre del 1963 a nome di sessanta vescovi spagnoli in occasione del dibattito sullo schema conciliare sulla Beata Vergine Maria e sostenendo la necessit\u00e0 di uno schema separato sulla mariologia a motivo della speciale importanza della Madre di Dio nell'economia della Redenzione. Tuttavia, lo schema sulla Vergine fu poi incluso nello schema sulla Chiesa, senza far menzione del titolo di Corredentrice.\nIntervenne ancora nel novembre dello stesso anno, nell'ambito del dibattito sull'ecumenismo per ribadire che \u00abl'insegnamento di Cristo fu affidato all'unica Chiesa cattolica che ha il diritto e il dovere di predicare il Vangelo al mondo intero\u00bb.\nIl 15 settembre 1965, nella quarta sessione del Concilio, ribad\u00ec lo stesso concetto a proposito dello schema sulla libert\u00e0 religiosa, la futura costituzione \"Dignitatis Humanae\": \u00absolo la Chiesa cattolica ha il diritto e il dovere di predicare il Vangelo. Perci\u00f2 il proselitismo dei non cattolici fra i cattolici \u00e8 illecito e nella misura in cui lo consente il bene comune dev'essere impedito non solo dalla Chiesa ma anche dallo Stato.\u00bb \u00abVeda dunque il Sacrosanto Concilio Vaticano di non decretare la rovina della religione cattolica in nazioni in cui praticamente questa religione \u00e8 unica. Infatti, [...] sono molti che, soprattutto tra i pi\u00f9 sprovveduti, dicono. \"A quel che sembra, tutte le religioni sono uguali\". E manca poco che concludano: \"Quindi, nessuna \u00e8 importante\".\u00bb\nIl 19 novembre 1970, a 84 anni, si dimise dal governo pastorale dell'arcidiocesi. Il 1\u00ba gennaio 1971 perse il diritto di entrare in conclave, in occasione dell'entrata in vigore della norma che privava di questo diritto i cardinali ultraottantenni.\nMor\u00ec a Barcellona e fu sepolto nel pavimento della chiesa parrocchiale di San Paolo a Tarragona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538341", "revid": "14002", "url": "https://it.wikipedia.org/wiki?curid=538341", "title": "C\u00e9sar de Borja", "text": ""}
{"id": "538343", "revid": "1363832", "url": "https://it.wikipedia.org/wiki?curid=538343", "title": "Pedro Luis de Borja Llan\u00e7ol de Roman\u00ed", "text": "Biografia.\nFiglio di Jofr\u00e9 de Borja Llan\u00e7ol, barone di Villalonga, e di Juana de Moncada, fu giovanissimo cavaliere dell'Ordine di San Giovanni di Gerusalemme e cavaliere di Rodi. Era fratello di Juan e Angela Borgia.\nProtetto della potente famiglia Borgia (che era assurta al soglio papale con papa Callisto nel 1455), presumibilmente originario di Valencia, fu creato cardinale diacono \"in pectore\" da papa Alessandro VI il 20 marzo 1500, ricevendo ufficialmente la porpora il 2 ottobre successivo (dopo la elevazione al concistoro del 28 settembre). Lo stesso anno fu anche nominato arcivescovo di Valencia.\nAttraverso l'influenza di suo prozio, ricevette il titolo di governatore di Spoleto (10 agosto 1500), governatore di Bagnoregio, abate commendatario del monastero cistercense di Valdigna, e del monastero benedettino di San Simpliciano a Milano.\nDopo l'elezione di Giulio II, fu esiliato a Napoli. Mor\u00ec il 4 ottobre 1511 sulla strada tra Napoli e Roma per una caduta da cavallo."}
{"id": "538344", "revid": "118425086", "url": "https://it.wikipedia.org/wiki?curid=538344", "title": "Victor-Auguste-Isidore Dechamps", "text": "Biografia.\nFiglio di un direttore scolastico, inizi\u00f2 i suoi studi nella citt\u00e0 natale. Studi\u00f2 poi giurisprudenza a Bruxelles diventando un giornalista cattolico di simpatie nazionalistiche belghe. Entr\u00f2 quindi in seminario a Tournai nel 1832 e prosegu\u00ec gli studi teologici nell'Universit\u00e0 Cattolica di Malines e successivamente in quella di Lovanio, ottenendo nel 1835 il dottorato in teologia. Nel frattempo fu ordinato presbitero il 30 dicembre 1834 ed entr\u00f2 nella Congregazione dei Redentoristi, prendendo i voti il 13 giugno 1836.\nPass\u00f2 i successivi quattro anni a Wittem come prefetto degli studenti e lettore in teologia dogmatica. Nel 1840 cominci\u00f2 la sua vita di missionario. Si dedic\u00f2 a lungo all'insegnamento religioso e alla predicazione. Ebbe successivi incarichi direttivi all'interno della congregazione religiosa di appartenenza, divenendo rettore della casa della Congregazione a Liegi nel 1842, poi di quella di Tournai, divenendo insegnante di dottrina al futuro re del Belgio, Leopoldo II, e alla sorella Carlotta, futura imperatrice del Messico. Divenne quindi padre provinciale del Belgio della Congregazione e quindi rettore della casa di Bruxelles.\nPrese una parte attiva nella fondazione della Confraternita della Sacra Famiglia, che egli consider\u00f2 il suo lavoro pi\u00f9 salutare. Nello storico giubileo di Liegi ebbe un gran risalto sia per il suo \"Il pi\u00f9 bel ricordo della storia di Liegi\" che per la sua predicazione (1845-46).\nVisit\u00f2 l'Inghilterra e vide gli straordinari effetti del Movimento di Oxford.\nNel 1849 fu nominato consigliere generale della sua congregazione, e prese residenza a Pagani, vicino a Napoli, quando papa Pio IX era in esilio a Gaeta. Ebbe molte udienze col papa ed ebbe un ruolo di primo piano nel sistemare il trasferimento del superiore generale da Pagani a Roma. Questo non avvenne fino al 1855, quando Pio IX invit\u00f2 padre Dechamps al primo capitolo generale tenuto a Roma. La domanda per la sua nomina a vescovo di Liegi era in considerazione gi\u00e0 dal 1852, ma il papa, toccato dal suo appello personale, non insist\u00e9.\nIl 25 settembre 1865 fu nominato vescovo di Namur e fu consacrato vescovo il 1\u00ba ottobre dello stesso anno a Roma dal cardinale Karl August von Reisach. Il 20 dicembre 1867 fu promosso arcivescovo di Malines.\nSempre devoto alla Chiesa e al papa, prese una parte attiva nella formazione degli zuavi pontificali, e persuase il generale Lamorici\u00e8re ad offrire i suoi servizi a Pio IX. Ma la sua prominenza nella storia del suo paese e della Chiesa \u00e8 dovuta alla sua battaglia per scuole cattoliche e alla sua difesa dell'infallibilit\u00e0 papale prima e durante il Concilio Vaticano.\nPapa Pio IX lo elev\u00f2 al rango di cardinale e primate del Belgio nel concistoro del 15 marzo 1875, e il 31 marzo dello stesso anno ricevette il titolo di cardinale presbitero di San Bernardo alle Terme Diocleziane.\nPartecip\u00f2 al conclave del 1878 che elesse papa Leone XIII.\nLavor\u00f2 fino alla fine. Celebr\u00f2 la sua ultima messa il 28 settembre 1883, e mor\u00ec il giorno seguente, a 72 anni, tra le braccia di un confratello.\nI suoi resti riposano nella cripta della Cattedrale di San Rombaldo.\nI lavori completi di Dechamps, che egli stesso revision\u00f2, furono pubblicati in diciassette volumi a Malines. Nel presentare quattordici dei diciassette volumi a Leone XIII il 7 febbraio 1879, l'autore scrive:\nDei volumi rimanenti, il XV, \"M\u00e9langes\", tratta di molte domande importanti; il XVI e il XVII contengono lettere su questioni di filosofia, teologia, e altre materie.\nIl fratello, Adolphe Dechamps, divenne primo ministro del Belgio il 4 aprile 1843. E fu anche ministro dei Lavori Pubblici e ministro degli Affari Esteri dal 30 luglio 1845 al 12 giugno 1847.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538345", "revid": "1818647", "url": "https://it.wikipedia.org/wiki?curid=538345", "title": "Albert Decourtray", "text": "Biografia.\nFiglio di Paul Eug\u00e8ne Decourtary e Marie Louise Virginie Pouille, ebbe un fratello, morto a 17 anni, e due sorelle, morte in giovane et\u00e0.\nNell'ottobre del 1940 entr\u00f2 nel seminario minore di Haubourdin e nell'ottobre del 1941 nel seminario maggiore di Lilla. Assolse il servizio militare fra il 1945 e il 1946.\nIl 29 giugno 1947 fu ordinato presbitero.\nDopo complet\u00f2 gli studi nella facolt\u00e0 teologica di Lilla (1948) e successivamente alla Pontificia Universit\u00e0 Gregoriana, dove nel 1951 consegu\u00ec il dottorato in teologia con una dissertazione su Nicolas Malebranche. Studi\u00f2 al Pontificio Istituto Biblico dal 1950 al 1951. Dal 1952 fu professore di Sacra Scrittura al seminario maggiore di Lilla e mantenne l'incarico fino al 1962 quando si rec\u00f2 a Gerusalemme, presso il Pontificio Istituto Biblico di quella citt\u00e0. Ebbe nella sua diocesi incarichi via via pi\u00f9 importanti, fino a divenire nel 1966 vicario generale e arcidiacono di Roubaix.\nIl 27 maggio 1971 fu nominato vescovo titolare di Ippona Zarito e vescovo ausiliare di Digione e il 3 luglio dello stesso anno fu consacrato vescovo a Lilla, dal vescovo della citt\u00e0 Adrien Gand.\nIl 22 aprile 1974 divenne vescovo di Digione e il 29 ottobre 1981 fu promosso alla sede primaziale e metropolitana di Lione. Dal 1981 al 1987 fu vicepresidente della Conferenza episcopale francese, dal 1987 al 1990 ne fu presidente. Dal 23 aprile 1982 assomm\u00f2 ai precedenti incarichi anche quello di prelato della Missione di Francia.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985, conferendogli il titolo della Santissima Trinit\u00e0 al Monte Pincio. Il 1\u00ba ottobre 1988 rinunci\u00f2 alla prelatura della Missione di Francia.\nRicevette diversi premi in riconoscimento della sua azione umanitaria. Il 1\u00ba giugno 1993 fu eletto membro dell'Acad\u00e9mie Fran\u00e7aise, installandosi il 10 marzo 1994.\nMor\u00ec a Bron, presso Lione, all'et\u00e0 di 71 anni per un ictus e fu sepolto nella cripta della cattedrale di Lione.\n\u00c8 stato uno dei cardinali che ha celebrato la Messa tridentina dopo la Riforma liturgica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538346", "revid": "838137", "url": "https://it.wikipedia.org/wiki?curid=538346", "title": "Johannes Joachim Degenhardt", "text": "Biografia.\nNacque a Schwelm il 31 gennaio 1926.\nOrdinato sacerdote il 6 agosto 1952, fu nominato vescovo ausiliare di Paderborn il 12 marzo 1968. Fu ordinato vescovo il 1\u00ba maggio 1968 dalle mani del cardinale Lorenz J\u00e4ger.\nIl 15 maggio 1974 divenne arcivescovo di Paderborn.\nPapa Giovanni Paolo II lo elev\u00f2 al rango di cardinale nel concistoro del 21 febbraio 2001 assegnandogli il titolo di San Liborio, che tra l'altro \u00e8 il patrono della stessa arcidiocesi di Paderborn.\nMor\u00ec il 25 luglio 2002 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538347", "revid": "838137", "url": "https://it.wikipedia.org/wiki?curid=538347", "title": "Gabriele della Genga Sermattei", "text": "Biografia.\nI primi anni e l'inizio della carriera ecclesiastica.\nGabriele della Genga Sermattei nacque ad Assisi (citt\u00e0 dove la sua famiglia si era trasferita nel 1793) il 4 dicembre 1801, figlio del conte Filippo della Genga e nipote di papa Leone XII.\nStudi\u00f2 al collegio dei gesuiti di Orvieto ove si addottor\u00f2 \"utroque iure\". Venne ordinato sacerdote il 26 settembre 1830 e poco dopo divenne prelato domestico di Sua Santit\u00e0, entrando a far parte della curia romana. Fu relatore della Sacra Consulta e canonico della basilica di San Giovanni in Laterano.\nL'episcopato.\nIl 29 giugno 1833 venne eletto arcivescovo titolare di Berito e venne consacrato il 15 settembre successivo a Roma dal cardinale Bartolomeo Pacca. Il 13 giugno 1834 venne eletto assistente al soglio pontificio e dieci giorni pi\u00f9 tardi venne promosso alla sede arcivescovile di Ferrara.\nIl cardinalato.\nPapa Gregorio XVI lo elev\u00f2 al rango di cardinale nel concistoro del 1\u00ba febbraio 1836 ed il 4 febbraio successivo ricevette la berretta cardinalizia. Il 21 novembre 1836 ottenne il titolo di San Girolamo degli Schiavoni. Fino alla nomina del cardinale Francesco Saverio Massimo \u00e8 stato il porporato italiano pi\u00f9 giovane.\nIl 13 gennaio 1843 rinunci\u00f2 al governo della sua arcidiocesi e divenne una settimana pi\u00f9 tardi legato apostolico nelle province di Urbino e Pesaro. Prese parte quindi al conclave del 1846 che elesse papa Pio IX. Fu a capo di un gruppo di tre cardinali (assieme a Luigi Vannicelli Casoni e Lodovico Altieri) che governarono Roma durante l'assenza del pontefice rifugiatosi a Gaeta dal luglio del 1849 all'aprile del 1850. Prefetto per la Sacra Congregazione dei Vescovi e dei Religiosi dal 14 aprile 1852, il 23 marzo 1856 venne nominato anche prefetto della Sacra Congregazione della disciplina regolare. Divenne cardinale camerlengo del collegio cardinalizio dal 15 marzo 1858 sino al 1859. Il 13 ottobre 1860 divenne segretario dei Brevi Apostolici e contestualmente gran cancelliere degli ordini equestri pontifici.\nMor\u00ec a Roma il 10 febbraio 1861 all'et\u00e0 di 59 anni, colto da improvviso malore. La sua salma venne esposta nella chiesa di San Lorenzo in Lucina a Roma e secondo le sue disposizioni ivi venne sepolto. Al suo funerale presenzi\u00f2 papa Pio IX.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538348", "revid": "322321", "url": "https://it.wikipedia.org/wiki?curid=538348", "title": "Johannes de Jong", "text": "Biografia.\nEra figlio di Jan de Jong, agricoltore e fornaio, e di Trijntje Mosterman; aveva cinque fratelli e due sorelle.\nDopo aver frequentato il seminario nei Paesi Bassi, nei pressi di Utrecht, si rec\u00f2 a Roma ove frequent\u00f2 la Pontificia Universit\u00e0 Gregoriana e la Pontificia Accademia di San Tommaso d'Aquino, laureandosi in filosofia e teologia.\nFu ordinato sacerdote in Roma nel 1908, fu vicecurato ad Amersfoort, quindi rettore del Seminario di Rijsenburg dal 1931 al 1935 e canonico del Capitolo della Cattedrale di Utrecht dal 1933 al 1935. In quell'anno fu nominato arcivescovo titolare di Rusio e arcivescovo coadiutore di Utrecht; la consacrazione ebbe luogo il 12 settembre 1935 presso la stessa cattedrale, officiata da mons. Pietro Adriano Guglielmo Hopmans, vescovo di Breda. Il 6 febbraio 1936 assunse la carica di arcivescovo di Utrecht.\nDurante l'occupazione tedesca da parte della Germania nella Seconda Guerra Mondiale fu un fervente antinazista.\nPapa Pio XII lo cre\u00f2 cardinale nel concistoro del 18 febbraio 1946; il 12 ottobre dello stesso anno ricevette il titolo di San Clemente.\nNel 1951 lasci\u00f2 la conduzione dell'arcidiocesi di Utrecht ad un coadiutore per motivi di salute e, dopo lunga malattia, mor\u00ec nel 1955.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538349", "revid": "15756", "url": "https://it.wikipedia.org/wiki?curid=538349", "title": "Gaetano De Lai", "text": "Biografia.\nComp\u00ec i primi studi nel ginnasio di Malo (detto il seminarietto) sotto don Agostino Ciscato. Entrato in seminario, vi frequent\u00f2 le classi del ginnasio superiore, complet\u00f2 i corsi liceali e teologici a Roma. Si laure\u00f2 con lode in filosofia, teologia, diritto canonico e civile, coronando il curriculum universitario con l'ordinazione a sacerdote il giorno 16 aprile 1876 (Pasqua). Il 25 giugno 1903 viene nominato pro-segretario della Congregazione del Concilio, l'11 novembre 1903 diviene segretario della stessa congregazione.\nPapa Pio X lo elev\u00f2 al rango di cardinale nel concistoro del 16 dicembre 1907, affidandogli la diaconia di San Nicola in Carcere; fu nominato successivamente segretario della Congregazione Concistoriale il 20 ottobre 1908. Fu uno dei cardinali pi\u00f9 decisi nel combattere il modernismo e sostenne il Sodalitium Pianum di Umberto Benigni. Il 27 novembre 1911 fu nominato cardinale vescovo di Sabina e il successivo 17 dicembre fu ordinato vescovo da Pio X, co-consacranti il cardinale Augusto Silj e il vescovo Agostino Zampini.\nNel conclave del 1914, a capo della fazione curiale e favorevole a una continuit\u00e0 con Pio X, si adoper\u00f2 per non far eleggere Giacomo Della Chiesa, sostenendo prima la candidatura di Merry Del Val e poi quella di Serafini, ma non ebbe successo. Secondo quanto scrisse nei suoi diari il cardinal Friedrich Gustav Piffl \u2013 fonte anche del conclave successivo \u2013 Della Chiesa venne eletto per un solo voto e, in tale occasione, De Lai avrebbe chiesto la verifica del voto dello stesso Della Chiesa. Secondo un'antica consuetudine infatti, nel caso in cui il papa neoeletto avesse votato per s\u00e9 stesso, la votazione sarebbe stata invalidata. La verifica dette per\u00f2 risultato negativo.\nNel conclave del 1922 Gaetano De Lai fu ancora una volta favorevole all'elezione di Merry del Val e assolutamente contrario a quella di Gasparri; quando si accorse per\u00f2 che l'elezione di Merry del Val era ormai impossibile, De Lai avrebbe avvicinato Achille Ratti promettendogli i voti del proprio gruppo se egli, una volta papa, non avesse scelto Gasparri quale suo segretario di stato. Pi\u00f9 volte Pietro Gasparri, anche nelle sue Memorie, rifer\u00ec che De Lai sarebbe di fatto incorso nella scomunica durante il conclave del 1922, poich\u00e9 il tentativo di imporre condizioni per l'elezione di un pontefice implicherebbe la scomunica automatica.\nIl 7 agosto 1924 fu nominato amministratore apostolico di Poggio Mirteto. Il 2 giugno 1925 fu nominato cardinale vescovo di Sabina e Poggio Mirteto. Mor\u00ec a Roma il 24 ottobre 1928 all'et\u00e0 di 75 anni, e fu sepolto nel suo paese natale Malo, presso il santuario di Santa Libera.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538351", "revid": "92723", "url": "https://it.wikipedia.org/wiki?curid=538351", "title": "Reginald John Delargey", "text": "Biografia.\nNacque a Timaru il 10 dicembre 1914 ed era figlio unico.\nIn veste di Vescovo di Irina prese parte a tutte le quattro sessioni del Concilio Vaticano II.\nPapa Paolo VI lo elev\u00f2 al rango di cardinale nel concistoro del 24 maggio 1976.\nPartecip\u00f2 ai due conclavi del 1978 che elessero Giovanni Paolo I e Giovanni Paolo II.\nMor\u00ec il 29 gennaio 1979 in un ospedale ad Auckland all'et\u00e0 di 64 anni per un cancro. \u00c8 sepolto fuori Wellington vicino a Peter Thomas McKeefry, primo cardinale neozelandese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538352", "revid": "2049984", "url": "https://it.wikipedia.org/wiki?curid=538352", "title": "Luigi Del Drago", "text": "Biografia.\nNacque a Roma il 20 giugno 1776. Suo fratello era Urbano Del Drago, I principe di Mazzano ed Antuni.\nPapa Gregorio XVI lo elev\u00f2 al rango di cardinale nel concistoro del 30 settembre 1831, trattenendone per\u00f2 la nomina \"in pectore\", che rese pubblica nel concistoro del 2 luglio 1832.\nMor\u00ec il 18 aprile 1845 all'et\u00e0 di 68 anni."}
{"id": "538353", "revid": "933835", "url": "https://it.wikipedia.org/wiki?curid=538353", "title": "Zaccaria Dolfin", "text": "Biografia.\nStudi\u00f2 lettere, filosofia e giurisprudenza all'Universit\u00e0 degli Studi di Padova.\nFu ordinato sacerdote nel 1550 e si rec\u00f2 a Roma come prelato di Sua Santit\u00e0 sotto papa Giulio III, in seguito Paolo IV lo promosse protonotario apostolico.\nIl 5 marzo 1553 fu eletto vescovo di Lesina, tuttavia i suoi incarichi diplomatici come nunzio apostolico lo tratteranno di volta in volta in Germania (ad Augusta) nel 1561, in Sicilia e in Austria (1554 - 1556 e 1561 - 1565), con alcuni viaggi di ritorno a Roma.\nNel 1562 e nel 1563 prese parte al Concilio di Trento.\nPapa Pio IV lo elev\u00f2 al rango di cardinale nel concistoro del 12 marzo 1565 e il 7 settembre dello stesso anno ricevette la diaconia di Santa Maria in Aquiro, elevata a titolo \"pro illa vice\".\nPartecip\u00f2 al conclave nel 1565 e 1566, ma non a quello del 1572. Dal 1573 fu viceprotettore della Germania.\nIl 22 marzo 1574 rassegn\u00f2 le dimissioni dal governo della diocesi di Lesina.\nIl 15 aprile 1578 opt\u00f2 per il titolo di Santo Stefano al Monte Celio, il 17 agosto 1579 per il titolo di Sant'Anastasia.\nL'8 gennaio 1582 venne nominato camerlengo del Sacro Collegio, carica che tenne, com'era d'uso, un anno.\nMor\u00ec il 29 dicembre 1583 all'et\u00e0 di 56 anni e fu sepolto nella basilica di Santa Maria sopra Minerva a Roma.\nSuccessione apostolica.\nLa successione apostolica \u00e8:"}
{"id": "538354", "revid": "2043251", "url": "https://it.wikipedia.org/wiki?curid=538354", "title": "Francisco Javier Delgado Benegas", "text": "Biografia.\nNacque a Villanueva del Ariscal il 18 dicembre 1714.\nPapa Pio VI lo elev\u00f2 al rango di cardinale nel concistoro del 1\u00ba giugno 1778.\nMor\u00ec a Madrid il 10 dicembre 1781 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538355", "revid": "106990", "url": "https://it.wikipedia.org/wiki?curid=538355", "title": "Francesco Salesio Della Volpe", "text": "Ha ricoperto il ruolo di camerlengo di Santa Romana Chiesa.\nBiografia.\nAppartenente ad una nobile famiglia imolese, alla quale appartenne anche il condottiero di ventura Taddeo Della Volpe (1474-1534). Nacque il 24 dicembre 1844 da Ignazio e dalla nobildonna Ortensia Mazzolani a Ravenna, dove la famiglia era alloggiata per motivi di lavoro (il padre aveva un incarico governativo di alto rango presso il Delegato apostolico). \nDopo la morte prematura del padre, la madre torn\u00f2 ad Imola ed iscrisse il figlio nel locale ginnasio. Sentita la vocazione, Francesco comp\u00ec gli studi nel seminario diocesano di Bertinoro, retto dai Gesuiti. Resosi vacante il posto di alunno per la Diocesi d'Imola al Pontificio Seminario Romano Maggiore, nel 1862 partecip\u00f2 al concorso, vincendolo. Da allora la sua vita si svolse interamente nella capitale pontificia. Fu ordinato sacerdote a Roma il 21 dicembre 1867, pochi giorni prima di compiere i 23 anni. Prosegu\u00ec il percorso di studi e si laure\u00f2 in Teologia e \"in utroque iure\". Don Della Volpe era pronto per tornare alla diocesi imolese e prestare il giuramento, ma papa Pio IX, che prima di salire al Soglio era stato vescovo nella citt\u00e0 romagnola conosceva da vicino la famiglia Della Volpe, lo dispens\u00f2 dal giuramento e lo fece iscrivere all'Accademia dei nobili ecclesiastici per gli studi di perfezionamento e di diplomazia. Nel 1872 papa Pio IX lo nomin\u00f2 canonico della Basilica di San Pietro. Nel luglio 1874 entr\u00f2 a far parte della Corte pontificia, tra i camerieri segreti partecipanti, cio\u00e8 i quattro prelati che sostengono il pontefice nella sua attivit\u00e0. \nDopo la salita al soglio di Leone XIII (1878), Della Volpe fu nominato dapprima prelato domestico, poi Maggiordomo di Sua Santit\u00e0 (1886). In occasione dell'incoronazione di Alessandro III di Russia, celebrata il 27 maggio 1883, fu inviato a Mosca come primo Addetto all'Ambasciata straordinaria del pontefice. Torn\u00f2 con una decorazione imperiale: fu insignito dell'Ordine di Sant'Anna . Nel 1888 divenne segretario della Congregazione dei Riti. Nel 1891 assunse la carica di prefetto della Camera Apostolica. Nonostante la sua vita si svolgesse interamente a Roma, mantenne il titolo di Preposto onorario della Cattedrale di Imola, carica ereditaria istituita da Cesare Borgia all'inizio del XVI secolo. \nNel concistoro del 19 giugno 1899 papa Leone XIII lo cre\u00f2 cardinale \"in pectore\". Egli rese pubblica la sua nomina nel successivo concistoro del 15 aprile 1901, conferendogli il titolo di cardinale diacono di Santa Maria in Aquiro. \nDal luglio 1903 al 23 ottobre 1908. Svolse l'incarico di prefetto di Economia dell'Istituto di Propaganda Fide, per poi diventare prefetto dell'Archivio Segreto Vaticano, ruolo che ricopr\u00ec fino al 1911, quando fu nominato prefetto della Congregazione dell'Indice . \nIl 25 maggio 1914 papa Pio X lo chiam\u00f2 alla carica di cardinal camerlengo di Santa Romana Chiesa. In tale veste il cardinal Della Volpe resse la sede vacante dalla morte di san Pio X fino all'elezione di Benedetto XV (20 agosto-3 settembre 1914). L'ultimo atto di vita pubblica del cardinale fu la direzione del conclave del 1914. \nMor\u00ec a Roma la mattina del 5 novembre 1916, all'et\u00e0 di 71 anni. Dopo le esequie, la salma venne tumulata nel sacello di Propaganda Fide nel cimitero del Verano."}
{"id": "538356", "revid": "2091899", "url": "https://it.wikipedia.org/wiki?curid=538356", "title": "Donato Maria Dell'Olio", "text": "Biografia.\nStudi\u00f2 al seminario di Bisceglie, quindi al Pontificio Ateneo San Tommaso d'Aquino di Roma, dove ebbe tra i suoi professori il futuro cardinale Tommaso Maria Zigliara. Nel 1873 consegu\u00ec il dottorato in teologia.\nEra stato ordinato presbitero il 23 dicembre 1871. Nel 1876 divenne professore di filosofia e di teologia al seminario di Bisceglie. Nel 1882 fond\u00f2 l'istituto \"Giovanni Bosco\".\nIl 14 dicembre 1891 fu eletto arcivescovo di Rossano e il 20 dicembre dello stesso anno fu consacrato vescovo a Roma dal cardinale Raffaele Monaco La Valletta.\nIl 5 febbraio 1898 fu promosso arcivescovo di Benevento. Il 29 maggio 1898 Benevento accolse mons. Dell'Olio.\nIn citt\u00e0 fu l'iniziatore dell'Ateneo Pontificio, sorto nel 1899 nei locali dell'Episcopio.\nNel suo discorso per l'inaugurazione dell'istituto il Cardinale disse:\nPapa Leone XIII lo elev\u00f2 al rango di cardinale nel concistoro del 15 aprile 1901 e il 18 aprile dello stesso anno ricevette il titolo di Santa Balbina.\nIl 16 giugno 1901 sempre in Benevento consacr\u00f2 la Basilica della Madonna delle Grazie ed insieme l'altare che \"era splendido dono della munificenza di Leone XIII\".\nMor\u00ec a Benevento all'et\u00e0 di 54 anni e il suo corpo fu tumulato nella citt\u00e0 di Benevento nel vecchio cimitero di Santa Clementina.\nLa salma fu poi traslata nel Duomo di Bisceglie, nel 1972, dove riposa.\nI suoi ricordi e i suoi libri, custoditi con amore e devozione dal nipote preside Giuseppe Dell'Olio fino alla sua morte, nel 1987, furono poi donati al Museo Diocesano di Bisceglie, adiacente al Duomo, dai pronipoti Donato Maria, Matteo e Anna Maria Dell'Olio, perch\u00e9 fossero per sempre a disposizione dei suoi concittadini.\nGenealogia episcopale.\nLa genealogia episcopale \u00e8:"}
{"id": "538357", "revid": "287204", "url": "https://it.wikipedia.org/wiki?curid=538357", "title": "Guido Del Mestri", "text": "Biografia.\nProveniente da una nobile famiglia di Medea, nacque a Banja Luka nell'allora Austria-Ungheria il 13 gennaio 1911 dal conte Gian Vito Del Mestri e dalla baronessa Marianna de Grazia. Inizi\u00f2 gli studi a Banja Luka per poi proseguirli presso la Pontificia Universit\u00e0 Gregoriana, a Roma, dove nel 1932 consegu\u00ec il dottorato in filosofia, nel 1937 in teologia e nel 1940 in diritto canonico. Dal 1937 al 1940 studi\u00f2 diplomazia alla Pontificia Accademia Ecclesiastica.\nL'11 aprile 1936 ricevette l'ordinazione sacerdotale dal cardinale Francesco Marchetti Selvaggiani. Il 21 ottobre 1941 fu nominato ciambellano privato di Sua Santit\u00e0. Il 6 ottobre 1951 divenne prelato domestico di Pio XII.\nFu eletto arcivescovo titolare di Tuscamia il 28 ottobre 1961 e consacrato il 31 dicembre dello stesso anno, a Nairobi, dal cardinale Laurean Rugambwa, vescovo di Bukoba. Tra il 1962 e il 1965 partecip\u00f2 al Concilio Vaticano II. Il 9 settembre 1967 fu nominato delegato apostolico in Messico e il 20 giugno 1970 pro-nunzio in Canada. Fu nominato nunzio apostolico in Germania nel periodo immediatamente successivo all\"Ostpolitik\" (1975-1984).\nPapa Giovanni Paolo II lo elev\u00f2 al rango di cardinale nel concistoro del 28 giugno 1991 con il titolo di Sant'Eustachio.\nMor\u00ec a Norimberga il 2 agosto 1993 all'et\u00e0 di 82 anni. La sua tomba si trova sul colle di Medea, a fianco della chiesetta di Sant'Antonio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538360", "revid": "124672395", "url": "https://it.wikipedia.org/wiki?curid=538360", "title": "Henri-Marie de Lubac", "text": "Biografia.\nPu\u00f2 essere considerato uno dei pi\u00f9 influenti teologi del secolo XX. I suoi scritti hanno giocato un ruolo chiave nello sviluppo della dottrina del Concilio Vaticano II.\nEntr\u00f2 nella Compagnia di Ges\u00f9 a Lione il 9 ottobre 1913, e fu ordinato presbitero nel 1927. Fu professore di teologia fondamentale nella facolt\u00e0 teologica di Lione dal 1929 al 1961.\nNel 1938 pubblic\u00f2 il suo primo libro, \"Catholicisme, les aspects sociaux du dogme\" (trad. it.: \"Cattolicesimo, gli aspetti sociali del dogma\").\nDurante la Seconda guerra mondiale fu costretto a vivere nascosto per la sua partecipazione alla resistenza francese. Nello stesso periodo partecip\u00f2 alla creazione dei \"Cahiers du T\u00e9moignage chr\u00e9tien\". Nel 1942 fond\u00f2 con Jean Dani\u00e9lou la collana di testi cristiani \"Sources Chr\u00e9tiennes\".\nDel 1946 \u00e8 \"Surnaturel. \u00c9tudes historiques\" (\"Soprannaturale. Studi storici\"), che fa scandalo. \u00c8 accusato di modernismo. L'enciclica \"Humani generis\" del 1950 sembra accusarlo direttamente, il generale dei gesuiti gli toglie l'insegnamento, e i suoi libri sono ritirati dalle scuole e dagli istituti di formazione. Lascia Lione, va a Parigi, e continua a scrivere.\nNel 1958 \u00e8 ripristinato nell'insegnamento. Nel 1960 \u00e8 nominato da Giovanni XXIII consultore della Commissione Teologica preparatoria al Concilio Vaticano II. Ma la vera riabilitazione fu quando fu nominato \"esperto\" del Concilio.\nDa quel momento in poi \u00e8 un teologo ascoltato e rispettato, finch\u00e9 nel 1983 Giovanni Paolo II lo crea cardinale.\nTimoroso delle derive post-conciliari, spiega la sua visione del Concilio in \"Paradoxe et Myst\u00e8re de l'\u00c9glise\" (\"Paradosso e Mistero della Chiesa\", 1967) e in \"Entretien autour de Vatican II. Souvenirs et r\u00e9flexions\" (1985).\nNegli ultimi anni della sua vita continu\u00f2 a scrivere, nonostante l'et\u00e0, la malattia, la paralisi e la perdita della voce. Mor\u00ec all'et\u00e0 di 95 anni.\nNel 1969 Paolo VI, che ammirava gli scritti di de Lubac, gli offr\u00ec il cardinalato, ma questi rifiut\u00f2, considerando che il requisito posto da Giovanni XXIII nel 1962 che tutti i cardinali fossero vescovi fosse \"un abuso dell'ufficio apostolico\".\nDi fatto quando Giovanni Paolo II rifece la proposta a de Lubac nel 1983, lo esent\u00f2 dall'ordinazione episcopale, e de Lubac accett\u00f2.\nAlla sua morte era il cardinale pi\u00f9 anziano; la sua salma \u00e8 stata inumata nel cimitero parigino di Vaugirard.\nOpere principali.\npostume:"}
{"id": "538361", "revid": "15756", "url": "https://it.wikipedia.org/wiki?curid=538361", "title": "Antonio Saverio De Luca", "text": "Era figlio di Vincenzo De Luca e di Francesca Saitta.\nBiografia.\nStudi\u00f2 nei seminari di Monreale e di Napoli e greco e latino a Palermo. Frequent\u00f2 quindi l'Universit\u00e0 di Lovanio in Belgio, ove si laure\u00f2 in teologia nel 1839.\nTrasferitosi a Roma, fu ordinato sacerdote il 10 febbraio 1839.\nRicopr\u00ec numerose cariche nelle istituzioni della Curia Romana e nel 1845 fu consacrato vescovo e nominato alla guida della sede episcopale di Aversa.\nNel 1853 lasci\u00f2 la diocesi di Aversa, venne nominato arcivescovo titolare di Tarso ed inviato in Baviera come nunzio apostolico fino al 1856, quando divenne nunzio apostolico per l'Austria, carica che lasci\u00f2 allorch\u00e9 papa Pio IX lo elev\u00f2 al rango di cardinale nel concistoro del 16 marzo 1863, con il titolo dei cardinale presbitero dei Santi Quattro Coronati.\nDurante il periodo della sua nunziatura in Baviera ebbe anche l'incarico di amministrare il vicariato apostolico di Anhalt.\nIl 1\u00ba ottobre 1863 fu decorato cavaliere di Gran Croce dell'Ordine Reale di Santo Stefano d'Ungheria.\nPartecip\u00f2 al Concilio Vaticano I ed al conclave del 1878 che elesse papa Leone XIII.\nIl 15 luglio 1878 opt\u00f2 per il titolo di cardinale vescovo di Palestrina e ricevette \"in commendam\" anche San Lorenzo in Damaso. Il 13 agosto fu nominato prefetto della Sacra Congregazione degli Studi, carica che tenne fino alla morte.\nMor\u00ec all'et\u00e0 di 78 anni e venne sepolto nel Cimitero del Verano in Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538362", "revid": "2043251", "url": "https://it.wikipedia.org/wiki?curid=538362", "title": "Gaspar de Molina y Oviedo", "text": "Biografia.\nNacque a M\u00e9rida, in Spagna, il 6 gennaio 1679.\nFu vescovo di Santiago di Cuba dal 1730 al 1731, vescovo di Barcellona dal 1731 al 1734 e vescovo di Malaga dal 1734 fino al 1744.\nPapa Clemente XII lo elev\u00f2 al rango di cardinale nel concistoro del 20 dicembre 1737.\nMor\u00ec il 30 agosto 1744 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538363", "revid": "986213", "url": "https://it.wikipedia.org/wiki?curid=538363", "title": "Girolamo della Porta", "text": "Biografia.\nNacque a Gubbio il 14 novembre 1746.\nPapa Pio VII lo elev\u00f2 al rango di cardinale nel concistoro del 23 febbraio 1801.\nMor\u00ec il 5 settembre 1812 all'et\u00e0 di 65 anni."}
{"id": "538364", "revid": "986213", "url": "https://it.wikipedia.org/wiki?curid=538364", "title": "Fran\u00e7ois-Marie-Anatole de Rov\u00e9ri\u00e9 de Cabri\u00e8res", "text": "Biografia.\nNacque a Beaucaire il 30 agosto 1830.\nPapa Pio X lo elev\u00f2 al rango di cardinale nel concistoro del 27 novembre 1911.\nMor\u00ec il 21 dicembre 1921 all'et\u00e0 di 91 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538365", "revid": "986213", "url": "https://it.wikipedia.org/wiki?curid=538365", "title": "Domenico De Simone (cardinale)", "text": "Biografia.\nPrincipe dell'Accademia degli Incolti nel 1787. Fu creato cardinale della Chiesa cattolica nel concistoro del 15 marzo 1830 da papa Pio VIII, e fu nominato cardinale-diacono di Sant'Angelo in Pescheria. Partecip\u00f2 al conclave del 1830-1831, nel quale venne eletto Gregorio XVI. Mor\u00ec il 9 novembre 1837."}
{"id": "538366", "revid": "124797132", "url": "https://it.wikipedia.org/wiki?curid=538366", "title": "Giulio Maria della Somaglia", "text": "Biografia.\nNacque a Piacenza il 29 luglio 1744 dalla nobile famiglia Cavazzi della Somaglia, era figlio di Carlo Orazio e di sua moglie, Marianna Fenaroli.\nDopo i suoi studi a Roma ottenne il dottorato nel 1773 \"in utroque iure\" e fu nominato da papa Clemente XIV prelato della casa pontificia. Il Papa lo nomin\u00f2 segretario della congregazione per i riti e lo trasfer\u00ec, in seguito, nel febbraio 1787 alla Congregazione per i Vescovi.\nFu ordinato presbitero il 2 giugno 1787. Gi\u00e0 l'anno successivo il 15 dicembre 1788 fu nominato patriarca titolare di Antiochia. Fu presto promosso vicario generale per Roma e prefetto della Congregazione per i vescovi.\nPapa Pio VI lo elev\u00f2 al rango di cardinale nel concistoro del 1\u00ba giugno 1795 con il titolo di Santa Sabina. Nel 1798 fu promosso arciprete della Basilica patriarcale di San Giovanni in Laterano e nel 1800 quale prefetto della Congregazione per i riti. Il 20 luglio 1801 ricevette il titolo di Santa Maria sopra Minerva.\nNel frattempo, dopo il ritorno del Papa dalla prigionia francese, fu nominato, nel restaurato Stato della Chiesa, segretario della Congregazione per la dottrina della fede.\nNegli anni successivi fu poi nominato cardinale vescovo prima con il titolo di Frascati (26 settembre 1814), poi di San Lorenzo in Damaso (2 ottobre 1818), di Porto e Santa Rufina (21 dicembre 1818) e, infine, di Ostia (29 maggio 1820).\nMalgrado fosse gi\u00e0 ottantenne, fu nominato Cardinale Segretario di Stato da papa Leone XII in sostituzione dell'espertissimo Ercole Consalvi, dei cui consigli il Cavazzi della Somaglia avrebbe tuttavia continuato ad avvalersi se il predecessore - nel frattempo nominato prefetto di Propaganda fide - non fosse morto il 24 gennaio 1824. Al conclave del 1823 fu il candidato della Francia e dell'Impero austriaco, ottenendo dodici voti.\nMor\u00ec il 2 aprile 1830 all'et\u00e0 di 85 anni poco pi\u00f9 di un anno dopo la morte del - di lui ben pi\u00f9 giovane - papa Leone XII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538367", "revid": "322321", "url": "https://it.wikipedia.org/wiki?curid=538367", "title": "Lu\u00eds de Sousa", "text": "Biografia.\nNacque a Oporto il 6 ottobre 1630.\nPapa Innocenzo XII lo elev\u00f2 al rango di cardinale nel concistoro del 22 luglio 1697.\nMor\u00ec il 3 gennaio 1702 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538368", "revid": "838137", "url": "https://it.wikipedia.org/wiki?curid=538368", "title": "Florian-Jules-F\u00e9lix Desprez", "text": "Biografia.\nNacque a Ostricourt il 14 aprile 1807.\nPapa Leone XIII lo elev\u00f2 al rango di cardinale nel concistoro del 12 maggio 1879.\nMor\u00ec il 21 gennaio 1895 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538369", "revid": "125930561", "url": "https://it.wikipedia.org/wiki?curid=538369", "title": "Antonio Despuig y Dameto", "text": "Biografia.\nNacque a Palma di Maiorca il 30 marzo 1745.\nPapa Pio VII lo elev\u00f2 al rango di cardinale nel concistoro dell'11 luglio 1803.\nMor\u00ec il 2 maggio 1813 all'et\u00e0 di 68 anni.\nIn seguito al \u201cMotu Proprio\u201d di Pio VII del 6 dicembre 1800 con il quale veniva istituito il Patriziato Sabino, il Cardinale Giovanni Andrea Archetti, Vescovo della Diocesi Sabina emetteva un \u201cdecreto esecutoriale\u201d il 20 dicembre dello stesso anno per procedere alla nomina di 12 \u201cPatrizi\u201d scelti tra le famiglie pi\u00f9 illustri della terra Sabina. Primo tra questi ed in deroga all'appartenenza per nascita a questo territorio fu un noto prelato spagnolo, Antonio Despuig, definito nel decreto \u201cvirum sabinorum amantissimum in eosque beneficentissimum \u201d.\nAntonio Despuig y Dameto dei conti di Montenegro e Montorio era Prelato Domestico, Assistente al Soglio, Cavaliere Gerosolimitano, Gran Croce dell'Ordine Spagnolo di Carlo III e Consigliere di Sua Maest\u00e0 cattolica.\nNato in una nobile famiglia a Palma di Majorca il 31 marzo 1745, ebbe una precoce vocazione al sacerdozio e frequent\u00f2 gli studi superiori con un buon successo. A lui si deve una carta geografica dell'isola di Majorca che fu pubblicata con ufficialit\u00e0. Dopo l'ordinazione si rec\u00f2 a Messina in occasione di un devastante terremoto e molto si prodig\u00f2 a favore della popolazione sopravvissuta.\nDurante il pontificato di Pio VI fu Uditore di Rota della Spagna in Roma e promotore della causa di beatificazione di Caterina Tomas majorichina della quale volle portare il \u201cBreve Apostolico\u201d in patria dove fu accolto con grande giubilo. Nel 1791, nominato vescovo di Orihuela fu amorevole pastore tanto che gli fu tributato il titolo di \u201cpadre dei poveri\u201d per la grande generosit\u00e0 con la quale soccorreva i bisognosi. Fu poi trasferito all'Arcivescovado di Valencia e quindi a quello di Siviglia nel 1795. Venne decorato di molti ordini cavallereschi illustri, tra questi il Toson d'Oro e quello della S.S. Concezione. Alla morte di Pio VI si rec\u00f2 a Venezia per il Conclave come ambasciatore del Re di Spagna e assistette alla incoronazione solenne di Pio VII. Questi, poi, nel Concistoro del giorno 11 luglio 1803 lo cre\u00f2 cardinale dell'Ordine dei Preti con il titolo di San Calisto. Fu Provicario del Papa per la citt\u00e0 di Roma, Arciprete della Basilica di S. Maria Maggiore e Protettore dell'Ordine di Malta.\nDeportato dai francesi a Parigi non fece vita di corte presso Napoleone n\u00e9 intervenne al suo matrimonio. Attraverso il Cardinal Fesch, zio dell'Imperatore, ottenne di ritirarsi a Lucca a causa della sua malferma salute. Mor\u00ec santamente da tutti rimpianto in questa citt\u00e0 il 2 maggio 1813. Il cardinale Despuig \u00e8 sepolto nella Cappella della Libert\u00e0, situata nel transetto sinistro della cattedrale di San Martino a Lucca ove si trova una lapide sormontata dal suo stemma.\nNota. Per ottenere il \u201cPatriziato Sabino\u201d era necessario avere una casa signorile nella regione, avere una rendita di almeno 500 scudi, non avere esercitato alcuna arte non liberale ed avere sempre operato per il bene comune con cariche pubbliche di primaria importanza. Furono ascritti a questo Patriziato pi\u00f9 di 100 nominativi appartenenti ad illustre famiglie. Tuttora riconosciuti dalla Consulta Araldica del Regno d'Italia sono fiorenti i Marini Clarelli, i Mariotti Solimani, i Tosi, i Sallustri Galli, i Vincenti Mareri e i Rem Picci.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538371", "revid": "339392", "url": "https://it.wikipedia.org/wiki?curid=538371", "title": "Ippolito II D'Este", "text": ""}
{"id": "538373", "revid": "986213", "url": "https://it.wikipedia.org/wiki?curid=538373", "title": "C\u00e9sar d'Estr\u00e9es", "text": "Biografia.\nDiscendente di una nobile e antichissima famiglia francese, figlio di Fran\u00e7ois Hannibal d'Estr\u00e9es e nipote di Gabrielle d'Estr\u00e9es, il cardinale d'Estr\u00e9es intraprese giovanissimo la carriera ecclesiastica, in cui rivest\u00ec spesso il ruolo di mediatore. Fu creato cardinale \"in pectore\" da papa Clemente X nel concistoro del 24 agosto 1671 e pubblicato dallo stesso pontefice nel concistoro del 16 maggio 1672. Anche in Italia, e soprattutto a Venezia, svolse importanti compiti diplomatici. Ci\u00f2 serve a spiegare la dedica a lui fatta da parte di Vincenzo Coronelli (1650-1718) del globo terrestre posseduto dal Museo Galileo di Firenze (inv. 2365).\nNei suoi 43 anni di cardinalato partecip\u00f2 a quattro conclavi: conclave del 1676 che elesse Innocenzo XI, conclave del 1689 che elesse Alessandro VIII, conclave del 1691 che elesse Innocenzo XII, conclave del 1700 che elesse Clemente XI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538374", "revid": "838137", "url": "https://it.wikipedia.org/wiki?curid=538374", "title": "Guill\u00e9n-Ram\u00f3n de Vich y de Vallterra", "text": "Biografia.\nPapa Leone X lo elev\u00f2 al rango di cardinale nel concistoro del 1\u00ba luglio 1517.\nOper\u00f2 per la maggior parte della sua vita in Spagna, in particolare a Barcellona.\nQuando mor\u00ec fu sepolto a Roma, nella basilica di Santa Croce.\nGenealogia episcopale.\nLa genealogia episcopale \u00e8:"}
{"id": "538376", "revid": "154326", "url": "https://it.wikipedia.org/wiki?curid=538376", "title": "Germano VI d'Austria", "text": ""}
{"id": "538377", "revid": "838137", "url": "https://it.wikipedia.org/wiki?curid=538377", "title": "Pedro de Deza Manuel", "text": "Biografia.\nEra figlio di Antonio de Deza e di Beatriz de Guzm\u00e1n. Tra i suoi parenti c'erano altre figure ecclesiastiche, quali l'arcivescovo Diego de Deza e il cardinale Juan Pardo de Tavera.\nStudi\u00f2 all'Universit\u00e0 di Salamanca, nella quale divenne professore di diritto.\nFu vicario generale dell'arcivescovo di Santiago di Compostela per otto anni. Fu arcidiacono di Calatrava nell'arcidiocesi di Toledo tra il 1555 ed il 1559. Partecip\u00f2 alla campagna contro la rivolta dei \"Moriscos\" (1568 - 1571) di Granada conseguente alle leggi promulgate dal re Filippo II.\nPapa Gregorio XIII lo elev\u00f2 al rango di cardinale nel concistoro del 21 febbraio 1578, con il titolo di cardinale presbitero di San Ciriaco. Nel 1584 opt\u00f2 per il titolo di cardinale presbitero di Santa Prisca che lasci\u00f2 nel 1587 per il titolo di cardinale presbitero di San Girolamo dei Croati, che tenne fino al 1597, allorch\u00e9 opt\u00f2 per il titolo di cardinale presbitero di San Lorenzo in Lucina. Divenne cardinale protopresbitero nel 1598.\nFu consacrato vescovo il 18 giugno 1600 dopo essere stato nominato cardinale vescovo di Albano il 24 aprile di quell'anno. Mor\u00ec quattro mesi dopo all'et\u00e0 di 80 anni. La sua salma fu tumulata provvisoriamente nella chiesa di San Lorenzo in Lucina a Roma e successivamente traslata in Spagna.\nVerso il 1590 aveva acquistato un palazzo romano di monsignor Tommaso del Giglio, realizzato tra il 1560 e il 1565 su progetto del Vignola, che egli fece ampliare da Martino Longhi il Vecchio e che nel febbraio 1605 egli vendette alla famiglia Borghese: il palazzo, dopo gl'interventi voluti dal cardinale Scipione Caffarelli-Borghese, prese il nome di Palazzo Borghese.\nConclavi.\nIl cardinale Deza partecip\u00f2 ai seguenti conclavi:\nGenealogia episcopale.\nLa genealogia episcopale \u00e8:"}
{"id": "538378", "revid": "287204", "url": "https://it.wikipedia.org/wiki?curid=538378", "title": "Paolo Dezza", "text": "Biografia.\nNacque a Parma il 13 dicembre 1901.\nFu ordinato sacerdote il 25 marzo 1928. Dal 1941 al 1945 fu rettore della Pontificia Universit\u00e0 Gregoriana. Fu confessore di Paolo VI dal 1969 al 1978 e di Giovanni Paolo I. A seguito della grave malattia che colp\u00ec il Generale dei Gesuiti, Pedro Arrupe, nel settembre 1981, il mese seguente Giovanni Paolo II lo nomin\u00f2 delegato pontificio per la Compagnia di Ges\u00f9 e mantenne tale incarico fino alla elezione del nuovo Generale, Peter Hans Kolvenbach, nel settembre 1983.\nPapa Giovanni Paolo II lo elev\u00f2 al rango di cardinale nel concistoro del 28 giugno 1991 con il nuovo titolo di Sant'Ignazio di Loyola a Campo Marzio.\nMor\u00ec il 17 dicembre 1999 all'et\u00e0 di 98 anni a Roma nella sede della Curia generale della Compagnia di Ges\u00f9. Il funerale fu celebrato da Giovanni Paolo II nella Basilica di San Pietro. Fu inizialmente sepolto nel mausoleo della Compagnia di Ges\u00f9 nel Cimitero del Verano. Il 17 dicembre 2006 i resti furono trasferiti nella Chiesa di Sant'Ignazio di Loyola a Campo Marzio sempre a Roma."}
{"id": "538379", "revid": "1565034", "url": "https://it.wikipedia.org/wiki?curid=538379", "title": "Teod\u00f3sio Clemente de Gouveia", "text": "Biografia.\nNacque a Santana, Madera, il 13 maggio 1889.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 6 febbraio 1962 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538380", "revid": "76963", "url": "https://it.wikipedia.org/wiki?curid=538380", "title": "Franz Seraph von Dietrichstein", "text": "Vescovo di Olomouc, fu governatore della Moravia negli anni della Guerra dei Trent'anni e nel 1624, per i servigi resi all'imperatore, venne da questi creato primo principe di Dietrichstein.\nBiografia.\nFranz Seraph von Dietrichstein nacque il 22 agosto 1570 a Madrid, in Spagna, nono dei tredici figli di Adam von Dietrichstein, ambasciatore imperiale in Spagna, e di sua moglie Margareta de Folch y de Raquensens.\nSin da giovane venne destinato alla carriera ecclesiastica, studiando a Vienna, a Praga e dal 1588 al Collegium Germanicum a Roma dove conobbe il cardinale Ippolito Aldobrandini, divenuto in seguito papa Clemente VIII. Ebbe modo di incontrare anche San Filippo Neri.\nRicevette la tonsura ecclesiastica a Vienna il 22 marzo 1582 e poco dopo divenne cappellano di Sua Santit\u00e0. Canonico della cattedrale di Olomouc dal 1591, nel 1593 venne accolto anche nei capitolo di Breslavia e Passau. Nel 1594 divenne prevosto di Leitmeritz.\nVenne ordinato sacerdote nel 1597 da papa Clemente VIII.\nIl 3 marzo 1599 venne creato cardinale presbitero ed il 17 marzo di quello stesso anno ricevette la berretta cardinalizia ed il titolo di San Silvestro in Capite.\nAnche se il capitolo della cattedrale di Olomouc si oppose alla sua promozione episcopale a quella sede, venne alla fine eletto vescovo il 26 maggio 1599. Il 29 giugno di quello stesso anno divenne legato a Milano per concordare il matrimonio tra l'arciduca Alberto d'Austria e l'infanta Isabella di Spagna. Preconizzato vescovo di Olomouc con dispensa per non aver ancora raggiunto l'et\u00e0 canonica il 1\u00ba settembre 1599, venne consacrato l'8 settembre successivo nella chiesa d Santa Maria degli Angeli a Roma per mano di papa Clemente VIII, assistito dal cardinale Camillo Borghese e dal cardinale Bonifacio Bevilacqua. Non prese parte al primo conclave del 1605 che elesse papa Leone XI, ma presenzi\u00f2 invece al secondo conclave del 1605 che elesse papa Paolo V. Presidente del Consiglio Privato dell'imperatore Rodolfo II dal 1607, segu\u00ec da vicino gli eventi della ribellione boema dal 1618, ma quando vi fu la defenestrazione di Praga che port\u00f2 allo scoppio della Guerra dei Trent'anni, si port\u00f2 a Vienna. Dopo la vittoria dell'imperatore Ferdinando II nella battaglia della Montagna Bianca l'8 novembre 1620, divenne commissario generale e governatore della Moravia dal marzo 1621 al 1628. Implement\u00f2 grandemente le misure della controriforma e fu mediatore nelle dispute interne alla famiglia degli Asburgo. Non prese parte al conclave del 1621 che elesse papa Gregorio XV, n\u00e9 a quello del 1623 che elesse papa Urbano VIII, ma il 27 settembre 1623 opt\u00f2 per il titolo di Santa Maria in Trastevere.\nNel 1624, per ricompensarlo degli alti servigi prestati alla corona imperiale, l'imperatore lo cre\u00f2 principe del Sacro Romano Impero. Nel 1635. Sospettato di complottare coi francesi, venne per un brevissimo tempo bandito dalla corte ed i suoi beni confiscati, ma entro breve si vede restituire ogni cosa, essendo stato dimostrato che le accuse che lo avevano colpito erano false. Nel 1635 venne nominato protettore di Germania. Nel 1636 divenne governatore imperiale della Moravia, della Boemia e della Bassa Austria.\nMor\u00ec a Brno, in Boemia, il 19 settembre 1636, nel corso di un incontro del parlamento di stato. Venne sepolto, secondo le sue ultime volont\u00e0, senza sfarzi, nella cripta della cattedrale di Olomouc. La sua grande biblioteca con testi preziosi che aveva raccolto a Nikolsburg venne completamente saccheggiata dagli svedesi nel 1645. La sua prima biografia venne pubblicata a cura di Carlo Conti Romano nel 1652. Il titolo di principe di Dietrichstein pass\u00f2 a suo nipote, Massimiliano e rimase poi ai discendenti di questo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538381", "revid": "1565034", "url": "https://it.wikipedia.org/wiki?curid=538381", "title": "Alberto di Jorio", "text": "Biografia.\nNacque a Roma il 18 luglio 1884.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958 anche se, fatto che non succedeva dall'elezione di Pio IX, subito dopo l'elezione e l'accettazione il nuovo papa, appena il prelato si inginocchi\u00f2 in segno di omaggio davanti a lui, ancora seduto sul suo scranno da porporato, vestito degli abiti cardinalizi, si tolse dal capo lo zucchetto rosso e lo pos\u00f2 in testa a Di Jorio, fra la sorpresa generale dei cardinali confratelli che lo attorniavano.\nMor\u00ec il 5 settembre 1979 all'et\u00e0 di 95 anni.\nGenealogia episcopale.\nLa genealogia episcopale \u00e8:"}
{"id": "538382", "revid": "838137", "url": "https://it.wikipedia.org/wiki?curid=538382", "title": "Camillo Di Pietro", "text": "Biografia.\nNacque a Roma il 10 gennaio 1806 da Domenico e da Faustina Caetani. Il padre era nipote di Michele Di Pietro, un cardinale fra i consiglieri pi\u00f9 ascoltati di Pio VI e figlio di Panfilo, un mercante di campagna originario di Introdacqua vicino a Sulmona nell'Abruzzo aquilano.\nFormazione e ministero sacerdotale.\nStudi\u00f2 nel Collegio Romano e vi consegu\u00ec la laurea in filosofia; passato poi nel Seminario romano, il 30 agosto 1827 ebbe l'onore di sostenere una pubblica disputa \"de historia ecclesiastica\" davanti a Leone XII e nel 1830 fu prescelto come oratore per i funerali di Pio VIII. A quell'epoca il Di Pietro, laureato anche in diritto canonico e civile, aveva gi\u00e0 intrapreso quella carriera prelatizia che si sarebbe sviluppata per un decennio portandolo, attraverso una lunga serie di incarichi, al sacerdozio ed alla porpora: prelato domestico nel 1829, ponente di S. Consulta (1829-32), delegato apostolico prima ad Orvieto (1833) e quindi a Spoleto (1834-35), uditore di S. Rota dal 1835 al 1839.\nMinistero episcopale e cardinalato.\nFu promosso all'Ordine dei suddiaconi, poi dei diaconi, infine dei preti; nel 1839 fu nominato arcivescovo di Berito \"inpartibus\".\nGiuseppe Gioachino Belli in un sonetto gli indirizza una invettiva (\"ch'hai de pietra er cognome com'er grugno, / botte de furberia scerta in ner mazzo...\") per come il giovane prelato aveva affrontato in una questione d'affari il commediografo G. Giraud.\nFu Nunzio apostolico presso la corte borbonica di Napoli e la corte portoghese a Lisbona.\nNunzio apostolico per tanti anni, fu elevato al rango di cardinale da papa Pio IX nel concistoro del 19 dicembre 1853 e nominato in pectore; la nomina fu resa pubblica nel concistoro del 16 giugno 1856. Il 17 febbraio 1857 ricevette la berretta cardinalizia con il titolo di San Giovanni a Porta Latina.\nFu trasferito alla diocesi di Porto e S. Rufina (12 marzo 1877) e poi a quella di Ostia e Velletri (15 luglio 1878).\nAlla morte di Pio IX presenzi\u00f2 come sottodecano alla Congregazione preparatoria dell'elezione del nuovo papa. Leone XIII lo nomin\u00f2 camerlengo il 28 marzo 1878.\nMor\u00ec il 6 marzo 1884 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538383", "revid": "92723", "url": "https://it.wikipedia.org/wiki?curid=538383", "title": "Angelo Di Pietro", "text": "Biografia.\nNacque a Vivaro Romano il 22 maggio 1828.\nIl 25 giugno 1866 fu nominato vescovo titolare di Nissa di Licia ed anche vescovo ausiliario di Velletri; venne consacrato vescovo dal cardinale Gustav Adolf von Hohenlohe-Schillingsf\u00fcrst. Il 28 dicembre 1877 fu promosso alla sede di Nazianzo con il titolo di arcivescovo. Il 18 gennaio 1878 divenne delegato apostolico e legato straordinario in Uruguay, in Paraguay ed in Argentina. Successivamente fu nunzio apostolico nell'Impero brasiliano dal 30 settembre 1879, in Baviera dal 21 marzo 1882 e in Spagna dal 23 maggio 1887.\nPapa Leone XIII lo elev\u00f2 al rango di cardinale nel concistoro del 16 gennaio 1893; il 15 giugno seguente ricevette la berretta cardinalizia con il titolo dei Santi Bonifacio e Alessio.\nIl 22 giugno 1903 opt\u00f2 per il titolo di san Lorenzo in Lucina.\nPartecip\u00f2 al conclave del 1903, che elesse papa Pio X e a quello del 1914 che elesse papa Benedetto XV.\nMor\u00ec il 5 dicembre 1914 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538384", "revid": "2091899", "url": "https://it.wikipedia.org/wiki?curid=538384", "title": "Michele Di Pietro", "text": "Biografia.\nNacque ad Albano (Roma) da agiata famiglia di mercanti, originaria di Introdacqua, vicino a Sulmona, nell'Abruzzo aquilano. Suo fratello Panfilo fu noto e attivo mercante. Un altro fratello, Pasquale, fu avvocato concistoriale e successivamente rettore dell'Universit\u00e0 di Roma La Sapienza: nel 1784 fond\u00f2 una scuola per sordomuti. Domenico Di Pietro - figlio di Panfilo, che era uomo di fiducia dei Caetani - spos\u00f2 Faustina Caetani e ebbe un figlio, Camillo che divenne cardinale.\nMichele Di Pietro studi\u00f2 nel seminario della cittadina natale, completandoli poi a Roma e segu\u00ec i corsi di giurisprudenza presso l'universit\u00e0 della Sapienza, si addottor\u00f2 \"in utroque iure \"il 4 giugno 1768; nello stesso anno inizi\u00f2 la carriera di professore all'universit\u00e0 nella qualit\u00e0 di lettore soprannumerario di diritto; nel 1782 nella cattedra del Decreto di Graziano. Il 28 ottobre 1771 ricevette l'ordinazione sacerdotale, gli vennero pure affidate le cattedre di teologia e poi di storia ecclesiastica nel Collegio Romano: incarichi cui rinunci\u00f2 nel 1788, quando venne nominato prefetto degli studi nel collegio di Propaganda Fide.\nAvanz\u00f2 intanto nella carriera ecclesiastica e, dopo aver ricoperto vari incarichi, il 21 febbraio 1794 fu nominato vescovo di Isaura nella Licaonia, \"in partibus infidelium\". Esperto canonista, collabor\u00f2 alla stesura della bolla \"Auctorem fidei\" di condanna del Sinodo di Pistoia e della scomunica a Napoleone.\nCon l'instaurazione della Repubblica romana (1798-1799), l'esilio del papa e la dispersione dei cardinali, il Pontefice deleg\u00f2 le facolt\u00e0 apostoliche per il governo della Chiesa e degli affari spirituali, con il titolo di delegato apostolico: esercit\u00f2 il suo ufficio con rigida intransigenza nei confronti della nuova realt\u00e0 repubblicana, soprattutto in materia di dispense matrimoniali e di secolarizzazioni. Ristabilito il governo pontificio, Pio VII lo ricompens\u00f2 nominandolo il 22 dic. 1800 Patriarca di Gerusalemme e assistente al soglio pontificio; soprattutto importante fu la nomina a segretario della congregazione sopra gli Affari ecclesiastici e di tutte le congregazioni cardinalizie particolari che si andarono costituendo per l'esame dei vari progetti di concordato con la Francia.\nPapa Pio VII lo elev\u00f2 al rango di cardinale dapprima \"in pectore\" il 23 febbraio 1801 e poi pubblicamente nel concistoro del 9 agosto 1802. Il pontefice lo nomin\u00f2 Prefetto della congregazione di Propaganda Fide (1806), poi prosegretario dei memoriali (1809). Condivise per la seconda volta la prigionia di un papa dovuta a Napoleone. Dapprima fu condotto nelle carceri di Parigi; successivamente, nel 1811, fu rinchiuso nella fortezza di Vincennes. Liberato con gli altri in seguito alla firma del cosiddetto concordato di Fontainebleau (25 gennaio 1813) si adoper\u00f2 per l'annullamento dell'accordo, convincendo il pontefice a scrivere a Napoleone la lettera di ritrattazione (24 marzo 1813). La reazione dell'imperatore colp\u00ec solo Di Pietro, ritenuto \"una delle principali cause del non riuscito accomodamento col papa\": il 5 aprile il cardinale venne allontanato e mandato in esilio ad Auxonne.\nDetronizzato Napoleone e tornato Pio VII a Roma, il cardinale Di Pietro venne nuovamente nominato delegato apostolico.\nL'8 marzo 1816 fu nominato Vescovo suburbicario di Albano, da cui, il 29 maggio 1820, come sottodecano del Sacro Collegio, venne trasferito al vescovato di Porto e Santa Rufina. Prefetto della congregazione dell'Indice e degli Studi nel Collegio Romano, fu membro di tutte le principali congregazioni, nonch\u00e9 protettore dei collegi maronita e greco e dell'Accademia teologica della Sapienza.\nMor\u00ec a Roma il 2 luglio 1821 e il corpo, per sua volont\u00e0, venne inumato nella cattedrale della cittadina natale di Albano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538385", "revid": "767487", "url": "https://it.wikipedia.org/wiki?curid=538385", "title": "Joachim-Jean-Xavier d'Isoard", "text": "Fu nominato cardinale della Chiesa cattolica da papa Leone XII.\nBiografia.\nNacque a Aix-en-Provence il 23 ottobre 1766.\nPapa Leone XII lo elev\u00f2 al rango di cardinale nel concistoro del 25 giugno 1827.\nPartecip\u00f2 a due conclavi:\nMor\u00ec il 7 ottobre 1839 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538386", "revid": "838137", "url": "https://it.wikipedia.org/wiki?curid=538386", "title": "Eberhard von der Mark", "text": "Biografia.\nFiglio terzogenito di Robert von der Mark, signore di Arenberg e Sedan e duca di Bouillon e di Jeanne de Marley, signora di Saulcy.\nStudi\u00f2 all'universit\u00e0 di Colonia a partire dal settembre 1485 e ottenne una licenza.\nNel 1483 fu nominato canonico del capitolo della cattedrale di Liegi; nel 1484 canonico della cattedrale di Treviri.\nNel 1497 si rec\u00f2 a Roma, dove fu nominato protonotario apostolico. In seguito accumul\u00f2 diversi benefici: canonico della cattedrale di Tours, priore commendatario del monastero benedettino di san Marcello a Chalon-sur-Sa\u00f4ne, rettore della parrocchiale di Lenduyc nell'arcidiocesi di Reims, priore di Notre-Dame di Cunault nella diocesi di Angers.\nNel 1505 fu inviato da Luigi XII presso l'imperatore Massimiliano I come ambasciatore; in seguito accompagn\u00f2 lo stesso re nelle spedizioni contro Genova.\nIl 25 febbraio 1506 fu eletto vescovo di Liegi ed occup\u00f2 la sede fino alla morte. Nonostante tutti i benefici accumulati non era ancora stato ordinato. Il 13 maggio 1506 fu ordinato diacono e presbitero. Il 17 dello stesso mese fu consacrato vescovo da Libert von Broechem, vescovo titolare di Beirut.\nIl 5 novembre 1507 il capitolo di Chartres lo elesse vescovo all'unanimit\u00e0; rassegner\u00e0 le dimissioni il 29 marzo 1525.\nNel 1509 cambi\u00f2 alleanze passando dalla Francia all'Impero e il 22 aprile ottenne l'investitura come principe. Nel 1518 con un contratto rese Liegi un protettorato degli Asburgo, scontrandosi con le proteste olandesi. Quando l'imperatore concesse alla citt\u00e0 ampi privilegi, come il trasferimento della corte d'appello da Spira, la protesta cess\u00f2.\nNel 1519 fu nominato amministratore apostolico della diocesi di Valencia; tuttavia, non fece mai visita alla diocesi, che governava per mezzo di vescovi ausiliari.\nPapa Leone X lo elev\u00f2 al rango di cardinale su richiesta di Carlo V nel concistoro del 9 agosto 1520. Il 5 gennaio 1521 ricevette il titolo di San Crisogono.\nImpose all'universit\u00e0 di Lione di condannare le tesi di Lutero e fu il primo vescovo dell'Impero a dare seguito alla bolla \"Exsurge Domine\" che lo scomunicava.\nDopo la sua creazione a cardinale, il fratello Robert si schier\u00f2 sotto la protezione del re di Francia e mosse guerra all'Impero, cui Eberhard rimase fedele.\nNon prese parte a nessun conclave.\nNel 1537 ospit\u00f2 con grande sfarzo il cardinale Reginald Pole, che era braccato dai sicari di Enrico VIII.\nCostru\u00ec a Liegi uno splendido palazzo episcopale e restaur\u00f2 la cattedrale. Eman\u00f2 leggi severe contro i criminali e i vagabondi del Principato.\nMor\u00ec il 27 febbraio 1538 e fu sepolto in una magnifica tomba che si era fatto costruire al centro del coro della cattedrale di Liegi. Questa tomba fu distrutta dalla Rivoluzione francese e dal 1811 i suoi resti riposano nella chiesa di san Paolo a Liegi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538387", "revid": "110157", "url": "https://it.wikipedia.org/wiki?curid=538387", "title": "Monastero di Santa Chiara (Genova)", "text": "Il complesso monastico e la chiesa di Santa Chiara sono luoghi di culto cattolici situati nel quartiere di San Martino, in salita Superiore della Noce, nel comune di Genova nella citt\u00e0 metropolitana di Genova. L'edificio \u00e8 ubicato nei pressi della chiesa parrocchiale di San Martino d'Albaro.\nStoria.\nIl monastero fu fondato nel 1299, con la denominazione di \"San Nicol\u00f2 de Hirchis\", a seguito di una disposizione testamentaria, datata 24 giugno 1295, con la quale Tedisio Camilla, alto prelato della Curia romana e cappellano di papa Innocenzo IV, dispose la costruzione di un monastero in una sua propriet\u00e0 che si trovava nei pressi della chiesa di San Martino.\nFino alla fine del XV secolo nel monastero risedettero le monache cistercensi, alle quali seguirono le clarisse, che vi rimasero quasi ininterrottamente fino al 1999, salvo alcuni periodi di assenza per vicende belliche o per i decreti di soppressione degli ordini religiosi emanati nell'Ottocento.\nIl monastero fu ampliato nel 1525, arrivando ad ospitare fino a cento religiose, ridotte a quaranta alla met\u00e0 dell'Ottocento e solo cinque al momento della chiusura nel 1999. L'attigua chiesa conserva affreschi Domenico Fiasella, nonch\u00e9 dipinti cinquecenteschi di Luca Cambiaso (\"Battesimo di Ges\u00f9\", \"Deposizione di Cristo\" e \"Dio Padre Benedicente\"), Giovanni Battista Carlone (\"Transito di santa Chiara\"), Giovanni Agostino Ratti (\"Madonna del Rosario\") e seicenteschi di Giuseppe Palmieri e Francesco Costa.\nOggi, ristrutturato, il complesso \u00e8 utilizzato come spazio pubblico per conferenze e concerti (la chiesa dispone infatti di un'acustica eccezionale, che la rende particolarmente adatta a questo scopo).\nPresenza religiosa.\nVi risiederono all'inizio le monache cistercensi. Furono allontanate per aver eletto una badessa che non fu accettata dalla famiglia Camilla.\nVi fece seguito la presenza delle clarisse. Anche queste, per\u00f2, furono pi\u00f9 volte costrette ad abbandonare il monastero in seguito a vicende belliche o per effetto di decreti di soppressione dell'ordine.\nIl 21 novembre 1999, esattamente settecento anni dopo la fondazione, le ultime cinque clarisse hanno lasciato il monastero."}
{"id": "538388", "revid": "2043251", "url": "https://it.wikipedia.org/wiki?curid=538388", "title": "Carlos Mar\u00eda Javier de la Torre", "text": "Biografia.\nNacque a Quito il 15 novembre 1873.\nPapa Pio XII lo elev\u00f2 al rango di cardinale nel concistoro del 12 gennaio 1953, facendo di lui il primo porporato nativo dell'Ecuador.\nPartecip\u00f2 al conclave del 1958, che elesse papa Giovanni XXIII, ma non a quello del 1963, che elesse papa Paolo VI, per motivi di salute.\nMor\u00ec il 31 luglio 1968 all'et\u00e0 di 94 anni e venne sepolto all\u2019interno della cattedrale di Quito.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538389", "revid": "838137", "url": "https://it.wikipedia.org/wiki?curid=538389", "title": "Peter Tatsuo Doi", "text": "Biografia.\nNacque a Sendai il 22 dicembre 1892.\nPapa Giovanni XXIII lo elev\u00f2 al rango di cardinale nel concistoro del 28 marzo 1960. Fu il primo giapponese a vestire la porpora cardinalizia.\nMor\u00ec a Tokyo il 21 febbraio 1970 all'et\u00e0 di 77 anni.\nGenealogia episcopale.\nLa genealogia episcopale \u00e8:"}
{"id": "538392", "revid": "986213", "url": "https://it.wikipedia.org/wiki?curid=538392", "title": "Angelo Maria Dolci", "text": "Biografia.\nNato a Civitella d'Agliano da una famiglia di origini orvietane, fu ammesso al seminario di Bagnoregio nel 1879 all'et\u00e0 di 12 anni. In seguito entr\u00f2 a far parte dell'Accademia dei Nobili Ecclesiastici.\nOrdinato sacerdote a 22 anni il 5 giugno 1890, si fece apprezzare dai superiori per la sua spiccata intelligenza e le sue qualit\u00e0 umane, al punto che a soli 32 anni (il 19 aprile 1900) fu nominato vescovo di Gubbio da papa Leone XIII.\nLa carriera ecclesiastica e diplomatica.\nIl 7 dicembre 1906 papa Pio X lo nomin\u00f2 delegato apostolico per l'America Latina, il cui ambito comprendeva il Per\u00f9, l'Ecuador e la Bolivia. Fu promosso arcivescovo titolare di Nazianzo.\nNel 1911 torn\u00f2 in Italia per assumere il titolo di arcivescovo di Amalfi, dove rimase fino al giugno del 1914 quando fu nuovamente inviato come delegato apostolico a Costantinopoli. Il 13 novembre dello stesso anno fu nominato arcivescovo titolare di Gerapoli. Durante la sua permanenza in Turchia nei tumultuosi mesi della prima guerra mondiale si adoper\u00f2 per assicurare rifugio e asilo ai membri delle comunit\u00e0 cristiane dei greci e degli armeni perseguitate dal governo ottomano ed accusate di connivenza rispettivamente con la Grecia e la Russia. Grazie alla sua mediazione tra il governo francese e quello ottomano fu evitata la distruzione di scuole, conventi, chiese ed altri luoghi di culto cristiani in Turchia.\nIl 14 dicembre 1922 fu nominato nunzio apostolico in Belgio, ma in seguito a sopraggiunte difficolt\u00e0 non gli fu possibile raggiungere la nuova sede. Il 30 maggio 1923 fu pertanto nominato nunzio apostolico in Romania.\nLa nomina cardinalizia.\nIl 13 marzo del 1933 papa Pio XI lo elev\u00f2 al rango di cardinale, nominandolo arciprete della basilica di Santa Maria Maggiore. Partecip\u00f2 al conclave del 1939 che elesse papa Eugenio Pacelli.\nMor\u00ec il 13 settembre 1939 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538393", "revid": "838137", "url": "https://it.wikipedia.org/wiki?curid=538393", "title": "Fran\u00e7ois-Auguste-Ferdinand Donnet", "text": "Biografia.\nNato a Bourg-Argental il 16 novembre 1795, Fran\u00e7ois-Auguste-Ferdinand Donnet studi\u00f2 al Collegio di Annonay (1806-1813), passando poi al Seminario di Sant'Iren\u00e9e di Lione ed infine alla Maison des Hautes \u00c9tudes nella medesima citt\u00e0.\nOrdinato sacerdote il 7 marzo 1819 nella cattedrale di Lione, divenne professore di belle arti al Collegio di Belley nel 1813. Vicario nella Guilloti\u00e8re (1819), divenne pastore a Irigny, nella diocesi di Lione. Lavor\u00f2 quindi come missionario a Saint-Etienne, Annonay, Bourg, Villefranche, Pont-de-Vaux, Chrlien, Tournon, Saint-Chamond ed in altri villaggi dal 1821 al 1827. Canonico onorario del capitolo della cattedrale di Blois, divenne pastore nella citt\u00e0 di Villefranche-sur-Sa\u00f4ne nell'ottobre del 1827 e successivamente venne promosso al rango di vicario generale della diocesi di Tours. Dal maggio al luglio del 1829 fu a Roma ad accompagnare l'arcivescovo di Tours e successivamente divenne vicario generale dell'arcidiocesi di Lione.\nNominato vescovo titolare di Roso e coadiutore del vescovo di Lione, ottenne i diritti di successione a Nancy dal 6 aprile 1835. Venne consacrato vescovo il 31 maggio 1835 nella chiesa delle Dames du Sacr\u00e9-Coeur di Parigi da Charles-Joseph-Marie-Auguste de Forbin-Janson, vescovo di Nancy, assistito da Romain Gallard, vescovo di Meaux, e da Louis Blanquart de Bailleul, vescovo di Versailles. Malgrado le speranze, il suo sogno di succedere all'episcopato di Nancy venne vanificato dalla sua promozione, il 19 maggio 1837, alla sede metropolitana di Bordeaux, che gli port\u00f2 il titolo di arcivescovo. Il 2 febbraio 1840 venne nominato commendatore dell'Ordine di San Gregorio Magno, ottenendo anche il titolo di conte da papa Gregorio XVI, il quale il 21 febbraio di quello stesso anno lo nomin\u00f2 tra i suoi assistenti al soglio pontificio.\nPapa Pio IX lo elev\u00f2 al rango di cardinale nel concistoro del 15 marzo 1852; ricevette la berretta cardinalizia ed il titolo di Santa Maria in Via il 27 giugno dell'anno successivo. In patria venne nominato senatore dell'Impero e pot\u00e9 partecipare al Concilio Vaticano I dal 1869-1870. Prese parte al conclave del 1878 che elesse papa Leone XIII.\nMor\u00ec il 23 dicembre 1882 all'et\u00e0 di 87 anni. La sua salma venne esposta alla pubblica venerazione e poi sepolta nella cattedrale metropolitana di Bordeaux.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538394", "revid": "1565034", "url": "https://it.wikipedia.org/wiki?curid=538394", "title": "Julius August D\u00f6pfner", "text": "Biografia.\nNacque a Hausen, presso Bad Kissingen, il 26 agosto 1913.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nMor\u00ec il 24 luglio 1976 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538395", "revid": "986213", "url": "https://it.wikipedia.org/wiki?curid=538395", "title": "Giovanni Doria", "text": "Biografia.\nNacque a Genova il 24 marzo 1573 dal principe di Melfi Giovanni Andrea Doria e della principessa Zanobia Del Carretto Doria.\nPapa Clemente VIII lo elev\u00f2 al rango di cardinale nel concistoro del 9 giugno 1604.\nPartecip\u00f2 a tre conclavi:\nMor\u00ec a Palermo, di cui fu arcivescovo, il 19 novembre 1642 all'et\u00e0 di 69 anni. Sotto il suo governo sorsero le grandiosi chiese dei principali ordini religiosi della citt\u00e0.\nA lui si deve il riconoscimento delle ossa di Santa Rosalia nel 1624, come anche l'inserimento del nome della Santa nel Martirologio romano nel 1631.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538396", "revid": "986213", "url": "https://it.wikipedia.org/wiki?curid=538396", "title": "Giuseppe Maria Doria Pamphilj", "text": "Biografia.\nGiuseppe Maria Doria Pamphilj nacque a Genova l'11 novembre 1751, rampollo della famiglia dei duchi di Melfi, figlio terzogenito del principe Giovanni Andrea IV Doria Pamphilj e di sua moglie, Eleonora Carafa della Stadera. Suo fratello era il cardinale Antonio Maria Doria Pamphilj che verr\u00e0 proclamato con lui nel 1785, ed egli sar\u00e0 zio inoltre del cardinale Giorgio Doria Pamphilj Landi.\nPrimi anni.\nDopo aver frequentato il collegio dei Nobili dei Gesuiti a Roma e poi il Collegio Clementino dei somaschi, nel maggio del 1767 entr\u00f2 all'Universit\u00e0 La Sapienza di Roma ove ottenne il dottorato \"in utroque iure\" nel maggio del 1771.\nIl 21 aprile 1768, inoltre, ottenne la tonsura ecclesiastica ed il beneficio dell'abbazia di San Fruttuoso da suo fratello. Divenuto cappellano onorario di papa Clemente XIV nel 1771, entr\u00f2 nella prelatura romana venendo nominato protonotario apostolico partecipante e successivamente divenne referendario del Tribunale della Segnatura Apostolica dal 27 giugno 1771. Ricevute le insegne di chierico il 21 aprile 1773 e gli ordini minori il 2 luglio, in quello stesso anno, il 4 luglio, ottenne il suddiaconato e l'11 luglio il diaconato. Il 18 luglio 1773 ottenne finalmente gli ordini sacri e venne nominato sacerdote. Ablegato a Madrid per portare le fasce sacre al principe delle Asturie, figlio di Carlo III di Spagna, rimase alla corte spagnola dal dicembre 1772 all'ottobre 1773.\nEpiscopato.\nEletto arcivescovo titolare di Seleucia di Isauria il 27 febbraio 1773, pot\u00e9 essere consacrato solo il 22 agosto di quello stesso anno, dopo aver ricevuto gli ordini sacri. La consacrazione avvenne nella chiesa collegiata di Sant'Ildefonso presso la residenza reale di La Granja, a Segovia, in Spagna, per mano del cardinale Buenaventura C\u00f3rdoba Espinosa de la Cerda, arcivescovo titolare di Neocesarea e patriarca delle Indie Occidentali, assistito da Manuel Ferrer y Figueredo, arcivescovo titolare di Edessa in Osrho\u00ebne, e da Joaqu\u00edn Eleta, arcivescovo titolare di Tebe. Il 6 settembre 1773, Giuseppe Maria Doria Pamphilj venne nominato nunzio apostolico in Francia e rimase in tale carica sino alla sua promozione a cardinale. L'8 settembre 1773, inoltre, divenne assistente al Soglio Pontificio.\nCardinalato.\nCreato cardinale presbitero nel concistoro del 14 febbraio 1785, il 7 aprile di quell'anno ricevette la berretta cardinalizia con il titolo di cardinale presbitero di San Pietro in Vincolie fino alla nomina del cardinale Romoaldo Braschi-Onesti \u00e8 stato il porporato italiano pi\u00f9 giovane. Legato ad Urbino per un triennio, dal 19 dicembre 1785, la sua legazione vene estesa fino al marzo del 1794. Il 16 marzo 1797 venne nominato cardinale segretario di Stato e si trov\u00f2 a gestire la non facile occupazione francese di Roma per mano delle truppe napoleoniche. Dal 1\u00ba aprile 1797 fu inoltre prefetto della Sacra Consulta, della Sacra Congregazione di Loreto e membro della Sacra Consulta del Sant'Uffizio. Arrestato dalle autorit\u00e0 francesi l'8 marzo 1798, venne imprigionato nel convento romano dei Convertiti, venendo in seguito trasferito a Civitavecchia per poi essere definitivamente espulso dal territorio della Repubblica Romana. Dal 13 aprile 1798 accompagn\u00f2 papa Pio VI nel suo esilio forzato, recandosi dapprima a Siena e poi a Genova. Prese parte al conclave del 1799-1800 che elesse papa Pio VII con il quale pot\u00e9 fare rientro nella citt\u00e0 eterna il 3 luglio 1800. Segretario del Memorandum dall'11 agosto 1800, venne quindi nominato pro-segretario di Stato durante la breve assenza del cardinale Ercole Consalvi, incaricato a Parigi di negoziare il concordato con la Francia, dal 6 giugno a 31 luglio 1801. Pro-camerlengo di Santa Romana Chiesa dal 13 novembre 1801, mantenne tale incarico sino alla sua espulsione da Roma ad opera dei francesi napoleonici nella primavera del 1808. Nominato protettore dell'Ordine dei Serviti dal 3 aprile 1802 e dei Francescani dal 4 maggio di quell'anno, opt\u00f2 il 20 settembre per il titolo cardinalizio di Santa Cecilia. Passato all'ordine dei cardinali-vescovi, ottenne il titolo della cardinale vescovo di Frascati dal 26 settembre 1803, mantenendo \"in commendam\" il titolo di santa Cecilia. Nominato pro-camerlengo di Santa Romana Chiesa dal 10 novembre 1801 al 19 maggio 1814, dopo l'occupazione di Roma ad opera delle truppe napoleoniche del generale Miollis il 2 febbraio 1808 diede anche le proprie dimissioni dal ruolo di cardinale segretario di Stato cedendo l'incombenza a Filippo Casoni, per poi venire nuovamente nominato pro-segretario di stato nei primi mesi del febbraio 1808; poco tempo dopo, il 23 marzo 1808, fu uno dei quattordici cardinali espulsi da Roma ad opera dei francesi e si rec\u00f2 dunque a Parma, poi a Genova ed infine a Pegli; nel settembre del 1809, per ordine di Napoleone I, venne trasferito a Parigi e poco dopo partecip\u00f2 al matrimonio dell'imperatore francese con Maria Luisa d'Asburgo-Lorena, il 2 aprile 1810, divenendo quindi membro dei cosiddetti \"cardinali rossi\", termine con cui si era soliti indicare gli undici cardinali partecipanti al rito col pontefice. Nel 1811 venne designato da Napoleone stesso quale sub-decano del Sacro Collegio dei Cardinali e venne inviato a Savona ove Pio VII era tenuto in prigion\u00eca, per richiedere a lui l'approvazione delle decisioni prese dal consiglio nazionale a Parigi. Nel 1813 venne incaricato, sempre da Napoleone, di negoziare il Concordato di Fontainbleau. A questo punto Giuseppe Maria Doria Pamphilj opt\u00f2 per la sede suburbicaria di Porto-Santa Rufina dal 26 settembre 1814, mantenendo sempre il titolo di Santa Cecila \"in commendam\". Venne contestualmente riconosciuto ufficialmente quale sub-decano del Sacro Collegio dei Cardinali.\nFu l'ultimo abate commendatario dell'abbazia di Gorze, titolo che tenne dal 1783 fino al 1800.\nMor\u00ec il 10 febbraio 1816 all'et\u00e0 di 64 anni. La sua salma venne esposta nella chiesa di Santa Maria in Vallicella a Roma, dove ebbero luogo anche i funerali. Venne sepolto quindi nella chiesa di Santa Cecilia a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538397", "revid": "986213", "url": "https://it.wikipedia.org/wiki?curid=538397", "title": "Giorgio Doria Pamphilj Landi", "text": "Biografia.\nNacque da Andrea Doria Landi Pamphili, IX principe di Melfi, e dalla moglie la principessa piemontese Leopolda di Savoia-Carignano. Ebbe due zii a loro volta cardinali, Giuseppe Doria Pamphilj Landi e Antonio Maria Doria Pamphilj. Papa Pio VII lo elev\u00f2 al rango di cardinale nel concistoro del 22 luglio 1816 e fino alla nomina del cardinale Rodolfo Giovanni d'Asburgo-Lorena \u00e8 stato il porporato italiano pi\u00f9 giovane. Nel 1828 divenne Gran Priore di Roma dell'Ordine di Malta.\nMor\u00ec il 16 novembre 1837 all'et\u00e0 di 65 anni. \u00c8 sepolto nella chiesa di Sant'Agnese in Agone in Piazza Navona a Roma."}
{"id": "538398", "revid": "1123126", "url": "https://it.wikipedia.org/wiki?curid=538398", "title": "Dennis Dougherty", "text": "Biografia.\nNacque a Ashland il 16 agosto 1865.\nPapa Benedetto XV lo elev\u00f2 al rango di cardinale nel concistoro del 7 marzo 1921.\nIl 13 di gennaio 1937, quando andava al Congresso Eucaristico di Manila, Dougherty benedisse la Cattedrale di Maria Regina del Mondo di Porto Said.\nMor\u00ec il 31 maggio 1951 all'et\u00e0 di 85 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538399", "revid": "1305772", "url": "https://it.wikipedia.org/wiki?curid=538399", "title": "Alphonse-Louis du Plessis de Richelieu", "text": "Era il terzo figlio di Fran\u00e7ois du Plessis, signore di Richelieu, militare e cortigiano che prest\u00f2 servizio come \"Grand pr\u00e9v\u00f4t de France\", e di Susanna de La Porte, figlia di un noto giurista.\nBiografia.\nNacque a Parigi nel 1582. Si laure\u00f2 in teologia a Parigi e fu eletto arcivescovo di Aix il 27 aprile 1626 ed ordinato vescovo il 21 giugno dello stesso anno.\nFu trasferito alla sede metropolitana di Lione il 27 novembre 1628.\nPapa Urbano VIII lo cre\u00f2 cardinale nel concistoro del 19 novembre 1629 e il 4 giugno 1635 ricevette il titolo della Santissima Trinit\u00e0 al Monte Pincio.\nNel 1632 divenne abate commendatario dell'Abbazia di Sanit-\u00c9tienne de Caen, carica che mantenne fino al 1653 e nel 1635 divenne anche abate commendatario dell'Abbazia di Chaise-Dieu, carica che tenne fino al 1642.\nNel 1644 partecip\u00f2 al conclave che elesse Papa Innocenzo X.\nMor\u00ec di idropisia e fu sepolto nella Chiesa de \"La Charit\u00e9\" annessa all'ospizio dei poveri di Lione.\nSecondo alcuni fu lui ad introdurre il cioccolato, di cui era ghiottissimo, in Francia (ma altri sostengono che fu Anna d'Austria, sposa di Luigi XIII).\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "538400", "revid": "986213", "url": "https://it.wikipedia.org/wiki?curid=538400", "title": "Fran\u00e7ois-Virgile Dubillard", "text": "Biografia.\nFran\u00e7ois-Virgile Dubillard nacque il 16 febbraio 1845 a Soye, regione della Franca Contea (oggi Borgogna-Franca Contea) ed arcidiocesi di Besan\u00e7on, all'epoca della Monarchia di luglio (oggi nella parte centro-orientale della Repubblica francese). Ricevette il sacramente della confermazione il 4 luglio 1857.\nFormazione e ministero sacerdotale.\nDopo aver terminato gli studi primari, decise di seguire la vocazione al sacerdozio compiendo gli studi in filosofia e teologia prima al Seminario di Vesoul, poi presso quello di Besan\u00e7on. In seguito si trasfer\u00ec a Roma, dove ottenne il dottorato in teologia. Tornato in Patria, ricevette l'ordinazione sacerdotale il 5 settembre 1869 a Besan\u00e7on incardinandosi, ventiquattrenne, come presbitero della medesima arcidiocesi.\nPoco dopo l'ordinazione, svolse per tre anni il ministero pastorale nelle parrocchie dell'arcidiocesi. Dal 1872 al 1887 fu professore di teologia dogmatica e storia della dogmatica presso il Seminario maggiore di Besan\u00e7on, dove egli stesso era stato studente, divenendo poi rettore del medesimo seminario dal 1881 al 1890. Nel 1890 divenne infine vicario generale dell'arcidiocesi di Besan\u00e7on, ruolo svolto fino alla promozione all'episcopato.\nMinistero episcopale.\nEletto vescovo di Quimper il 7 dicembre 1899, cinquantaquattrenne, ricevette l'approvazione da parte di papa Leone XIII il 14 dicembre seguente; succedette a Henri-Victor Valleau, deceduto il 24 dicembre 1898 all'et\u00e0 di sessantatr\u00e9 anni. Ricevette la consacrazione episcopale il 24 febbraio 1900, presso la cattedrale metropolitana di San Giovanni a Besan\u00e7on, per imposizione delle mani di Marie-Joseph-Jean-Baptiste-Andr\u00e9-Cl\u00e9ment-Fulbert Petit, arcivescovo metropolita di Besan\u00e7on, assistito dai co-consacranti Pierre-Marie-Etienne-Gustave Ardin, arcivescovo metropolita di Sens, e Charles-Bonaventure-Fran\u00e7ois Theuret, vescovo di Monaco. Prese possesso della diocesi durante una cerimonia che si svolse presso la cattedrale di San Corentino a Quimper il 22 marzo seguente. Come suo motto episcopale il neo vescovo Dubillard scelse \"Deus adjuva me\", che tradotto vuol dire \"Dio, aiutami\".\nDurante il suo ministero, la promulgazione della legge del 9 dicembre 1905, che introdusse la netta separazione tra Stato e Chiesa, provoc\u00f2 violente rivolte tra fautori ed oppositori di tale legge, tanto che dovette intervenire il prefetto di Quimper per sedare la sommossa.\nIl 16 dicembre 1907 papa Pio X lo promosse, sessantaduenne, arcivescovo metropolita di Chamb\u00e9ry; succedette a Gustave-Adolphe de P\u00e9lacot, deceduto il 5 agosto precedente all'et\u00e0 di sessantasette anni. Prese possesso dell'arcidiocesi durante una cerimonia successiva che si svolse presso la cattedrale di San Francesco di Sales a Chamb\u00e9ry ed in seguito ricevette il pallio, simbolo di comunione tra la Santa Sede ed il metropolita. Inoltre, \u00e8 stato direttore generale della lega \"Pro Pontifice et Ecclesia\".\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di sessantasei anni; il 30 novembre 1911 gli vennero conferiti la berretta, l'anello cardinalizio ed il titolo presbiterale di Santa Susanna, vacante dal 17 agosto precedente, giorno della morte del cardinale irlandese Francis Patrick Moran, arcivescovo metropolita di Sydney.\nDopo la morte di papa Pio X, a causa di una malattia non pot\u00e9 prendere parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nAfflitto da tale malattia, mor\u00ec il 1\u00ba dicembre 1914 a Chamb\u00e9ry, all'et\u00e0 di sessantanove anni. Al termine dei solenni funerali, la salma venne tumulata nella cattedrale di Chamb\u00e9ry.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538401", "revid": "986213", "url": "https://it.wikipedia.org/wiki?curid=538401", "title": "Louis-Ernest Dubois", "text": "Biografia.\nNacque a Saint-Calais il 1\u00ba settembre 1856.\nFu ordinato sacerdote il 20 ottobre 1879. Fu tra i primi parroci a pubblicare un bollettino parrocchiale: l\"'Indicateur parroissial\".\nIl 5 aprile 1901 il presidente della repubblica \u00c9mile Fran\u00e7ois Loubet lo elesse vescovo di Verdun, facendone il pi\u00f9 giovane vescovo di Francia. Fu consacrato il 2 luglio successivo.\nIl 30 novembre 1909 fu promosso alla sede metropolitana di Bourges, da dove il 13 marzo 1916 fu trasferito all'arcidiocesi di Rouen.\nPapa Benedetto XV lo elev\u00f2 al rango di cardinale nel concistoro del 4 dicembre 1916. Il 7 dicembre ricevette la diaconia di Santa Maria in Aquiro elevata a titolo \"pro illa vice\".\nDopo la Prima guerra mondiale visit\u00f2 la Palestina, l'Egitto, la Siria, il Libano, la Turchia e i Balcani per conto del governo francese, assicurando l'imparzialit\u00e0 religiosa della Francia.\nIl 13 dicembre 1920 fu nominato arcivescovo di Parigi.\nPartecip\u00f2 al conclave del 1922, che elesse papa Pio XI. Successivamente comp\u00ec alcuni viaggi all'estero, in Polonia, Stati Uniti, Austria e Cecoslovacchia. Fu uno strenuo oppositore dell'Action fran\u00e7aise. Si occup\u00f2 anche di dirimere alcune controversie successive al regime di separazione fra Stato e Chiesa in Francia.\nMor\u00ec il 23 settembre 1929 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538402", "revid": "986213", "url": "https://it.wikipedia.org/wiki?curid=538402", "title": "Auguste-Ren\u00e9-Marie Dubourg", "text": "Biografia.\nDopo aver studiato al seminario di Saint-Brieuc, fu ordinato presbitero il 22 dicembre 1866. Ebbe nella diocesi di Saint-Brieuc incarichi via via pi\u00f9 importanti: docente nel seminario, segretario della Curia vescovile, vicario generale e vicario capitolare.\nIl 19 giugno 1893 fu eletto vescovo di Moulins e fu consacrato vescovo il 16 aprile dello stesso anno da Piere-Fr\u00e9d\u00e9ric Falli\u00e8res, vescovo di Saint-Brieuc. Il 6 agosto 1906 fu promosso arcivescovo di Rennes.\nPapa Benedetto XV lo elev\u00f2 al rango di cardinale nel concistoro del 4 dicembre 1916 e il 7 dicembre dello stesso anno ricevette il titolo di Santa Balbina.\nMor\u00ec a Rennes e fu sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538403", "revid": "1935652", "url": "https://it.wikipedia.org/wiki?curid=538403", "title": "Antonio Dugnani", "text": "Biografia.\nAntonio Dugnani nacque a Milano il 8 giugno 1748, figlio del nobile Carlo Dugnani, conte di Terrazzano, e di sua moglie, la contessa Giuseppa Dati della Somaglia.\nDopo aver frequentato l'Universit\u00e0 di Pavia e aver conseguito la laurea \"in utroque iure\", divenne avvocato concistoriale a Milano dal 1\u00ba giugno 1770.\nOrdinato sacerdote il 21 settembre 1771, si trasfer\u00ec a Roma ove divenne canonico della basilica di san Giovanni in Laterano e consulente della Sacra Consulta dei Riti, oltre a divenire uditore della Camera Apostolica.\nL'11 aprile 1785 venne nominato arcivescovo titolare di Rodi e consacrato il 12 giugno successivo a Roma dal cardinale Carlo Rezzonico. Nominato nunzio apostolico in Francia dal 14 giugno 1785, rimase in carica sino al 1791.\nCreato cardinale presbitero nel concistoro del 21 febbraio 1794 per mano del pontefice Pio VI, il 12 settembre successivo ricevette la berretta e il titolo di San Giovanni a Porta Latina. Divenne quindi camerlengo del Sacro Collegio dei Cardinali dal 1\u00ba giugno 1795 al 27 giugno 1796. Nominato legato pontificio in Romagna nel 1795, il suo mandato fu interrotto il 25 giugno 1796 dall'invasione dell'esercito napoleonico. Il 7 luglio fu restaurato provvisoriamente il governo pontificio. Il cardinale lasci\u00f2 Ravenna il 31 gennaio 1797.\nPrese parte al conclave del 1799-1800 celebrato a Venezia ove venne eletto papa Pio VII. Successivamente ottenne il titolo cardinalizio di Santa Prassede dal 23 dicembre 1801 e dal 31 ottobre 1804 divenne pro-prefetto della Sacra Congregazione per la Propaganda Fide, rimanendo in carica sino al 16 maggio 1805. Opt\u00f2 quindi per l'ordine dei cardinali vescovi ed ottenne la sede suburbicaria di Albano dal 3 agosto 1807. Nel 1808, a seguito degli eventi che investirono lo Stato Pontificio, venne deportato a Milano dai francesi e nel 1809 a Parigi. L'anno successivo, non fu presente (adducendo il motivo d'un'indisposizione) al matrimonio tra Napoleone Bonaparte e Maria Luigia d'Austria, e si distinse cos\u00ec tra i \"cardinali rossi\", ossia devoti al papa. Dopo la restaurazione del papa negli Stati Pontifici, opt\u00f2 per la sede suburbicaria di Porto e Santa Rufina dall'8 marzo 1816 e divenne anche sub-decano del Sacro Collegio dei Cardinali. Prefetto del Supremo Tribunale della Segnatura Apostolica dal 16 maggio 1817.\nMor\u00ec il 17 ottobre 1818 a Roma, all'et\u00e0 di settant'anni. La sua salma fu esposta alla pubblica venerazione e poi sepolta nella chiesa di Santa Maria in Vallicella a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538404", "revid": "110157", "url": "https://it.wikipedia.org/wiki?curid=538404", "title": "Albin Dunajewski", "text": "Biografia.\nInfanzia.\nAlbin Dunajewski nacque il 1\u00ba marzo 1817, nella citt\u00e0 di Stanis\u0142aw\u00f3w (oggi Ivano-Frankivs'k), facente parte dell'arcidiocesi di Leopoli, in Polonia. Nacque in una famiglia nobile da Szymon Dunajewski e Antonina z Blazowskich. Aveva anche due fratelli, Edward e Julian. Quest'ultimo in seguito divenne professore di economia, rettore dell'Universit\u00e0 Jagellonica di Cracovia e Ministro del tesoro dell'Austria.\nFormazione.\nDopo aver compiuto gli studi primari, entr\u00f2 nella facolt\u00e0 teologica dell'Universit\u00e0 di Cracovia nella citt\u00e0 di Leopoli, dove dal 1835 al 1839 studi\u00f2 diritto civile. Prosegu\u00ec la sua formazione ecclesiastica nel Seminario di Cracovia prima, e nel Collegio Romano poi dove studi\u00f2 teologia.\nTrascorse i suoi primi anni di esperienza presso l'Universit\u00e0 di Cracovia, dove lavor\u00f2 con i giovani universitari. L'8 febbraio 1841, come membro del Partito Democratico polacco, venne arrestato con l'accusa di cospirazione, e dopo una lunga indagine venne sentenziata la sua condanna a morte; il giudice con un decreto promulgato il 1\u00ba gennaio 1845 cambi\u00f2 la sua condanna ad otto anni di carcere e in seguito ad un controllo di polizia. Era nel carcere di Spielberg in Moravia, allora parte dell'Austria, ora nella Repubblica Ceca. Venne liberato con un'amnistia nel 1848. Nel 1849 lavor\u00f2 a Buczacz, allora in Polonia, ora in Ucraina, come traduttore del Distretto Commissionale di Cracovia. In seguito pratic\u00f2 come notaio a Cracovia dal 1849 al 1850, e si applic\u00f2 al Tribunale di Cracovia. Nel 1850 di nuovo la sua casa venne perquisita dalla polizia e per questo motivo dovette lasciare il suo lavoro al Czas (Time), gestione dell'ufficio stampa, e and\u00f2 a lavorare come segretario del contabile Adam Potocki a Krzeszowice. Dopo la morte della sua fidanzata, riprese gli studi ecclesiastici presso il Seminario di Cracovia.\nOrdinazione sacerdotale.\nVenne ordinato presbitero il 28 luglio 1861, a Cracovia, da Ludwik \u0141\u0119towski, vescovo titolare di Joppe ed amministratore apostolico della diocesi di Cracovia. Divenne confessore presso la chiesa di Santa Maria a Cracovia, incarico che tenne dal 1861 al 1862. Dal 10 gennaio 1863 alla fine di febbraio 1864, fu professore di teologia morale nell'arcidiocesi di Varsavia; nel 1862 divent\u00f2 rettore del suo seminario e canonico onorario del capitolo della Cattedrale di Varsavia dal 1862 al 1864. Nella diocesi di Cracovia, sotto la supervisione della polizia, fu vicario dell'Ordine della Visitazione della Beata Vergine Maria, esaminatore del sinodo, dal 1864 consigliere della curia episcopale, vicario parrocchiale di Rudawa, vicario parrocchiale e amministratore apostolico a Piasek,e per tre anni amministratore parrocchiale e referendario della parrocchia di San Szczepan a Cracovia. Venne nominato prelato domestico di Sua Santit\u00e0 nel 1877.\nVescovo.\nVenne eletto vescovo di Cracovia il 15 maggio 1879, e la sua consacrazione episcopale avvenne il 18 giugno dello stesso anno, nella Cattedrale di Cracovia, per mano di Lodovico Jacobini, arcivescovo titolare di Tessalonica e nunzio apostolico in Austria-Ungheria, assistito da Anton Josef Gruscha, arcivescovo di Vienna, e da Jan Stupnicki, vescovo di Przemy\u015bl degli Ucraini. Fu promosso assistente presso il Pontificio Trono il 16 agosto 1881. L'8 settembre 1883 incoron\u00f2 l'immagine della Madonna della sabbia nella chiesa dei Carmelitani a Cracovia e poi, nel 1887, incoron\u00f2 l'immagine della Madonna di Kalwaria.\nCardinale e morte.\nVenne creato cardinale nel concistoro del 23 giugno 1890, con un breve apostolico con cui Papa Leone XIII gli consegn\u00f2 la berretta cardinalizia. Ricevette il titolo presbiterale dei Santi Vitale, Valeria, Gervasio e Protasio il 4 giugno 1891.\nMor\u00ec il 18 giugno del 1894, a Cracovia, all'et\u00e0 di 77 anni. La sua salma venne esposta e sepolta nella Cattedrale di Cracovia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538405", "revid": "92723", "url": "https://it.wikipedia.org/wiki?curid=538405", "title": "Jacques-Marie-Antoine-C\u00e9lestin du Pont", "text": "Biografia.\nNacque a Iglesias, in Sardegna, il 2 febbraio 1792.\nPapa Pio IX lo elev\u00f2 al rango di cardinale nel concistoro dell'11 giugno 1847.\nIl 9 settembre 1855 approv\u00f2 la fondazione dei Missionari del Sacro Cuore di Ges\u00f9.\nMor\u00ec il 26 maggio 1859 all'et\u00e0 di 67 anni.\nGenealogia episcopale.\nLa genealogia episcopale \u00e8:"}
{"id": "538407", "revid": "1649409", "url": "https://it.wikipedia.org/wiki?curid=538407", "title": "L\u00e9on-Etienne Duval", "text": "Biografia.\nNacque a Ch\u00eanex il 9 novembre 1903.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nPartecip\u00f2 alle prime tre sessioni del Concilio Vaticano II in veste di vescovo e alla quarta in veste di cardinale.\nPartecip\u00f2 al conclave dell'agosto 1978 che elesse Giovanni Paolo I e a quello dell'ottobre 1978 che elesse Giovanni Paolo II.\nMor\u00ec il 30 maggio 1996 all'et\u00e0 di 92 anni. I suoi funerali si svolsero nella Basilica di Notre-Dame d'Afrique di Algeri il 2 giugno, insieme a quelli dei sette monaci di Tibhirine assassinati.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538409", "revid": "92723", "url": "https://it.wikipedia.org/wiki?curid=538409", "title": "Bernardino Echeverr\u00eda Ruiz", "text": "Biografia.\nNacque a Citacachi il 12 novembre 1912.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 6 aprile 2000 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538410", "revid": "986213", "url": "https://it.wikipedia.org/wiki?curid=538410", "title": "Franz Ehrle", "text": "Biografia.\nFranz Ehrle nacque il 17 ottobre 1845 ad Isny, in Germania.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 31 marzo 1934 all'et\u00e0 di 88 anni."}
{"id": "538411", "revid": "322321", "url": "https://it.wikipedia.org/wiki?curid=538411", "title": "Dominic Ignatius Ekandem", "text": "Biografia.\nNacque a Obio Ibiono il 23 giugno 1917.\nHa ricevuto l'ordinazione sacerdotale il 7 dicembre 1947 divenendo il primo presbitero originario dell'antica provincia di Calabar.\nMinistero episcopale.\nIl 7 agosto 1953, papa Pio XII lo ha nominato vescovo ausiliare di Calabar e titolare di Gerapoli di Isauria. Il 7 febbraio 1954 ha ricevuto la consacrazione episcopale da mons. James Moynagh.\nIl 1\u00ba marzo 1963, papa Paolo VI lo nomina vescovo di Ikot Ekpene e lo eleva al rango di cardinale nel concistoro del 24 maggio 1976, divenendo il primo cardinale nigeriano.\nNel 1981 \u00e8 superiore della missione di Abuja fino a diventarne arcivescovo il 19 giugno 1989.\nPromosse la creazione di una societ\u00e0 missionaria in Nigeria (l'attuale Societ\u00e0 Missionaria di San Paolo).\nMor\u00ec il 24 novembre 1995 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538412", "revid": "533647", "url": "https://it.wikipedia.org/wiki?curid=538412", "title": "Willem Enckenwoirt", "text": "Biografia.\nL'11 marzo 1523 fu eletto vescovo di Tortosa e tenne questa sede fino alla morte.\nPapa Adriano VI lo elev\u00f2 al rango di cardinale nel concistoro del 10 settembre 1523.\nL'11 aprile 1529 consacr\u00f2 all'episcopato Pedro Malgareso e Bernardino de Soria e il 27 aprile 1533 Miguel Torcella.\nIl 1\u00ba ottobre 1529 fu eletto anche vescovo di Utrecht e mantenne pure questa sede fino alla morte.\nMor\u00ec il 19 luglio 1534 all'et\u00e0 di 70 anni. Fu sepolto nella chiesa di Santa Maria dell'Anima. Il suo monumento funerario \u00e8 opera di Giovanni Mangone.\nSuccessione apostolica.\nLa successione apostolica \u00e8:"}
{"id": "538413", "revid": "933835", "url": "https://it.wikipedia.org/wiki?curid=538413", "title": "Enrico Enriquez", "text": "Biografia.\nNacque a Campi Salentina il 30 settembre 1701. Negli anni trenta del XVIII secolo fu nominato governatore di Perugia e nel 1739 venne inviato dal Papa in Romagna per la risoluzione dell'Occupazione alberoniana della Repubblica di San Marino.\nPapa Benedetto XIV lo elev\u00f2 al rango di cardinale nel concistoro del 26 novembre 1753.\nTorn\u00f2 in Romagna come legato a Ravenna il 16 settembre 1754.\nMor\u00ec a Ravenna il 25 aprile 1756 all'et\u00e0 di 54 anni.\nFu autore di un'apprezzata traduzione dell\"'Imitazione di Cristo\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538414", "revid": "1833487", "url": "https://it.wikipedia.org/wiki?curid=538414", "title": "Vicente Enrique y Taranc\u00f3n", "text": "Biografia.\nNacque a Burriana il 14 maggio 1907.\nNominato vescovo di Solsona nel 1945, vi rimase fino al 1964 quando fu destinato alla sede arcivescovile di Oviedo.\nDal gennaio 1969 al dicembre 1971 fu poi arcivescovo di Toledo e quindi primate di Spagna.\nPapa Paolo VI lo elev\u00f2 al rango di cardinale nel concistoro del 28 aprile 1969.\nNel dicembre 1971 venne nominato arcivescovo di Madrid.\nMorte.\nMor\u00ec il 28 novembre 1994 all'et\u00e0 di 87 anni .\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538415", "revid": "986213", "url": "https://it.wikipedia.org/wiki?curid=538415", "title": "Luigi Ercolani", "text": "Biografia.\nNipote di Giuseppe Maria, pot\u00e9 anch'egli studiare a Roma presso il Collegio Nazareno degli Scolopi fra il 1770 e il 1776 e in seguito presso l'Accademia dei Nobili Ecclesiastici fino al 1781.\nEntrato nel 1796 nella congregazione militare, si fece strada grazie alle abilit\u00e0 diplomatiche dimostrate con la Francia durante il governo provvisorio del 1799 quando viene nominato dal generale De Bourcard deputato alle Finanze nella Suprema giunta di Stato. L'anno seguente diventa membro del consiglio per la riforma del governo dello Stato pontificio e ricopre la carica di Tesoriere generale.\nDurante l'occupazione francese lasci\u00f2 Roma e and\u00f2 a risiedere in una delle propriet\u00e0 della sua famiglia a Perugia.\nAll'indomani della Restaurazione fu nominato da Pio VII tesoriere generale della Camera Apostolica e prelato domestico di Sua Santit\u00e0.\nCreato cardinale diacono di San Marco dei Veneziani nel concistoro del 22 luglio 1816, e l'anno seguente cardinale presbitero in commenda perpetua del medesimo titolo.\nNel giugno del 1817 viene nominato Protettore dell'Ordine dei Carmelitani e abate commendatario e ordinario dell'Abbazia di Farfa e San Salvatore Maggiore.\nNegli anni seguenti vieni incaricato di elevatissimi uffici rivestendo il ruolo di prefetto dell'economia di Propaganda Fide, economo del Collegio romano e membro della Congregazione per la correzione dei libri della Chiesa orientale.\nNel 1823 partecipa al conclave che vide l'elezione di Leone XII.\nFu Grande di Spagna di prima classe e Gran Croce dell'ordine della Concezione.\nSi spense a Roma nel 1825 e venne esposto e tumulato in San Marco dei Veneziani."}
{"id": "538417", "revid": "533647", "url": "https://it.wikipedia.org/wiki?curid=538417", "title": "Anne de Perusse d'Escars de Giury", "text": "Biografia.\nNacque a Parigi il 29 marzo 1546 da Jacques de Perusse, consigliere e ciambellano del re, e Fran\u00e7oise de Longwy, figlia di Jean IV, signore di Givry-on-la-Doux , e Giovanna d'Angouleme, vedova di Philippe de Chabot.\nPapa Clemente VIII lo elev\u00f2 al rango di cardinale nel concistoro del 5 giugno 1596.\nMor\u00ec il 19 aprile 1612 all'et\u00e0 di 66 anni.\nSuccessione apostolica.\nLa successione apostolica \u00e8:"}
{"id": "538418", "revid": "533647", "url": "https://it.wikipedia.org/wiki?curid=538418", "title": "Diego Espinosa Ar\u00e9valo", "text": "Biografia.\nNacque a Mart\u00edn Mu\u00f1oz de las Posadas nel settembre 1513 da Diego Gonz\u00e1lez de Espinosa e Catalina de Ar\u00e9valo.\nPapa Pio V lo elev\u00f2 al rango di cardinale nel concistoro del 24 marzo 1568.\nPur potendo non partecip\u00f2 al conclave del 1572 che elesse Gregorio XIII.\nRicopr\u00ec l'autorevolissima carica di grande inquisitore dal 1566 fino alla morte.\nMor\u00ec il 5 settembre 1572 all'et\u00e0 di 59 anni. Quando Filippo II venne a conoscenza del suo trapasso, afferm\u00f2 di aver perso il suo ministro pi\u00f9 valido in assoluto.\nSuccessione apostolica.\nLa successione apostolica \u00e8:"}
{"id": "538419", "revid": "838137", "url": "https://it.wikipedia.org/wiki?curid=538419", "title": "Pierre \u00c9tienne Louis Eyt", "text": "Biografia.\nSacerdozio.\nPierre Eyt venne ordinato sacerdote a Bayonne il 29 giugno 1961, dopo aver compiuto studi di diritto a Pau e poi presso i seminari di Bayonne e di Tolosa (dal 1956 al 1959 ha dovuto sospendere gli studi per prestare il servizio militare in Algeria).\nNel 1963 fu cappellano nella Chiesa di San Luigi dei Francesi a Roma e studente presso la Pontificia Universit\u00e0 Gregoriana di Roma ove ottenne il dottorato in teologia e successivamente il compito di ricercatore presso la Biblioteca Apostolica Vaticana.\nDivenne nel 1975 rettore dell'Istituto Cattolico di Tolosa e nel 1981 rettore dell\"'Institut catholique de Paris\". Nel 1980 divenne membro della Commissione Teologica Internazionale.\nEpiscopato.\nIl 7 giugno 1986 fu nominato vescovo coadiutore nell'arcidiocesi di Bordeaux e venne consacrato vescovo il 28 settembre dello stesso anno. Il 31 maggio 1989 divenne arcivescovo della stessa diocesi.\nEgli diede inizio nell'arcidiocesi ad una preparazione al sinodo che dur\u00f2 da pasqua 1990, quando il sinodo fu annunciato, fino alla Pentecoste del 1993. Dopo la fase inquisitoria, condotta da novembre 1990 fino a marzo 1991, ebbe luogo la seconda fase, quella delle \"\u00e9quipe\" sinodali (dicembre 1991 - giugno 1992). La terza fase fu quella delle assemblee sinodali, che riunirono 470 persone fra novembre 1992 e maggio 1993. Il sinodo diocesano si concluse con la pubblicazione degli atti sinodali, avvenuta nel settembre del 1993.\nA partire dal 1994 Mons. Eyt presiede la commissione dottrinale della Conferenza Episcopale di Francia.\nCardinalato.\nNel concistoro del 26 novembre 1994 papa Giovanni Paolo II lo nomin\u00f2 cardinale con il titolo di cardinale presbitero della Santissima Trinit\u00e0 al Monte Pincio.\nNella Curia romana \u00e8 stato membro della Congregazione per l'Educazione Cattolica e della Congregazione per la Dottrina della Fede.\nMor\u00ec a Bordeaux l'11 giugno 2001 dopo una lunga lotta contro il cancro e la sua salma \u00e8 sepolta nel cimitero del paese natale a Laruns.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538420", "revid": "92723", "url": "https://it.wikipedia.org/wiki?curid=538420", "title": "Mariano Falcinelli Antoniacci", "text": "Biografia.\nNacque da nobile famiglia e fu battezzato con il nome di Lorenzo Baldassarre Luigi.\nEntr\u00f2 nella Congregazione cassinese nell'abbazia di San Pietro di Assisi. Il 18 dicembre 1825 emise la professione religiosa nel monastero di San Paolo fuori le mura a Roma. Studi\u00f2 alla facolt\u00e0 teologica dell'Universit\u00e0 di Firenze, dove consegu\u00ec la laurea in teologia e in filosofia.\nIl 13 giugno 1829 fu ordinato presbitero. Dal 1850 fu abate di San Paolo fuori le mura.\nIl 7 marzo 1853 fu nominato vescovo di Forl\u00ec e fu consacrato vescovo il 17 aprile dello stesso anno dal cardinale Gabriel della Genga Sermattei. Il 21 dicembre 1857 fu promosso arcivescovo titolare di Atene. Fu internunzio apostolico in Brasile dal 1858 al 1863, quindi nunzio apostolico in Austria fino al 1874.\nPapa Pio IX lo elev\u00f2 al rango di cardinale nel concistoro del 22 dicembre 1873. Il 4 maggio 1874 ebbe il titolo di San Marcello.\nMor\u00ec a Roma all'et\u00e0 di 67 anni e fu sepolto provvisoriamente al Cimitero del Verano, per poi essere traslato nel cimitero di Assisi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538421", "revid": "123669751", "url": "https://it.wikipedia.org/wiki?curid=538421", "title": "Cesare Facchinetti", "text": "Biografia.\nNacque a Bologna il 29 settembre 1608, figlio del marchese Ludovico e di Violante Austriaca di Correggio. Era pronipote del papa Innocenzo IX e nipote del cardinale Giovanni Antonio Facchinetti de Nuce. Da giovane fu discepolo di Claudio Achillini e Lodovico Scapinelli e il 23 febbraio 1628 si addottor\u00f2 in legge a Bologna. Pass\u00f2 al servizio della curia romana nel 1632, inizialmente \"referendarius utriusque signaturae\", poi con altri incarichi. Dal 1639 al 1642 era nunzio apostolico alla corte spagnola di Madrid ed arcivescovo titolare di Damiata.\nPapa Urbano VIII lo elev\u00f2 al rango di cardinale nel concistoro del 13 luglio 1643.\nDal 2 agosto 1655 al 14 novembre 1672 fu vescovo di Spoleto, poi vescovo di Palestrina. Dal 1680 fu decano del collegio cardinalizio.\nMor\u00ec il 31 gennaio 1683 all'et\u00e0 di 74 anni. Fu l'ultimo rappresentante maschile della sua casata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538422", "revid": "33277", "url": "https://it.wikipedia.org/wiki?curid=538422", "title": "Diomede Angelo Raffaele Gennaro Falconio", "text": ""}
{"id": "538423", "revid": "986213", "url": "https://it.wikipedia.org/wiki?curid=538423", "title": "Fr\u00e9d\u00e9ric de Falloux du Coudray", "text": "Biografia.\nStudi\u00f2 prima ad Angers, poi a Parigi ed infine a Roma. Nel 1837 fu ordinato sacerdote. Fu relatore della Congregazione del Buon Governo dal 1839 al 1847. Fu ciambellano privato di Sua Santit\u00e0 che nel 1849 accompagn\u00f2 a Gaeta a seguito della proclamazione Repubblica romana. Dal 1851 al 1877 fu segretario della Sacra Congregazione della disciplina dei Regolari e dal 1852 al 1854 prelato aggiunto della Sacra Congregazione del Concilio. Dal 1861 al 1877 fu uditore della Sacra Rota e reggente della Cancelleria Apostolica.\nPapa Pio IX, nel concistoro del 12 marzo 1877, lo elev\u00f2 al rango di cardinale diacono di Sant'Agata dei Goti.\nPartecip\u00f2 al conclave del 1878 che elesse papa Leone XIII.\nIl 12 maggio 1879 opt\u00f2 per la diaconia di Sant'Angelo in Pescheria.\nMor\u00ec all'et\u00e0 di 68 anni e fu sepolto nel cimitero di Tivoli."}
{"id": "538424", "revid": "1544939", "url": "https://it.wikipedia.org/wiki?curid=538424", "title": "Chiarissimo Falconieri Mellini", "text": "Biografia.\nOrigini.\nEra figlio del marchese Alessandro Falconieri, di antica famiglia fiorentina trapiantata a Roma a fine Cinquecento, e di Marianna Lante Montefeltro della Rovere. \nCardinalato.\nPapa Gregorio XVI lo elev\u00f2 al rango di cardinale nel concistoro del 12 febbraio 1838.\nPartecip\u00f2 al conclave del 1846 che elesse Pio IX.\nDall'inizio del 1859 fu camerlengo del Collegio cardinalizio, carica che mantenne fino alla morte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538425", "revid": "838137", "url": "https://it.wikipedia.org/wiki?curid=538425", "title": "Giovanni Francesco Falzacappa", "text": "Biografia.\nPapa Pio VII lo elev\u00f2 al rango di cardinale nel concistoro del 10 marzo 1823.\nNei suoi diciassette anni di cardinalato partecip\u00f2 a tre conclavi:\nMor\u00ec il 18 novembre 1840 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538426", "revid": "110157", "url": "https://it.wikipedia.org/wiki?curid=538426", "title": "John Murphy Farley", "text": "Fu nominato cardinale della Chiesa cattolica da papa Pio X.\nBiografia.\nJohn Murphy Farley nacque il 20 aprile 1842 a Newtownhamilton, contea ed arcidiocesi di Armagh, nell'allora Regno Unito di Gran Bretagna e Irlanda (oggi Regno Unito di Gran Bretagna e Irlanda del Nord); era figlio da Philip Farley e Catherine Murphy. Rimasto orfano di entrambi i genitori all'et\u00e0 di dodici anni, and\u00f2 a vivere con la famiglia di sua madre a Moyles. Quando suo zio Patrick Murphy emigr\u00f2 a New York, negli Stati Uniti d'America, il giovane John lo segu\u00ec.\nRicevette l'ordinazione sacerdotale l'11 giugno 1870 a Roma, per imposizione delle mani del cardinale sottodecano Costantino Patrizi Naro, segretario della Congregazione della Romana e Universale Inquisizione ed arciprete della Basilica di San Giovanni in Laterano; si incardin\u00f2, ventottenne, come presbitero dell'arcidiocesi di New York.\nMinistero episcopale.\nIl 18 novembre 1895 papa Leone XIII lo nomin\u00f2, cinquantatreenne, vescovo ausiliare di New York, assegnandogli contestualmente la sede titolare di Zeugma. Ricevette la consacrazione episcopale il 21 dicembre seguente, presso la Cattedrale di San Patrizio a New York, per imposizione delle mani di Michael Augustine Corrigan, arcivescovo metropolita di New York, assistito dai co-consacranti Charles Edward McDonnell, vescovo di Brooklyn, ed Henry Gabriels, vescovo di Ogdensburg. come suo motto episcopale il neo vescovo Farley scelse \"Non nobis Domine\", che tradotto vuol dire \"Non a noi, Signore\" (Salmo 114, 1).\nIl 15 settembre 1902 papa Leone XIII lo promosse, sessantenne, arcivescovo metropolita di New York; succedette a Michael Augustine Corrigan, deceduto il 5 maggio precedente all'et\u00e0 di sessantadue anni. In seguito, ricevette il pallio, simbolo di comunione tra la Santa Sede ed il metropolita.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di sessantanove anni; tre giorni dopo, il 30 novembre, gli vennero assegnati la berretta ed il titolo cardinalizio di Santa Maria sopra Minerva, vacante dal 3 febbraio 1909, giorno della morte del cardinale italiano Serafino Cretoni, prefetto della Congregazione dei riti.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nDopo una malattia durata sei settimane, che lo aveva lasciato per lo pi\u00f9 incosciente, mor\u00ec il 17 settembre 1918 nella sua casa di campagna ad Orienta Point, presso Mamaroneck, all'et\u00e0 di settantasei anni. Al termine dei solenni funerali, la salma venne tumulata nella cripta sotto l'altare maggiore della Cattedrale di San Patrizio a New York.\nAl cinema.\nIl cardinale Farley appare in alcuni documentari girati dopo la sua nomina ad arcivescovo di New York da alcune case di produzioni attive nei primi anni del muto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538428", "revid": "838137", "url": "https://it.wikipedia.org/wiki?curid=538428", "title": "Nicol\u00e1s Fasolino", "text": "Biografia.\nNacque a Buenos Aires il 3 gennaio 1887.\nNel 1932 fu nominato vescovo di Santa Fe, diocesi che nel 1934 fu elevata al rango di arcidiocesi metropolitana.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 13 agosto 1969 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538429", "revid": "2190052", "url": "https://it.wikipedia.org/wiki?curid=538429", "title": "Teresio Ferrero della Marmora", "text": "Biografia.\nNacque a Torino il 15 ottobre 1757, figlio di Ignazio Ferrer\u00f2, marchese della Marmora, e di Costanza Teresa Cristina San Martino dei Marchesi di Agli\u00e9, quarto di 11 figli.\nConsegu\u00ec il dottorato in diritto civile e diritto canonico alla locale universit\u00e0 nel 1779, fu nominato vescovo di Casale nel 1796, lo diventa di Saluzzo nel 1805.\nPapa Leone XII lo elev\u00f2 al rango di cardinale nel concistoro del 27 settembre 1824.\nCavaliere dell'Ordine Supremo della Santissima Annunziata, fu abate dell'abbazia di Fruttuaria a San Benigno Canavese.\nAppassionato di numismatica possedeva una discreta collezione di medaglie e monete delle varie signorie piemontesi del medio evo.\nMor\u00ec nel suo palazzo abbaziale la notte del 30 dicembre 1831, all'et\u00e0 di 74 anni.\nGenealogia episcopale.\nLa genealogia episcopale \u00e8:"}
{"id": "538430", "revid": "6923", "url": "https://it.wikipedia.org/wiki?curid=538430", "title": "Maurice Feltin", "text": "Biografia.\nNacque a Delle il 15 maggio 1883.\nPapa Pio XII lo elev\u00f2 al rango di cardinale nel concistoro del 12 gennaio 1953.\nMor\u00ec il 27 settembre 1975 all'et\u00e0 di 92 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538433", "revid": "838137", "url": "https://it.wikipedia.org/wiki?curid=538433", "title": "Luis Fern\u00e1ndez de C\u00f3rdoba", "text": "Biografia.\nNacque a Montilla il 22 gennaio 1696 secondo dei sette figli di Don Antonio Fern\u00e1ndez de C\u00f3rdoba Figueroa e di Donna Catalina Portocarrero de Guzm\u00e1n y de la Cerda.\nPapa Benedetto XIV lo elev\u00f2 al rango di cardinale nel concistoro del 18 dicembre 1754.\nMor\u00ec il 26 marzo 1771 all'et\u00e0 di 75 anni.\nGenealogia episcopale.\nLa genealogia episcopale \u00e8:"}
{"id": "538434", "revid": "322321", "url": "https://it.wikipedia.org/wiki?curid=538434", "title": "Pedro Fern\u00e1ndez Manrique", "text": "Biografia.\nDopo essere stato vescovo delle Isole Canarie, di Ciudad Rodrigo e di Cordova, papa Paolo III lo elev\u00f2 al rango di cardinale nel concistoro del 20 dicembre 1538."}
{"id": "538435", "revid": "322321", "url": "https://it.wikipedia.org/wiki?curid=538435", "title": "Joaqu\u00edn Fern\u00e1ndez de Portocarrero", "text": "Biografia.\nNacque a Madrid il 27 marzo 1681, quarto figlio di Luis Antonio Tom\u00e1s Fern\u00e1ndez de Portocarrero, conte di Palma del R\u00edo, da cui eredit\u00f2 il titolo di marchese di Almenara, che pi\u00f9 tardi, nel 1728, cedette a suo fratello, poco prima di ricevere gli ordini minori e di intraprendere la vita ecclesiastica e di Mar\u00eda Leonor de Moscoso. Fu cavaliere del Sovrano militare ordine di Malta per cui esercit\u00f2 le funzioni di ambasciatore.\nNel 1722 fu nominato vicer\u00e9 di Sicilia dall'imperatore Carlo VI e, nel 1728, per alcuni mesi fu vicer\u00e9 di Napoli \"ad interim\". Venne ordinato sacerdote il 17 gennaio 1730. Nel 1735 venne nominato patriarca latino di Antiochia e, di conseguenza, venne ordinato vescovo il 30 maggio dello stesso anno, dal cardinale \u00c1lvaro Cienfuegos.\nPapa Benedetto XIV lo elev\u00f2 al rango di cardinale della Chiesa cattolica nel concistoro del 9 settembre 1743. Fino al 1748 fu ambasciatore del re di Spagna presso la Santa Sede. In seguito fu prefetto della Congregazione per le Indulgenze e le Sacre Reliquie e partecip\u00f2 al conclave del 1758. Nel 1759 fu nominato vescovo di Sabina.\nSi distinse come protettore di scrittori, scienziati ed artisti e fu un appassionato collezionista di libri. Oggi \u00e8 noto soprattutto per aver donato all'Ordine di Malta la sua biblioteca, ricca di oltre cinquemila volumi; ci\u00f2 fa di lui un cofondatore dell'attuale Biblioteca Nazionale di Malta. Mor\u00ec il 22 giugno 1760 all'et\u00e0 di 79 anni. Venne sepolto a Santa Maria del Priorato all'Aventino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538437", "revid": "1935652", "url": "https://it.wikipedia.org/wiki?curid=538437", "title": "Giuseppe Antonio Ferretto", "text": "Biografia.\nFiglio di Tommaso Ferretto e di Adele Stazi, fu alunno del Seminario Romano Minore in Vaticano e di quello Maggiore al Laterano, frequentando, fino al 1929, sia il Pontificio Ateneo ad esso collegato, oggi Pontificia Universit\u00e0 Lateranense, laureandosi in teologia e in utroque iure, che il Pontificio Istituto di Archeologia Cristiana, appena fondato.\nFu ordinato a Roma il 23 febbraio 1923, divenendo, tre anni dopo, docente presso lo stesso Ateneo Lateranense, oltre che presso il Collegio Urbano al Gianicolo, l'odierna Pontificia Universit\u00e0 Urbaniana, e conserv\u00f2 tali incarichi per oltre trent'anni, fino alla nomina episcopale.\nIl 9 maggio 1929 fu nominato maestro soprannumerario delle Cerimonie pontificie e il 23 aprile 1939 prelato referendario del Supremo Tribunale della Segnatura Apostolica e, quel medesimo giorno, prelato domestico.\nIl 7 giugno 1943 divenne sostituto della sacra Congregazione Concistoriale e, il 27 giugno 1950, assessore della stessa, ufficio corrispondente a quello attuale di segretario della Congregazione per i Vescovi.\nA tale incarichi, il 9 ottobre 1953, aggiunse quello di consultore della suprema sacra Congregazione del Santo Uffizio.\nEntr\u00f2 a far parte, quale canonico, del Capitolo vaticano il 1\u00ba maggio 1953.\nNel concistoro del 15 dicembre 1958, papa Giovanni XXIII, da poco eletto, lo promosse ad arcivescovo titolare di Sardica e lo consacr\u00f2, il 27 dello stesso mese, all'Altare della Cattedra della Basilica Vaticana, avendo per co-consacranti il cappuccino Girolamo Bartolomeo Bortignon, vescovo di Padova, e Gioacchino Muccin, vescovo di Feltre e Belluno.\nNella stessa cerimonia, tra gli altri, furono consacrati Domenico Tardini, nuovo cardinale segretario di Stato, Carlo Grano, nunzio apostolico in Italia, Angelo Dell'Acqua ed Albino Luciani, futuro papa Giovanni Paolo I.\nIl 20 gennaio 1959, subentr\u00f2 ad Alberto di Jorio, creato cardinale, quale segretario del Sacro Collegio e il 12 luglio dell'anno successivo, fu nominato consigliere della pontificia Commissione Centrale Preparatoria per il Concilio Vaticano II, di cui divenne membro il 30 ottobre 1961.\nNel Concistoro segreto del 16 gennaio 1961 fu creato cardinale, assieme ad altri tre arcivescovi, e, in quello pubblico, tre giorni dopo, ricevette il titolo di Santa Croce in Gerusalemme.\nIl 1\u00ba marzo 1961 divenne membro della Pontificia Commissione per lo Stato della Citt\u00e0 del Vaticano e, nel concistoro segreto, il 16 dello stesso mese, opta per la diocesi suburbicaria di Sabina e Poggio Mirteto, cui \u00e8 unito, dal 25 novembre 1841, il titolo abbaziale di Farfa.\nIl 19 marzo 1962, nella basilica romana dei Santi Ambrogio e Carlo al Corso, consacr\u00f2 lo scalabriniano Marco Caliaro, vescovo titolare di Damiata, eletto suffraganeo della diocesi il 10 febbraio precedente.\nIl 16 aprile 1962 ricevette la nomina a membro della Sacra Congregazione degli Affari Ecclesiastici Straordinari e, il 5 maggio 1967, anche di quella per la revisione del Codice di Diritto Canonico.\nA seguito del motu proprio \"Suburbicariis sedibus\", dell'11 aprile 1962, con il quale il governo pastorale delle sette diocesi suburbicarie era affidato ad un vescovo residenziale ed i cardinali vescovi ne conservavano soltanto il titolo, fu trasferito, il 23 giugno di quell'anno, al titolo diocesi suburbicaria di Sabina e Poggio Mirteto, e contemporaneamente il suffraganeo Marco Caliaro ne divent\u00f2 il primo vescovo residenziale non cardinale.\nPartecip\u00f2 a tutte le sessioni del Concilio Vaticano II ed al Conclave del 1963.\nNominato penitenziere maggiore dal 7 aprile 1967, dal concistoro del 26 giugno seguente fu anche camerlengo del sacro Collegio dei Cardinali, ufficio che conserv\u00f2 fino al 28 aprile 1969.\nPartecip\u00f2 alla Prima e alla Seconda assemblea ordinaria del Sinodo dei Vescovi, rispettivamente dal 29 settembre al 29 ottobre 1967, e dal 30 settembre al 6 novembre 1969, oltre a quella straordinaria dello stesso organismo, tenutasi in Vaticano dall'11 al 28 ottobre 1969.\nIl 1\u00ba marzo 1973, a causa di gravi problemi cardiaci, si dimise da penitenziere maggiore, morendo il 17 dello stesso mese.\nFu sepolto dietro all'altare maggiore della chiesa di Santa Maria Immacolata e San Giuseppe Benedetto Labre, tenuta dalle Suore dell'Immacolata, di cui \u00e8 stato cardinale protettore dal 18 febbraio 1961, nel Quartiere Tuscolano di Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538438", "revid": "322321", "url": "https://it.wikipedia.org/wiki?curid=538438", "title": "Innocenzo Ferrieri", "text": "Biografia.\nNacque a Fano il 14 settembre 1810.\nComp\u00ec i suoi studi a Macerata e quindi a Roma ove si laure\u00f2 \"in utroque jure\".\nFu ordinato quivi sacerdote nel 1834 ed ebbe successivi incarichi nella diplomazia vaticana, prima a Napoli poi nei Paesi Bassi.\nFu consacrato vescovo il 10 ottobre 1847 a Roma dal papa stesso che gli assegn\u00f2 la sede titolare di Side, carica che tenne fino alla nomina cardinalizia.\nProsegu\u00ec la sua attivit\u00e0 diplomatica come Nunzio apostolico in Belgio, poi nel Regno delle due Sicilie e poi ancora in Portogallo.\nPapa Pio IX lo elev\u00f2 al rango di cardinale nel concistoro del 13 marzo 1868, assegnandogli il titolo di cardinale presbitero di Santa Cecilia. Divenne Camerlengo del Sacro Collegio nel 1877, carica che tenne per circa due anni.\nPartecip\u00f2 al conclave del 1878 che elesse papa Leone XIII.\nMor\u00ec il 13 gennaio 1887 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538439", "revid": "1494380", "url": "https://it.wikipedia.org/wiki?curid=538439", "title": "Joseph Fesch", "text": "Biografia.\nNacque a Ajaccio il 3 gennaio 1763 da Octave Fesch, uno svizzero che si era convertito dal protestantesimo al cattolicesimo in occasione del matrimonio, e da Angela Maria Pietrasanta, gi\u00e0 vedova di Giovanni Gironimo (o Gian Girolamo) Ramolino e madre di una bambina, Letizia Ramolino, la futura madre di Napoleone.\nFu avviato al sacerdozio prima della rivoluzione francese: studi\u00f2 nel seminario di Aix-en-Provence, fu ordinato presbitero nel 1787 e ritorn\u00f2 subito dopo in Corsica. Con lo scoppio della rivoluzione francese cambi\u00f2 prospettive di vita: nel 1790 giur\u00f2 la Costituzione civile del clero, in seguito gett\u00f2 l'abito talare e nel 1796 divenne commissario dell'esercito francese, guidato dal nipote, nella Prima campagna d'Italia.\nOttenne di rientrare nella Chiesa cattolica dopo che Napoleone ebbe firmato con Pio VII il Concordato del 1801. Il 4 agosto 1802 fu nominato arcivescovo di Lione e pochi mesi dopo, nel concistoro del 17 gennaio 1803, fu elevato al rango di cardinale di San Lorenzo in Lucina.\nNel 1803 fu nominato ambasciatore francese a Roma, avendo come segretario d'ambasciata Fran\u00e7ois-Ren\u00e9 de Chateaubriand; riusc\u00ec a ottenere la fiducia di Pio VII tanto che nel 1804 lo accompagn\u00f2 in Francia, assieme al cardinale Stefano Borgia per l'incoronazione di Napoleone.\nDivenne, per influenza del nipote, Gran Cappellano dell'Impero di Francia e venne nominato dal medesimo cavaliere di gran croce della Legion d'onore, nonch\u00e9 conte e senatore francese. Carlo IV re di Spagna fece di lui un cavaliere del Toson d'oro.\nNegli anni successivi la politica ecclesiastica di Napoleone procedette verso lo scontro con la Chiesa cattolica. Il rifiuto di Pio VII di ordinare vescovi solo i candidati scelti da Napoleone spinse quest'ultimo, su consiglio di alcuni teologi francesi, a indire un concilio nazionale, che si apr\u00ec Parigi il 17 giugno 1811. Per quanto Fesch sentisse molto forti i legami familiari, si schier\u00f2 tuttavia con il papa contro il nipote imperatore: Napoleone gli tolse perci\u00f2 tutti i benefici che gli aveva conferito e Fesch si ritir\u00f2 a Lione dedicandosi alla cura della diocesi. Tramontata per sempre la stella di Napoleone I nel 1814 fu esiliato in Roma e grazie alla magnanimit\u00e0 di papa Pio VII prese residenza a Palazzo Falconieri in via Giulia, e vi rimase fino alla morte, interessandosi di arte. Fu infatti un appassionato collezionista di dipinti e di carte napoleoniche; ma non solo, perch\u00e9 di lui si ricorda nei documenti dell'epoca, che fu generoso benefattore di orfani, di figli illegittimi, di ragazze poverissime alle quali donava l'abito da sposa e talvolta lasciava qualche piccola dote. Dopo il 1823 l'arcidiocesi di Lione, di cui conserv\u00f2 il titolo, fu governata da Jean-Paul-Gaston de Pins, in qualit\u00e0 di amministratore apostolico. \nFu sepolto dal 1839 al 1859 nella chiesa delle Sorelle della Santissima Croce di Corneto, dal 1859 \u00e8 sepolto, assieme alla sorella materna Letizia Ramolino e al marito di questa Carlo Buonaparte, nella cripta della cappella imperiale di Ajaccio fatta costruire da Luigi Napoleone, futuro Imperatore dei Francesi col nome di Napoleone III.\nNel palazzo da lui fatto costruire nella natia Ajaccio come \"Institut des Arts et des Sciences\" furono trasferiti dopo la sua morte parte della collezione di circa 16.000 dipinti che il cardinale aveva raccolto a Roma, e il suo lascito alla citt\u00e0, consistente in circa mille pezzi tra quadri, mobili e arredi liturgici. Fu questo il fondo originale sul quale fu costituito alla fine degli anni 1850 il Museo Fesch.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538440", "revid": "838137", "url": "https://it.wikipedia.org/wiki?curid=538440", "title": "Pedro Paulo de Figueiredo da Cunha e Melo", "text": "Biografia.\nNacque a Tavira il 18 giugno 1770.\nPapa Pio IX lo elev\u00f2 al rango di cardinale nel concistoro del 30 settembre 1850, ma non si rec\u00f2 mai a Roma per ricevere il titolo cardinalizio.\nMor\u00ec il 31 dicembre 1855 all'et\u00e0 di 85 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538441", "revid": "986213", "url": "https://it.wikipedia.org/wiki?curid=538441", "title": "Adriano Fieschi", "text": "Biografia.\nNacque a Genova il 7 marzo 1788.\nPapa Gregorio XVI lo elev\u00f2 al rango di cardinale nel concistoro del 13 settembre 1838.\nPartecip\u00f2 al conclave del 1846 che elesse Pio IX.\nMor\u00ec il 6 febbraio 1858 all'et\u00e0 di 69 anni."}
{"id": "538442", "revid": "986213", "url": "https://it.wikipedia.org/wiki?curid=538442", "title": "Giuseppe Fietta", "text": "Biografia.\nNacque a Ivrea il 6 novembre 1883.\nFu alunno del Pontificio seminario lombardo di Roma. Dal 1907 al 1924 fu segretario particolare dell'arcivescovo Ernesto Maria Piovella, dapprima ad Alghero, poi a Oristano e infine a Cagliari. Fu canonico del capitolo metropolitano di Oristano. Nel 1926, nominato arcivescovo titolare di Sardica, antica citt\u00e0 romana sul luogo dell'odierna Sofia, fu inviato come nunzio apostolico in America Centrale. Con tale incarico nel 1930 fu ad Haiti e nella Repubblica Dominicana, e nel 1936 fu trasferito come nunzio a Buenos Aires dove rimase per gli anni della seconda guerra mondiale, rientrando in patria nel 1953 come nunzio presso il governo italiano.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958 ricoprendo la carica nella diaconia di San Paolo alla Regola.\nMor\u00ec a Ivrea il 1\u00ba ottobre 1960 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538443", "revid": "838137", "url": "https://it.wikipedia.org/wiki?curid=538443", "title": "Boles\u0142aw Filipiak", "text": "Biografia.\nNacque a O\u015bniszczewko il 1\u00ba settembre 1901.\nPapa Paolo VI lo elev\u00f2 al rango di cardinale nel concistoro del 24 maggio 1976.\nPer motivi di salute non partecip\u00f2 al conclave dell'agosto 1978 che termin\u00f2 con l'elezione di papa Giovanni Paolo I.\nMor\u00ec, all'et\u00e0 di 77 anni, il 14 ottobre 1978, giorno dell'apertura del conclave che avrebbe portato all'elezione al soglio pontificio del suo connazionale Karol Wojty\u0142a.\nGenealogia episcopale.\nLa genealogia episcopale \u00e8:"}
{"id": "538444", "revid": "15756", "url": "https://it.wikipedia.org/wiki?curid=538444", "title": "Ennio Filonardi", "text": "Ennio era fratello di Domenico e Giacomo Filonardi, prozio del cardinale Filippo Filonardi e zio dei vescovi Cinzio e Antonio Filonardi.\nBiografia.\nNacque a Bauco (attuale Boville Ernica) nel 1466 da Vellio Filonardi e Donna Rita della Sgurgola.\nPer quando riguarda la sua formazione e preparazione, dallo storico Rondinini si possono avere alcuni elementi: \"Ennius autem optimis moribus informatus; in primo aetatis flore Romam venit, ubi liberalibus disciplinis eruditus ingenii sui prope admirabilis felicitateimmortalem sibi nominis gloriam comparavit, &amp; ad honores sibi aperuit\".\nNel 1484, sotto papa Sisto IV, Ennio entr\u00f2 nella Curia Romana.\nSotto il Pontificato di papa Innocenzo VIII, Ennio divenne Prelato di Corte ed Ascritto al Ceto dei Nobili.\nNel 1498, sotto il Pontificato di Alessandro VI \" Borgia\", fu nominato Tesoriere Generale di Campagna e Marittima, sede questa posta a Ferentino per volere di papa Innocenzo III, il quale elev\u00f2 Ferentino ha Rettorato di Campagna e Marittima.\nNel 1501 tratt\u00f2 da mediatore il matrimonio tra Lucrezia Borgia e il duca di Ferrara, Alfonso I d'Este\n\u00c8 noto che il duca di Ferrara, Alfonzo d'Este era restio a prendere in sposa la figlia di Alessandro VI, Lucrezia Borgia, ma per l'azione dei mediatori e i possibili vantaggi, acconsent\u00ec.\nCome ci fa sapere il menzionato storico PH. Rondinini, fu il Filonardi a rendere possibile questo matrimonio \"ineundo inter Lucretiam Borgiam &amp; Ferrariae ducem operam dedit\".\nIl 4 agosto 1503 fu consacrato vescovo di Veroli da papa Alessandro VI, l'Eubel lo ricorda cos\u00ec: \"Verulan: Ennius (Filonardi, 1538 in S.R.R. card. prom.) 1503 Aug. 4 AC amer I, 117.\nNel novembre del 1503 tratt\u00f2 a nome del Valentino (Cesare Borgia) la lega con i fiorentini.\nDopo un difficile viaggio, il 26 e 27 novembre 1503, mons. Filonardi tratt\u00f2 a Firenze con i Dieci di Balia.\nLo storico PH. Rondinini lo descrive cos\u00ec: \"foederi cum Fiorentinis inito Caesaris Valentini ducis nomine interfuit\".\nNel 1505, sotto il Pontificato di Giulio II \" della Rovere\", il Filonardi venne nominato Governatore della Marca Anconitana e di Fermo; da questo posto mons. Ennio Filonardi, scacci\u00f2 il tiranno Astolfo Guiderocchi, come cita anche il menzionato storico PH. Rondinini: \"Julio II Pontefice Marchiae Anconitanae, &amp; Firmanae urbi gubernator praefuit, e qua Astolphum Asculanorum tyrannum expulsit urbemque Pontificis obedientiae redegit\".\nNel 1510 fu nominato da papa Giulio II, Governatore e Castellano d'Imola.\nNel 1511 nominato Governatore di Bologna.\nNel 1512 fu nominato da Giulio II, nunzio in Svizzera. In effetti i primi contatti con gli Elvetici risalgono al 1512, quando mons. Ennio Filonardi fu inviato sul teatro di guerra in Lombardia per cercare di favorire, in nome del papa, la restaurazione degli Sforza nel Ducato di Milano.\nL'Ughelli conferma che Giulio II, riconoscendo la buona riuscita della missione del mons. Filonardi, vescovo di Veroli, cio\u00e8 la trattativa con gli svizzeri, tribut\u00f2 a favore del Filonardi in Concistoro elogi lusinghieri, dando a questi il titolo di propugnatore e sostenitore dei diritti e della libert\u00e0 della Chiesa.\nLa prima missione effettiva del Filonardi in Svizzera come Nunzio avvenne sotto il Pontificato di Leone X\" de'Medici\", nell'aprile del 1513, e dur\u00f2 bel 4 anni, quando l'equilibrio, da poco ristabilito in Italia settentrionale era, di nuovo, seriamente compromesso.\nLa Francia, che teneva ancora occupati i castelli di Milano e Cremona, col trattato di Blois si era alleata con Venezia, con l'obbiettivo di riconquistare l'intero territorio, mentre contemporaneamente forze cospicue tra gli Svizzeri agivano a favore di un riavvicinamento ai Francesi.\nOstacolare questa tendenza, mantenere e rinnovare il patto con Roma era allora compito pi\u00f9 urgente dell'inviato pontificio (mons. Ennio Filonardi), il quale poteva contare anche sull'appoggio degli agenti degli Sforza e dell'Imperatore.\nFu durante questa missione del 1513 che il Filonardi incontr\u00f2 l'imperatore del Sacro Romano Impero Massimiliano I, il quale conosceva l'idea politica antifrancese del mons. Filonardi, lo volle colmare di favori e privilegi cui una monaca pari a Massimiliano seppe fargli, con diploma del 20 dicembre 1513, dato ad Asburgo, concesse al Filonardi vari privilegi: \"di conferire lauree dottorali, di legittimare i nati da connubio illecito, di dare titolo da cavaliere, e d'inquartare ed accollare nello stemma di famiglia l'aquila imperiale, lo pregio anche del titolo di marchese Filonardi, per se e successori\".\nNel 1522 torn\u00f2 di nuovo in Svizzera, per difendere la fede cattolica dal dilagare della riforma, sotto il Pontificato di Adriano VI.\nSotto il pontificato di Clemente VII \"de'Medici\", nell'agosto 1526 fu nominato Commissario Generale presso le truppe svizzere operanti in Lombardia.\nNel 1527 Clemente VII gli conferi il titolo di Commendatario dell'Abbazia di Casamari (Veroli).\nNel 1528, sempre sotto il pontificato di Clemente VII, venne nominato Governatore e vice-legato di Campagna e Marittima, sede questa posta a Ferentino per volere di papa Innocenzo III, il quale elev\u00f2 Ferentino a Rettorato di Campagna e Marittima.\nNegli anni 1520 introdusse negli ambienti colti romani il giovane umanista Aonio Paleario, che poi visit\u00f2 Filonardi nel 1529, quando era governatore di Perugia.\nEnnio present\u00f2 Aonio Paleario, famoso scrittore verolano, ai magistrati della citt\u00e0 di Perugia, che gli offrirono una delle principali cattedre, ma il Paleario rifiut\u00f2.\nDi Ennio ha lasciato scritto:\" Nunquam vidi hominem meliorem, vel integritate vitae, vel studio Juvandi\".\nNel luglio del 1532, si rec\u00f2, per l'ultima volta, in Svizzera.\nRientr\u00f2 nel dicembre del 1533 in seguito all'accordo raggiunto a Marsiglia tra Francesco I e Clemente VII, essendo il mons. Ennio Filonardi divenuto oggetto delle decisioni politiche internazionali, si adoper\u00f2 attivamente per la riunificazione della nazione elvetica, sotto la fede cattolica.\nNel 1534, sotto il pontificato di Paolo III \"Farnese\", fu nominato Prefetto della Mole Adriana (castel Sant'Angelo), carica che oggi corrisponde a Ministro della guerra.\nIl Filonardi dovette perci\u00f2 vivere nella fortezza dove dall'aprile all'ottobre 1535 fu prigioniero il cardinale B. Accolti.\nLasci\u00f2 quest'ufficio quando fu nominato cardinale.\nDopo una cos\u00ec lunga attivit\u00e0 il 22 dicembre 1536 mons. Filonardi fu elevato a rango di cardinale da papa Paolo III con il titolo di Cardinale presbitero di Sant'Angelo in Pescheria; da questo momento in poi il card. Ennio Filonardi nei documenti non vera pi\u00f9 chiamato \"Verulanus\" ma \"S. Angelo\".\nAncora una volta Paolo III volle dimostrare la sua amicizia a Ennio, nominandolo il 12 agosto 1538 amministratore apostolico di Montefeltro, nonostante che fosse gi\u00e0 vescovo di Veroli; Ennio, lo stesso giorno, rinunci\u00f2 a favore di suo nipote Antonio, che divenne vescovo di Veroli il 12 agosto 1538, lo storico F. Ughelli lo ricorda cos\u00ec: \" Feretrani : Ennius Cardinalis Philonardus, paulo ante Verulans Epioscopus, hanc Ecclesiam administrandam suscepit 1538 die 12 mensis.Augusti. Quam cum ad decem annos administtrasset, eam dignitatem, annuante Pontefice, in nepotem transsfudit. De quo alibi\"\nIl 29 novembre fu inviato come legato alle truppe nella guerra di Camerino e il 21 aprile 1539 nella Provincia cisalpina, cio\u00e8 nel territorio di Parma e Piacenza.\nSolo a partire dal 1541 il card. Ennio Filonardi risiedette a pi\u00f9 riprese nel suo paese natale Bauco.\nIl 7 ottobre 1546 fu nominato vescovo di Albano.\nParticolarmente a cuore gli stava la ricostruzione della guardia Svizzera.\nIn collaborazione con il consigliere di Lucerna J. von Meggen, un parente del card. Schiner, riusc\u00ec nel 1542 a condurre un contingente di 150 Svizzeri a Bologna come guardia di palazzo; alla fine per\u00f2 fu l'assassinio di Pier Luigi Farnese da parte degli Imperiali, che convinse il papa a licenziare la sua guardia composta da lanzichenecchi e ad affidare di nuovo la sicurezza agli Svizzeri. Il Card. Ennio Filonardi scelse personalmente gli ufficiali, tenendo presente la reputazione delle loro famiglie in patria; nel marzo 1548 la nuova guardia Svizzera prese servizio a Roma agli ordini di J. Von Meggen\nIl 25 aprile 1549 rinunci\u00f2 al sede di Montefelto in favore di suo nipote Ennio Massari Filonardi, che governer\u00e0 la chiesa di Montefeltro fino alla sua morte, avvenuta nel 1565.\nIl card. Ennio Filonardi seppe solo dopo qualche settimana, dell'avvenuta morte, il 10 novembre 1549, di papa Paolo III, poich\u00e9 in quel periodo si trovava al Concilio di Trento.\nIl 16 novembre il card. Ennio Filonardi lasci\u00f2 il Concilio di Trento per prendere parte ai funerali di papa Paolo III; infatti Ennio fu uno dei quattro cardinali che si unirono al celebrante per dare l'assoluzione al tumulo.\nAl nuovo conclave per la nomina del successore, il card. Ennio Filonardi fu citato spesso tra i papabili dato che, per la tarda eta (83 anni), sembrava essere l'uomo su cui i partiti spagnoli e francesi e anche i Farnese avrebbero potuto accordarsi.\nNel Conclave, il card. Ennio Filonardi si intese per lo pi\u00f9 con i cardinali francesi e perci\u00f2 contribu\u00ec alla bocciatura del cardinale inglese Reginald Pole.\nNon partecip\u00f2 all'elezione di papa Giulio III (Ciocchi del Monte di San Savino) poich\u00e9 il 14 dicembre dovette abbandonare il Conclave causa malattia, \"ob eius morbum valde ingravescentem, addita onerosa aetate 83\", e venne portato in Castel S. Angelo, di cui era Castellano Pontificio, dove mor\u00ec il 19 dicembre 1549, all'et\u00e0 di 83 anni.\nSecondo la tradizione, in seguito fu trasportato a Bauco (attuale Boville Ernica) e sepolto nella cappella gentilizia della famiglia Filonardi (cappella di S. Sebastiano) posta nella chiesa di S. Michele Arcangelo, dove tuttora si pu\u00f2 ammirare il suo monumento funebre, a cura dei nipoti Antonio, vescovo di Veroli, e Saturno.\nSuccessione apostolica.\nLa successione apostolica \u00e8:"}
{"id": "538445", "revid": "1005847", "url": "https://it.wikipedia.org/wiki?curid=538445", "title": "Giuseppe Firrao il Giovane", "text": "Biografia.\nPronipote del cardinale Giuseppe Firrao il Vecchio, nacque a Fagnano Castello il 20 luglio 1736 da Pier Maria Firrao, principe di Sant'Agata e Luzzi, e Livia Grillo di Agapito, duchessa di Mondragone e contessa di Carinola. Inizi\u00f2 la sua educazione a Napoli, intraprendendo gli studi umanistici al Collegio Nazareno e successivamente completo gli studi con un dottorato in diritto canonico e civile alla Sapienza di Roma. Prese gli ordini minori e fu ordinato presbitero nel periodo fra il 1775 e il 1782.\nIl 25 febbraio 1782 fu eletto arcivescovo titolare di Petra e nominato nunzio apostolico a Venezia l'8 aprile di quell'anno. Nel 1785 divenne segretario della Congregazione dei vescovi e regolari.\nPapa Pio VII lo elev\u00f2 a cardinale nel concistoro tenutosi il 23 febbraio 1801 col titolo di Sant'Eusebio. Nel biennio 1802-1803 fu nominato camerlengo del Collegio dei cardinali e cardinale protopresbitero dello stesso collegio (1823-1830). Prese parte ai conclavi del 1823 e del 1829.\nMor\u00ec il 24 gennaio 1830 all'et\u00e0 di 93 anni.\nGenealogia episcopale.\nLa genealogia episcopale \u00e8:"}
{"id": "538446", "revid": "267975", "url": "https://it.wikipedia.org/wiki?curid=538446", "title": "Anton Hubert Fischer", "text": "Biografia.\nNacque a J\u00fclich il 30 maggio 1840 dal maestro elementare Wilhelm Josef Fischer e di Anna Margarethe Horrig.\nPapa Leone XIII lo elev\u00f2 al rango di cardinale nel concistoro del 22 giugno 1903.\nNel 1909 fu il destinatario dell'epistola di quella Coloniensi e nel 1910 di quella Quem ex perspecta di papa Pio X.\nMor\u00ec il 30 luglio 1912 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538447", "revid": "287204", "url": "https://it.wikipedia.org/wiki?curid=538447", "title": "Annona (divinit\u00e0)", "text": "Annona \u00e8 un'antica dea italica.\nDea dell'abbondanza e degli approvvigionamenti, da non confondere con la dea Abbondanza, in quanto Annona presiedeva ad una sola stagione.&lt;br&gt;\nConsiderata la personificazione dei raccolti, veniva spesso rappresentata con Cerere e raffigurata con delle spighe in mano.\nVenerazione.\nVeniva adorata insieme a Libera e Liberalitas, e a Copia e Abundantia, tutte Dee delle messi. Rappresentava e garantiva il raccolto annuo delle messi con riti propiziatori e di ringraziamento, equivalenti alla festa del raccolto. Il suo nome deriva da \"Annualis\", derivativo di \"annus\", che si verifica dunque ogni anno. I romani avevano dei servizi statali, l'Annona, che vagliavano il raccolto per l'esazione delle imposte ma anche per garantire le scorte in caso di carestia. La Dea infatti era anche preposta alla partizione del raccolto per la semina successiva e come granaio di riserva per le carestie. La sacralit\u00e0 della partizione obbligava i contadini, prima ancora che divenisse legge, a provvedere a tali bisogni.\nAltro significato di annona in epoca romana.\nSecondo alcuni storici moderni fu l'imperatore Settimio Severo ad istituire l\"annona militaris\" per sopperire alle esigenze alimentari dell'esercito, una sorta di \"tassa\" corrisposta in natura. Dapprima fu una misura eccezionale e poi una ricorrente, fino a che divenne un'imposta fondiaria in natura, che durante l'impero di Diocleziano fu sostituita da un tributo in denaro."}
{"id": "538448", "revid": "12064", "url": "https://it.wikipedia.org/wiki?curid=538448", "title": "John Fisher", "text": "Biografia.\nFiglio di Robert Fisher, ricco mercante, e di sua moglie Agnes, tra il 1484 ed il 1501 studi\u00f2 a Cambridge, dove consegu\u00ec il dottorato in teologia: rest\u00f2 a Cambridge come professore, e nel 1504 venne eletto Cancelliere dell'Universit\u00e0. Ebbe contatti con i migliori intellettuali europei del suo tempo: dietro suo invito, Erasmo da Rotterdam si rec\u00f2 in Inghilterra e gli fece visita.\nL'episcopato.\nIl 17 dicembre 1491 era stato ordinato sacerdote a York e nominato vicario di Northallerton: nel 1497 la contessa Margherita Beaufort di Richmond e Derby, madre del futuro sovrano Enrico VII Tudor, lo scelse come cappellano e confessore personale.\nVescovo di Rochester dal 1504 (con diritto di sedere nella Camera dei Lord), fu tutore del principe Enrico e venne nominato rappresentante della corona inglese al Concilio Lateranense V (1512).\nSi alien\u00f2 il sostegno di Enrico VIII prima opponendosi a tutti i provvedimenti tesi a rafforzare il controllo della corona inglese sull'episcopato e poi dando parere negativo alla richiesta di invalidit\u00e0 della dispensa di papa Giulio II che aveva permesso il matrimonio del sovrano con Caterina d'Aragona. Nel 1531 si oppose al conferimento al re del titolo di Supremo capo della Chiesa d'Inghilterra e poi all'Atto di Supremazia (1534), con il quale ogni decisione ecclesiastica da parte dell'episcopato veniva subordinata all'approvazione regia.\nGli ultimi anni.\nIntanto Enrico, ottenuta dal papa la nomina di Thomas Cranmer (suo sostenitore) ad arcivescovo di Canterbury, spos\u00f2 segretamente Anna Bolena ed ebbe da lei una figlia; dopo il suo rifiuto di riconoscere l'illegittimit\u00e0 dei figli nati dal matrimonio di Enrico con Caterina d'Aragona, il 13 aprile del 1534 venne fatto arrestare con Tommaso Moro con l'accusa di lesa maest\u00e0 (che prevedeva la pena di morte) e venne fatto rinchiudere nella Torre di Londra. Il re dichiar\u00f2 vacante la sede di Rochester.\nIl 17 giugno 1535 contro Moro e Fisher venne emessa la sentenza di morte per decapitazione: nella speranza di risparmiargli il supplizio, papa Paolo III lo cre\u00f2 cardinale del titolo di San Vitale nel concistoro del 21 maggio 1535 ed offr\u00ec al Fisher (ormai malato) la possibilit\u00e0 di trascorrere il resto dei suoi giorni in esilio a Roma. Enrico VIII neg\u00f2 al cardinale la possibilit\u00e0 di recarsi in Italia.\nLa sentenza venne eseguita alle 10 del 22 giugno 1535 nella Torre di Londra: la sua testa rimase esposta all'ingresso del ponte di Londra fino al 6 luglio, quando venne gettata nel Tamigi e sostituita da quella di Tommaso Moro. Il suo corpo nudo rimase esposto per tutto il giorno sul patibolo e venne seppellito senza cerimonie in una tomba anonima del cimitero di Ognissanti: in seguito venne traslato nella cappella di San Pietro in Vincoli nella Torre.\nIl culto.\nFu uno dei cinquantaquattro martiri inglesi proclamati beati da papa Leone XIII il 29 dicembre del 1886. Fu canonizzato da papa Pio XI il 19 maggio 1935: nella stessa cerimonia venne ascritto al numero dei santi Tommaso Moro, insieme al quale Giovanni Fisher viene commemorato il 22 giugno.\nIl suo culto \u00e8 vivo anche presso la Chiesa anglicana, che per\u00f2 fissa per la celebrazione della sua memoria la data del 6 luglio.\nGenealogia episcopale.\nLa genealogia episcopale \u00e8:"}
{"id": "538449", "revid": "92723", "url": "https://it.wikipedia.org/wiki?curid=538449", "title": "George Bernard Flahiff", "text": "Biografia.\nQuarto di nove figli, nacque a Paris (Ontario) il 26 ottobre 1905 da John Flahiff, un oste, ed Eleanor Rose Marie Fleming.\nIl 17 agosto 1930 ricevette l'ordinazione sacerdotale nella cattedrale di San Michele, a Toronto, dall'arcivescovo di Toronto Neil McNeil. Comp\u00ec ulteriori studi tra il 1930 e il 1935. Nel 1935 divenne professore di storia medievale al Pontificio Istituto di Studi Medievali a Toronto. Dal 1959 al 1961 fu presidente della Conferenza Religiosa Canadese.\nNominato arcivescovo di Winnipeg il 10 marzo 1961, ricevette la consacrazione episcopale il 31 maggio dello stesso anno. Nel 1961 venne nominato segretario della Conferenza dei Vescovi Cattolici del Canada, nel 1962 vicepresidente e sempre nel 1962 ne divenne presidente. Tra il 1962 e il 1965 partecip\u00f2 al Concilio Vaticano II. Dal 29 settembre al 29 ottobre 1967 partecip\u00f2 alla prima assemblea ordinaria del Sinodo dei Vescovi.\nPapa Paolo VI lo elev\u00f2 al rango di cardinale nel concistoro del 28 aprile 1969 con il titolo di Santa Maria della Salute a Primavalle. Partecip\u00f2 al conclave dell'agosto 1978 che elesse Giovanni Paolo I e al secondo conclave dell'ottobre 1978 che elesse Giovanni Paolo II. Nel settembre 1980, a causa di una grave caduta dalle scale dopo un incontro ad Ottawa, rimase paralizzato. Di salute sempre pi\u00f9 fragile, il 31 marzo 1982 si dimise dalla carica di arcivescovo di Winnipeg. Il 26 ottobre 1985, a seguito del compimento degli ottant'anni di et\u00e0, perse il diritto di partecipare al conclave.\nMor\u00ec il 22 agosto 1989 a Toronto, all'et\u00e0 di 83 anni, per un'insufficienza respiratoria. Furono celebrati due funerali: il primo, officiato dal cardinale Gerald Emmett Carter, si tenne il 28 agosto a Toronto, il secondo il 30 agosto a Winnipeg.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538450", "revid": "1935652", "url": "https://it.wikipedia.org/wiki?curid=538450", "title": "Ludovico Flangini", "text": "Biografia.\nI primi anni, il matrimonio e la carriera politica a Venezia.\nLudovico Flangini nacque da una famiglia patriza originaria di Cipro, figlio di Marco Flangini e di Cecilia Eleonora Giovanelli. Gli fu impartita un'ottima educazione di stampo letterario e classicista, iniziando quindi il tradizionale \"cursus honorum\" riservato ai rampolli dell'aristocrazia veneziana.\nInizialmente non destinato alla carriera ecclesiastica, nel 1759 spos\u00f2 Maria Laura Don\u00e0, dalla quale ebbe una figlia Cecilia (che sposer\u00e0 Giulio Panciera, conte di Zoppola nel 1779), ma sua moglie mor\u00ec il 17 marzo 1762 ed egli decise di ritirarsi ad Asolo. Nel 1763 gli venne concessa l'ammissione al Consiglio della Serenissima e venne eletto \"avogadore\" per otto mesi nel 1766 e nuovamente nel 1769. Il 31 agosto 1774 venne nominato uno dei cinque \"correttori delle leggi\" per promuovere la costituzione di nuove leggi a favore della Repubblica di Venezia, supportando apertamente le tendenze filo-senatoriali e dimostrandosi quindi ostile ai Quarantiotti. Tra le proposte da lui avanzate in questo periodo ricordiamo la chiusura del Ridotto di San Mois\u00e8 (una casa di tolleranza pubblica). Per lui si prospettava un'ottima carriera nel sistema politico veneziano e per questo nel 1776 decise di concorrere alla carica di procuratore di San Marco ma al fallimento di questo tentativo decise di abbracciare lo stato ecclesiastico. Il senato veneziano per la prima volta fece uso del privilegio garantitogli da papa Clemente XII e lo nomin\u00f2 auditore della Sacra Rota romana il 16 marzo 1779.\nLa carriera ecclesiastica ed il cardinalato.\nIl 3 agosto 1789 venne creato cardinale diacono, ricevendo la berretta cardinalizia il 6 agosto dello stesso anno e la diaconia dei Santi Cosma e Damiano dal 14 dicembre successivo. Ascritto come membro delle sacre congregazioni per il Concilio di Trento, dei Riti, dell'Esame dei Vescovi, per l'Immunit\u00e0 Ecclesiastica e per i Disciplini ed i Regolari, ricevette il diaconato il 28 marzo 1790 e dal 21 febbraio 1794 decise di optare per la diacona di Sant'Agata dei Goti.\nNel 1799, appena prima di entrare in conclave, venne ordinato sacerdote. Le celebrazioni per l'elezione di papa Pio VII che si tennero in quell'anno proprio a Venezia per la contingente situazione di Roma nelle mani dei francesi rivoluzionari, lo portarono ad essere autore di un dettagliato diario del conclave che oggi \u00e8 di largo utilizzo presso gli storici del periodo. Dal 2 aprile 1800 opt\u00f2 per il titolo presbiterale di San Marco, per poi recarsi a Vienna per offrire le proprie credenziali alla Corona austriaca che, pur avendo cancellato la Repubblica di Venezia, gli garant\u00ec una pensione di 10.000 ducati annui, ritenendolo in grande stima. Proprio su invito dell'imperatore Francesco II, il Flangini venne proposto come nuovo patriarca di Venezia e fu il primo primate veneto ad essere nominato dal sovrano straniero dopo la dissoluzione dell'ordinamento repubblicano dello stato nel 1797.\nIl 23 dicembre 1801 venne eletto patriarca di Venezia e in quello stesso giorno gli venne imposto il pallio. Domenica 14 marzo 1802, a Vienna, venne consacrato vescovo per mano del cardinale Christoph Anton von Migazzi, arcivescovo di Vienna. Fu proprio da Vienna che il Flangini invi\u00f2 alla sua diocesi la prima lettera pastorale, incentrando le sue preoccupazioni sulla preparazione del clero, sull'istruzione religiosa del popolo, sulla battaglia contro le \"false massime degli pseudo filosofi\". Prese possesso della sua sede il 24 novembre successivo. Nel breve periodo del suo episcopato, il cardinale Flangini ridusse le richieste minime per la celebrazione delle messe e attinse dai fondi e dai benefici di molte chiese per migliorare la condizione economica generale del clero veneziano. Egli si preoccup\u00f2 inoltre di erigere nuove confraternite, sovrintendendo personalmente all'educazione del clero attraverso la costituzione di nuovi seminari e dando grande impulso alla devozione per le Quarantore. Consigliere privato dell'Imperatore d'Austria, venne da questi nominato conte. Il 24 maggio 1802 opt\u00f2 per il titolo di Sant'Anastasia. Nel corso di una conferenza con i ministri plenipotenziari conti Franz von Bissingen e G. Maillat tenutasi il 14 agosto 1802, il cardinale Flangini tent\u00f2 invano di ottenere la restaurazione del tribunale del Sant'Uffizio per meglio combattere il crescere di societ\u00e0 segrete e massoniche, cos\u00ec come non ottenne di poter sottomettere i regolari ai loro diretti superiori anzich\u00e9 direttamente al vescovo, n\u00e9 di poter ricostituire la Compagnia di Ges\u00f9.\nDecorato con la gran croce dell'Ordine Reale di Santo Stefano d'Ungheria nel 1803, inizi\u00f2 il 2 maggio di quello stesso anno una visita pastorale nella sua diocesi, ma questa venne interrotta dalla sua improvvisa morte che lo colp\u00ec a Venezia il 29 febbraio 1804, a 70 anni di et\u00e0. La sua salma venne esposta alla pubblica venerazione e poi sepolta nella Cattedrale di San Marco a Venezia.\nFlangini fu uno dei migliori grecisti italiani della fine del XVIII secolo. Accanto a molte composizioni originali, tradusse dal Greco l\"'Apologia di Socrate\" di Platone, inserita da Melchiorre Cesarotti nel suo \"Corso ragionato di letteratura greca\" (Padova 1831, I, pp. 129-216). Ha lasciato la prima traduzione in lingua italiana delle \"Argonautiche\" di Apollonio Rodio, apparsa a Roma tra il 1791 e il 1794. Per la sua edizione di Apollonio, Flangini esamin\u00f2 quattro importanti codici manoscritti conservati nella Biblioteca apostolica vaticana e sconosciuti a Richard Fran\u00e7ois Philippe Brunck, curatore dell'edizione standard delle \"Argonautiche\" (Strasburgo, 1780), e corred\u00f2 la sua traduzione di pregevolissime varianti tratte dai quattro codici vaticani e di molte note erudite.\nGenealogia episcopale.\nLa genealogia episcopale \u00e8:"}
{"id": "538451", "revid": "671029", "url": "https://it.wikipedia.org/wiki?curid=538451", "title": "Andr\u00e9-Hercule de Fleury", "text": "Biografia.\nNacque a Lod\u00e8ve il 22 giugno 1653, fu mandato da giovane a Parigi per studiare presso i gesuiti filosofia, teologia e lo studio dei classici latini. Dopo aver preso i voti, grazie al patrocinio del cardinale Piero Bonzi ottenne nel 1670 la nomina a cappellano personale della regina di Francia Maria Teresa, moglie del re Luigi XIV, ruolo che continu\u00f2 a detenere anche dopo la morte di lei; successivamente divenne l'elemosiniere della sovrana (1679) e poi dello stesso Luigi XIV (1683)\nNel 1698 fu nominato vescovo di Fr\u00e9jus, diocesi che resse per circa diciassette anni, durante i quali tuttavia cerc\u00f2 di ottenere il modo di tornare presso la corte francese.\nNel 1715 rassegn\u00f2 le dimissioni dopo aver ricevuto i diritti sull'abbazia di Tournus, ma il 1\u00ba aprile 1716, per volere testamentario dello stesso re Luigi XIV, fu nominato dall'allora reggente duca d'Orl\u00e9ans precettore personale dell'erede al trono, il giovane Luigi XV, che allora aveva solo cinque anni, del quale seppe guadagnarsi la fiducia; nel 1717 invece divenne membro dell'Acad\u00e9mie fran\u00e7aise.\nDivenuto membro del consiglio di stato e del consiglio di reggenza, nel 1726 venne nominato ministro di stato e sostitu\u00ec il duca di Borbone nella direzione del governo; poco dopo papa Benedetto XIII lo elev\u00f2 al rango di cardinale nel concistoro dell'11 settembre 1726.\nIl suo ministero corrispose con il ritorno della stabilit\u00e0 in Francia: duttile e moderato ma fornito di grande energia, egli riassest\u00f2 le finanze con severe misure economiche, promosse un notevole sviluppo commerciale, diminu\u00ec le imposte e consolid\u00f2 la moneta sino alla Rivoluzione; inoltre il ministro scelse sagaci collaboratori e riequilibr\u00f2 il bilancio, tanto che negli anni 1738-1739 lo Stato francese ebbe pi\u00f9 entrate che uscite.\nIn politica estera Fleury cerc\u00f2 di mantenere la pace, bench\u00e9 fosse stato costretto a partecipare alla guerra di successione polacca (1733-1738), durante la quale cerc\u00f2, anche all'insaputa del re, d'iniziare trattative di pace, e a quella di successione austriaca (1740-1748); cerc\u00f2 inoltre di ridurre la tensione tra Inghilterra e Spagna (trattato di Siviglia, 1729) e di riconciliare la Francia e le potenze borboniche con l'Austria (trattato di Vienna, 1731), dopo aver promosso e presieduto il congresso di Cambrai (poi Soissons, 1728).\nIn politica interna egli dovette combattere contro l'opposizione giansenista, protestante e parlamentare: dopo le scene di fanatismo nel cimitero di Saint-M\u00e9dard a Parigi (1727), il cardinale volle approfittare della situazione per costringere il Parlamento ad approvare la bolla Unigenitus del 1713 che condannava il Giansenismo; ne segu\u00ec una lunga crisi tra il Parlamento e il ministro.\nCon l'espansione della fazione favorevole all'intervento nella guerra di successione austriaca, scoppiata a causa della morte dell'imperatore del Sacro romano impero Carlo VI (1740), il potere di Fleury cominci\u00f2 a diminuire; comunque il suo governo fu il periodo migliore del regno di Luigi XV.\nMor\u00ec il 29 gennaio 1743 all'et\u00e0 di 89 anni; ricevette sepoltura inizialmente nella chiesa parrocchiale di Meudon-la-For\u00eat ad Issy-les-Moulineaux, tempo dopo venne spostato nella Chiesa di Saint-Louis-du-Louvre, andata in seguito distrutta nel 1811.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538452", "revid": "1935652", "url": "https://it.wikipedia.org/wiki?curid=538452", "title": "Ermenegildo Florit", "text": "Biografia.\nNato a Fagagna il 5 luglio 1901 da Angelo e Regina Sello, fu ordinato sacerdote l'11 aprile 1925 a Udine e continu\u00f2 i suoi studi teologici tra Roma e Udine. Dal 1929 al 1954 fu attivo come insegnante presso l'Universit\u00e0 Lateranense a Roma, nella quale fu dal 1935 al 1939 e dal 1950 al 1954 decano della facolt\u00e0 teologica e dal 1951 al 1954 anche pro rettore dell'ateneo lateranense. Nel 1951 divenne prelato domestico di papa Pio XII.\nMinistero episcopale e cardinalato.\nNel 1954 venne nominato arcivescovo coadiutore di Firenze con il titolo di Gerapoli di Siria: venne consacrato il 12 settembre 1954 dal cardinale Clemente Micara.\nIl 9 marzo 1962 succedette per coadiutoria alla medesima sede. Tra il 1962 e il 1965 partecip\u00f2 al Concilio Vaticano II scegliendo padre Umberto Betti quale suo teologo personale, schierandosi con l'ala conservatrice del Coetus Internationalis Patrum. Diede un importante contributo ai lavori, e in particolare alla stesura della costituzione dogmatica \"Dei Verbum\" sulla Parola di Dio.\nPapa Paolo VI lo elev\u00f2 al rango di cardinale nel concistoro del 22 febbraio 1965 con il titolo della Regina Apostolorum. Il 3 giugno 1977 si ritir\u00f2 dalla carica di arcivescovo, all'et\u00e0 di 75 anni. Nel 1978 partecip\u00f2 in qualit\u00e0 di Cardinale elettore al conclave dell'agosto 1978 che elesse Giovanni Paolo I e al secondo conclave dell'ottobre 1978 che elesse Giovanni Paolo II.\nMor\u00ec a Firenze l'8 dicembre 1985 per un blocco renale. I funerali furono celebrati il 10 dicembre, dal cardinale Silvano Piovanelli, nella cattedrale di Santa Maria del Fiore, nella cui cripta fu poi sepolto.\nNonostante abbia dato impulso all'organizzazione dell'arcidiocesi fiorentina, Florit \u00e8 stato al centro di alcune polemiche, in particolare entr\u00f2 in conflitto con don Lorenzo Milani e don Enzo Mazzi, preti della sua arcidiocesi. Dopo la morte di Florit, don Mazzi si \u00e8 rappacificato con il cardinale Silvano Piovanelli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538453", "revid": "322321", "url": "https://it.wikipedia.org/wiki?curid=538453", "title": "Toussaint de Forbin-Janson", "text": "Biografia.\nNacque a Mane il 1\u00ba ottobre 1631.\nPapa Alessandro VIII lo elev\u00f2 al rango di cardinale nel concistoro del 13 febbraio 1690.\nMor\u00ec il 24 marzo 1713 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538454", "revid": "144796", "url": "https://it.wikipedia.org/wiki?curid=538454", "title": "Francesco Fontana (cardinale)", "text": "Biografia.\nNato a Casalmaggiore, all'epoca citt\u00e0 del Ducato di Milano, venne battezzato col nome di Luigi Maria. Il 28 agosto 1750, entr\u00f2 nell'ordine dei Barnabiti e fu ordinato sacerdote a Bologna nel 1774, prendendo il nome di Francesco.\nProfessore di eloquenza presso il collegio dei barnabiti di Sant'Alessandro a Milano, nel 1797 divenne direttore del collegio dei barnabiti di Santa Lucia presso Bologna. In quello stesso anno divenne padre provinciale del suo ordine per la Lombardia e nel 1801 ne divenne procuratore generale. Nel 1801 venne prescelto a ricoprire il ruolo di consultore della Sacra Congregazione dei Riti e dell'Inquisizione. Segretario per la Correzione dei Libri della Chiesa orientale dal 1802, fu teologo personale del papa ed accompagn\u00f2 Pio VII in Francia nel 1804.\nNel 1806 divenne Padre Generale dell'Ordine barnabita. Fu incaricato di redigere la bolla di scomunica \"Quam memorandam\", contro Napoleone, e per questo fu fatto arrestare dall'imperatore e deportato in Francia. Fu recluso a Parigi nel castello di Vincennes per tre anni.\nAllievo del cardinal Giacinto Sigismondo Gerdil, figura di altissimo rilievo della corte sabauda, la cui nomina a papa al conclave del 1799-1800 era stata bloccata dal veto austriaco, nel 1815 Fontana era stato scelto da \nVittorio Emanuele I, come arcivescovo di Torino. Papa Pio VII, tuttavia, prefer\u00ec tenerlo a Roma e lo elev\u00f2 al rango di cardinale nel concistoro dell'8 marzo 1816, assegnandogli il titolo presbiterale di Santa Maria sopra Minerva.\nIl 24 dicembre 1818 fu nominato prefetto della Congregazione \"de Propaganda Fide\".\nMor\u00ec a Roma il 19 marzo 1822 all'et\u00e0 di 71 anni. La sua salma venne esposta alla pubblica venerazione e poi sepolta nella chiesa di San Carlo ai Catinari di Roma, secondo la sua volont\u00e0; il suo elogio funebre venne tenuto da Giacinto Placido Zurla, futuro cardinale."}
{"id": "538455", "revid": "838137", "url": "https://it.wikipedia.org/wiki?curid=538455", "title": "Raffaele Fornari", "text": "Biografia.\nFu nunzio apostolico in Belgio dal 1842 al 1843 e in Francia dal 1843 al 1851.\nPapa Pio IX lo elev\u00f2 al rango di cardinale nel concistoro del 30 settembre 1850 con il titolo di Santa Maria sopra Minerva.\nNel 1851 divenne prefetto della Congregazione per gli studi.\nGenealogia episcopale.\nLa genealogia episcopale \u00e8:"}
{"id": "538456", "revid": "92723", "url": "https://it.wikipedia.org/wiki?curid=538456", "title": "Efrem Forni", "text": "Biografia.\nNacque a Milano il 10 gennaio 1889, secondogenito di don Enrico Giancarlo Forni e donna Angela Ambrosoli. Docente al Seminario vescovile di Arona prima, fu poi nominato prelato domestico di Sua Santit\u00e0 Pio XII. Fu consacrato vescovo il 20 febbraio 1938 dal card. Eugenio Pacelli (eletto Papa, l'anno successivo, con il nome di Pio XII), nella chiesa di San Carlo al Corso in Roma, che \u00e8 considerata ancora oggi la chiesa parrocchiale dei \"milanesi\" a Roma. Nominato arcivescovo titolare di Darni, entr\u00f2 quindi nella rappresentanza diplomatica della Santa Sede. Dopo una breve esperienza quale uditore presso la Nunziatura di Portogallo e di Francia, fu nominato nunzio apostolico, prima in Ecuador (1938 - 1952) e poi in Belgio e Lussemburgo (1953 - 1962) presso re Baldovino.\nCreato cardinale presbitero nel concistoro del 19 marzo 1962 da Giovanni XXIII, partecip\u00f2 a tutte le sessioni del Concilio Vaticano II e al conclave che elesse Paolo VI. Quale membro della Curia Pontificia, fu prefetto della Congregazione dei Santi.\nDal 1962 al 1976 port\u00f2 il titolo cardinalizio di Santa Croce in Gerusalemme.\nMor\u00ec il 26 febbraio 1976 all'et\u00e0 di 87 anni, dopo breve malattia, a Roma, al Policlinico Gemelli.\nVolle essere sepolto in Gallarate alla sinistra dell'altare maggiore, nell'amata chiesa di San Francesco e non nella tomba di famiglia dei nobili Forni di Milano, perch\u00e9 in questa chiesa, era nata la sua vocazione religiosa, come egli aveva sempre affermato.\nFu nominato Bal\u00ec Cavaliere di Gran Croce d'Onore e Devozione del Sovrano Militare Ordine di Malta, oltre che di molti altri ordini cavallereschi, fra cui quello del Ordine Equestre del Santo Sepolcro di Gerusalemme.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538458", "revid": "986213", "url": "https://it.wikipedia.org/wiki?curid=538458", "title": "Maurilio Fossati", "text": "Biografia.\nEntr\u00f2 nella congregazione degli Oblati dei Santi Gaudenzio e Carlo di Novara e fu ordinato sacerdote il 27 novembre 1898. Tra il 1915 e il 1924 fu rettore del Sacro Monte di Varallo. Fu eletto vescovo di Nuoro il 24 marzo 1924 e consacrato vescovo il 27 aprile 1924 dal cardinale Giuseppe Gamba.\nFu promosso arcivescovo di Sassari il 2 ottobre 1929. Fu eletto arcivescovo di Torino l'11 dicembre 1930. Papa Pio XI lo elev\u00f2 al rango di cardinale nel concistoro del 13 marzo 1933. Durante la seconda guerra mondiale, fu attivo nell'aiuto agli ebrei della Shoah, facendoli nascondere nei monasteri della citt\u00e0, e aiutando l'organizzazione DELASEM, con la collaborazione di Francesco Repetto.\nNel 1937 approv\u00f2 la nascita dei \"Cultores Sanctae Sindonis\", un sodalizio nato nell'ambito della \"Confraternita del SS. Sudario\" con lo scopo di coordinare gli studi scientifici allora in atto sulla Santa Sindone. Questo sodalizio sar\u00e0 poi sostituito su suggerimento dello stesso Fossati dal \"Centro Internazionale di Sindonologia\", il cui statuto fu approvato dal cardinale il 18 dicembre 1959. Durante la Resistenza Fossati appoggi\u00f2 i partigiani in molti episodi, inviando anche don Piero Giacobbo come cappellano dei partigiani.\nNel dopoguerra fu l'ideatore dell'esperienza dei cappellani del lavoro (con don Esterino Bosco, don Ugo Saroglia, don Giovanni Pignata e don Piero Giacobbo), per iniziare una presenza della chiesa a fianco della classe operai, da cui poi nasceranno qualche anno dopo i preti operai.\nNel 1954 fu eletto presidente della CEI, carica che ricopr\u00ec fino al 1958.\nMor\u00ec il 30 marzo 1965 all'et\u00e0 di 88 anni.\nGli \u00e8 stata dedicata una via a Sassari ed una a Torino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538459", "revid": "838137", "url": "https://it.wikipedia.org/wiki?curid=538459", "title": "Joseph-Alfred Foulon", "text": "Biografia.\nInfanzia e formazione.\nJoseph-Alfred Foulon nacque il 29 aprile 1823 a Parigi, in Francia. La sua era una famiglia umile, suo padre, infatti, era un sarto.\nDopo un'istruzione base, studi\u00f2 scienze umanistiche. Studi\u00f2 poi presso il seminario minore di Saint-Nicolas-du-Chardonnet, a Parigi, dal 1834 al 1842. Suo compagno fu Joseph Ernest Renan, che sarebbe diventato un esperto di antiche lingue e civilt\u00e0 del Medio Oriente, filosofo e scrittore. Venne fortemente influenzato da monsignor F\u00e9lix-Antoine-Philibert Dupanloup, futuro vescovo di Orl\u00e9ans, allora direttore del seminario (1842-1845). Continu\u00f2 gli studi di filosofia e teologia al seminario di Saint-Sulpice, a Parigi e dal 1845 al 1846, a \u00c9coles des Carmes, ebbe anche contatti con Georges Darboy, futuro arcivescovo di Parigi. In seguito, consegu\u00ec la licenza in lettere presso l'Universit\u00e0 della Sorbona, a Parigi, nel 1847, diventando il primo ecclesiastico francese a farlo.\nOrdinazione sacerdotale.\nVenne ordinato presbitero il 18 dicembre 1847, a Parigi, da Denis-Auguste Affre, arcivescovo di Parigi. Per dodici anni fu professore di letteratura umanistica e retorica al seminario minore di Saint-Nicolas-du-Chardonnet, per poi diventarne prefetto degli studi, direttore nel 1862 e superiore nel 1863. Successivamente fu nominato canonico onorario del capitolo della cattedrale metropolitana di Parigi nel 1863. L'imperatore Napoleone III di Francia lo design\u00f2 per l'episcopato il 12 gennaio 1867. La Santa Sede accett\u00f2 la sua nomina con una certa perplessit\u00e0 diffidando del prevalente gallicanesimo nelle istituzioni educative parigine.\nVescovo ed arcivescovo.\nVenne eletto vescovo di Nancy et Toul, allora due diocesi unite, il 27 marzo 1867 e fu consacrato il 1\u00ba maggio 1867, nella chiesa di Saint-Eustache a Parigi, da Charles-Martial-Allemand Lavigerie, arcivescovo di Algeri, assistito da Jean-Baptiste Landriot, arcivescovo di Reims, e da Charles Place, vescovo di Marsiglia. Scelse come suo motto episcopale \"In multa patientia\". Divent\u00f2 assistente presso il trono pontificio il 17 giugno 1867 e cavaliere della LEN d'onore il 15 agosto 1869. Si stabil\u00ec a Nancy nel seminario minore di \u00c9cole des Hautes \u00c9tudes. Essendo insignito della dignit\u00e0 episcopale, dal 1869 al 1870 partecip\u00f2 alle sessioni del Concilio Vaticano I. Fu uno dei fondatori dell'Istituto cattolico di Parigi nel 1875. Fu considerato per la sede di Besan\u00e7on dal presidente Jules Gr\u00e9vy. Promosso arcivescovo metropolitana di Besan\u00e7on il 30 marzo 1882, in quello stesso giorno gli fu concesso il pallio. Il 2 maggio 1887 avvenne la nomina ad arcivescovo di Lione dal presidente francese Jules Gr\u00e9vy, dove si trasfer\u00ec il 26 maggio 1887.\nCardinale e morte.\nVenne creato cardinale nel concistoro del 24 maggio 1889, da papa Leone XIII che gli mand\u00f2 la berretta rossa con un breve apostolico. La berretta rossa gli fu imposta dal presidente Marie Fran\u00e7ois Sadi Carnot l'11 giugno 1889, ricevendo il titolo presbiterale di Sant'Eusebio il 30 dicembre 1889.\nMor\u00ec il 23 gennaio 1893, per via di complicanze cardiache a Lione, all'et\u00e0 di 69 anni. La sua salma venne esposta e sepolta nella cattedrale metropolitana e primaziale di Lione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538460", "revid": "1197143", "url": "https://it.wikipedia.org/wiki?curid=538460", "title": "Joannes-Henricus von Franckenberg", "text": "Biografia.\nNacque a Gross-Glogau, allora in Prussia, oggi in Polonia, il 18 settembre 1726.\nFu arcivescovo di Malines dal 1759 al 1804.\nPapa Pio VI lo elev\u00f2 al rango di cardinale nel concistoro del 1\u00ba giugno 1778.\nMor\u00ec l'11 giugno 1804 all'et\u00e0 di 77 anni. \u00c8 stato onorato con l'ordine Ordine reale di Santo Stefano d'Ungheria dall'Imperatrice.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538462", "revid": "287204", "url": "https://it.wikipedia.org/wiki?curid=538462", "title": "Johannes Baptiste Franzelin", "text": "Di umili origini, era figlio di Pellegrino Franzelin e di Anna Wieser.\nBiografia.\nDopo aver frequentato il ginnasio francescano a Bolzano, nel 1834 entr\u00f2 nella Compagnia di Ges\u00f9 e comp\u00ec il suo noviziato nella citt\u00e0 austriaca di Graz.\nComp\u00ec gli studi superiori in alcune scuole religiose austriache per poi giungere a Roma, studiare nel \"Collegium Romanum\" ed infine alla Pontificia Universit\u00e0 Gregoriana, che per\u00f2 dovette lasciare a seguito dei moti del 1848.\nNel 1849 fu ordinato sacerdote. Fu professore di teologia dogmatica, lingua aramaica, lingua siriaca e lingua caldea a Roma.\nFu teologo pontificio per il Concilio Vaticano I. Pubblic\u00f2 numerosi testi di teologia altamente apprezzati. Nel 1870 pubblic\u00f2 il \"tractatus de divina traditione et ispiratione\", in cui applic\u00f2 a Dio il concetto di autore letterario della Sacra Scrittura, distinguendo tra elemento formale (idee e concetti) e materiale (le parole che li esprimono.\nPapa Pio IX lo elev\u00f2 al rango di cardinale nel concistoro del 3 aprile 1876 e gli assegn\u00f2 il titolo dei Santi Bonifacio e Alessio.\nPartecip\u00f2 al conclave del 1878 che elesse papa Leone XIII.\nFu prefetto della Congregazione per le Indulgenze e le Sacre Reliquie dal marzo 1885.\nNon ricevette mai la consacrazione episcopale.\nAlla sua morte la salma venne inumata nella cappella dell'Ordine nel Cimitero del Verano."}
{"id": "538463", "revid": "62748", "url": "https://it.wikipedia.org/wiki?curid=538463", "title": "Giacomo Filippo Fransoni", "text": "Biografia.\nDi origini aristocratiche, era figlio del marchese Domenico e di Battina Carrega, nonch\u00e9 fratello del futuro arcivescovo di Torino Luigi Fransoni. Si allontan\u00f2 dalla sua citt\u00e0 natale assieme alla famiglia nel 1797 in seguito all'invasione delle truppe francesi, per trasferirsi a Roma. Laureatosi nel 1806, fu ordinato sacerdote nell'anno successivo.\nCarriera diplomatica.\nDelegato apostolico a Firenze, arcivescovo titolare di Nazianzo e nunzio apostolico a Lisbona.\nNel 1809 divenne delegato apostolico a Firenze, dove dovette trasferirsi quando da Roma fu cacciato il governo papale. Durante la Restaurazione svolse parecchi incarichi nella gerarchia pontificia, fino alla nomina ad arcivescovo di Nazianzo \"in partibus infidelium\" (1822) e a nunzio apostolico a Lisbona (1823).\nCardinale di Santa Maria in Ara Coeli.\nPapa Leone XII lo elev\u00f2 al rango di cardinale nel concistoro del 2 ottobre 1826, col titolo di Santa Maria in Ara Coeli. Membro di numerose congregazioni, fu a capo di quella de Propaganda Fide.\nMorte.\nMor\u00ec il 20 aprile 1856 all'et\u00e0 di 80 anni. \u00c8 sepolto nella basilica di San Lorenzo in Lucina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538465", "revid": "125205446", "url": "https://it.wikipedia.org/wiki?curid=538465", "title": "James Darcy Freeman", "text": "Biografia.\nFu arcivescovo di Sydney dal 1971 al 1983, anno in cui si ritir\u00f2 per raggiunti limiti di et\u00e0 (75 anni).\nPapa Paolo VI lo elev\u00f2 al rango di cardinale nel concistoro del 5 marzo 1973.\nPartecip\u00f2 ai due conclavi del 1978: il primo che elesse Giovanni Paolo I e il secondo che elesse Giovanni Paolo II.\nMor\u00ec il 16 marzo 1991 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538466", "revid": "838137", "url": "https://it.wikipedia.org/wiki?curid=538466", "title": "Juan Francisco Fresno Larra\u00edn", "text": "Biografia.\nNacque a Santiago del Cile il 26 luglio 1914.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nMor\u00ec il 14 ottobre 2004 all'et\u00e0 di 90 anni e venne sepolto all\u2019interno della cattedrale di San Giacomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538468", "revid": "838137", "url": "https://it.wikipedia.org/wiki?curid=538468", "title": "Luigi Frezza", "text": "Biografia.\nNacque a Civita Lavinia il 27 maggio 1783.\nPapa Gregorio XVI lo elev\u00f2 al rango di cardinale nel concistoro dell'11 luglio 1836.\nMor\u00ec il 14 ottobre 1837 all'et\u00e0 di 54 anni.\nGenealogia episcopale.\nLa genealogia episcopale \u00e8:"}
{"id": "538469", "revid": "267975", "url": "https://it.wikipedia.org/wiki?curid=538469", "title": "Josef Frings", "text": "Biografia.\nSecondo di otto figli, nacque a Neuss il 6 febbraio 1887 da Heinrich Frings, un imprenditore tessile e consigliere comunale, e Maria Sels. Nel 1916 consegu\u00ec il dottorato in teologia presso l'Universit\u00e0 di Friburgo. Fu ordinato sacerdote il 10 agosto 1910 dal cardinale Anton Hubert Fischer, arcivescovo di Colonia.\nComp\u00ec ulteriori studi tra il 1913 e il 1915 a Roma. Il 4 marzo 1937 fu nominato rettore del seminario di Colonia, mantenne la carica fino al 1942. Fu eletto arcivescovo di Colonia il 1\u00ba maggio 1942 e fu consacrato il 21 giugno dello stesso anno dall'arcivescovo titolare di Tolemaide di Libia Cesare Orsenigo. Papa Pio XII lo elev\u00f2 al rango di cardinale nel concistoro del 18 febbraio 1946 con il titolo di San Giovanni a Porta Latina.\nDal 1945 al 1965 fu presidente della Conferenza dei vescovi tedeschi. Partecip\u00f2 al conclave del 1958 che elesse Giovanni XXIII e al conclave del 1963 che elesse Paolo VI. Partecip\u00f2 molto attivamente ai lavori del Concilio Vaticano II, di cui \u00e8 stato tra i maggiori protagonisti come esponente di rilievo della maggioranza; in quegli anni ebbe come consulente teologico il giovane Joseph Ratzinger, futuro papa Benedetto XVI. Mor\u00ec il 17 dicembre 1978 all'et\u00e0 di 91 anni. Fu sepolto nella cripta arcivescovile della cattedrale di Colonia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538470", "revid": "986213", "url": "https://it.wikipedia.org/wiki?curid=538470", "title": "Antonio Maria Frosini", "text": "Fu nominato cardinale della Chiesa cattolica da papa Pio VII.\nBiografia.\nNacque a Modena l'8 settembre 1751.\nPapa Pio VII lo elev\u00f2 al rango di cardinale nel concistoro del 10 marzo 1823.\nMor\u00ec l'8 luglio 1834 all'et\u00e0 di 82 anni."}
{"id": "538471", "revid": "986213", "url": "https://it.wikipedia.org/wiki?curid=538471", "title": "Andreas Fr\u00fchwirth", "text": "Biografia.\nNacque a Sankt Anna am Aigen il 21 agosto 1845. Battezzato con il nome di Franz, assunse il nome di Andreas il 13 settembre 1863, entrando nell'Ordine dei frati predicatori a Graz. Emise la professione il 12 settembre 1864.\nStudi\u00f2 teologia e filosofia a Graz e presso il Collegio di San Tommaso a Roma: fu ordinato presbitero a Graz il 5 luglio 1868.\nFu docente di teologia al collegio domenicano di Graz, priore di quella casa dal 1872 al 1875, priore del convento di Vienna dal 1876 al 1880, maestro provinciale d'Austria-Ungheria dal 1880 al 1891. Il 19 settembre 1891 il capitolo generale dell'ordine riunito a Lione lo elesse maestro generale; ricopr\u00ec la carica fino al 21 maggio 1904.\nFu visitatore apostolico del monastero di canonici regolari di Klosterneuburg e consultore della suprema congregazione del Santo Uffizio. Il 26 ottobre 1907 fu nominato nunzio apostolico in Baviera.\nIl 5 novembre 1907 fu eletto arcivescovo titolare di Eraclea di Europa. Fu consacrato il 30 novembre 1907 nella chiesa del collegio teutonico di Santa Maria dell'Anima a Roma dal cardinale Rafael Merry del Val, assistito dai vescovi Diomede Panici e Giuseppe Cecchini.\nPapa Benedetto XV lo elev\u00f2 al rango di cardinale nel concistoro del 6 dicembre 1915. Fu dapprima prete dei Santi Cosma e Damiano e poi, dal 1927, prete di San Lorenzo in Damaso.\nNel 1916 si ritir\u00f2 dall'ufficio di nunzio in Baviera.\nNel 1925 fu nominato penitenziere maggiore della Penitenzieria Apostolica.\nNel 1927 fu nominato cancelliere della Cancelleria Apostolica.\nMor\u00ec il 9 febbraio 1933, all'et\u00e0 di 87 anni, ed \u00e8 sepolto nella chiesa parrocchiale di Sankt Anna am Aigen.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538472", "revid": "986213", "url": "https://it.wikipedia.org/wiki?curid=538472", "title": "Pietro Fumasoni Biondi", "text": "Biografia.\nNacque a Roma il 4 settembre 1872 in seno alla famiglia dei marchesi Fumasoni Biondi. Era figlio di Filippo Fumasoni Biondi e di sua moglie, Gertrude Roselli. Aveva inoltre una sorella che si fece suora nell'ordine delle Missionarie del Sacro Cuore di Ges\u00f9 e prese il nome di Madre Gertrude.\nDopo aver compiuto gli studi presso il pontificio seminario romano, venne ordinato sacerdote il 17 aprile 1897 dal card. Lucido Maria Parocchi.\nIl 14 novembre 1916 fu eletto arcivescovo titolare di Doclea e internunzio apostolico in India. Il 10 dicembre 1916 venne consacrato ufficialmente dal card. Domenico Serafini nella cappella pontificio ateneo urbaniano di \"Propaganda Fide\", assistito da Joseph Armand Legrand, C.S.C, vescovo di Dacca, e da Agostino Zampini, O.S.A., vescovo titolare di Porfireone, sacrestano di Sua Santit\u00e0.\nIl 6 dicembre 1919 divenne internunzio apostolico in Giappone. Il 16 giugno 1921 fu nominato segretario della Sacra Congregazione De Propaganda Fide. Il 14 dicembre 1922 divenne delegato apostolico negli Stati Uniti.\nPapa Pio XI lo elev\u00f2 al rango di cardinale nel concistoro del 13 marzo 1933 con il titolo di Santa Croce in Gerusalemme.\nIl 16 marzo 1933 fu nominato prefetto della Sacra Congregazione De Propaganda Fide. Il 20 agosto del 1935, fu delegato pontificio al Congresso Eucaristico Nazionale che si tenne a Teramo. Prese parte al conclave del 1939 che elesse papa Pio XII. Il 12 maggio 1941 divenne camerlengo del Sacro Collegio dei Cardinali, carica che mantenne sino al 18 febbraio 1946. Prese parte al conclave del 1958 che elesse pontefice papa Giovanni XXIII.\nMor\u00ec il 12 luglio 1960 all'et\u00e0 di 87 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538473", "revid": "1874410", "url": "https://it.wikipedia.org/wiki?curid=538473", "title": "Maximilien de F\u00fcrstenberg", "text": "Biografia.\nNacque il 23 ottobre al Castello di Ter Worm nei Paesi Bassi, dal barone Adolf F\u00fcrstenberg e dalla contessa Elisabeth d'Oultremont. Il suo nome di battesimo completo era Maximilien, Louis, Hubert, Egon, Vincent, Marie, Joseph.\nFu ordinato sacerdote il 9 agosto 1931. Il 27 febbraio 1946 fu nominato rettore del Pontificio Collegio belga, mantenendo la carica fino alla nomina a vescovo. Tra i suoi allievi fu presente Karol Wojtyla, futuro papa Giovanni Paolo II. Il 13 maggio 1947 divenne prelato domestico di papa Pio XII.\nIl 14 marzo 1949 fu nominato da Pio XII arcivescovo titolare di Palto e il 22 marzo dello stesso anno delegato apostolico in Giappone. Fu consacrato il 25 aprile 1949. Divenne internunzio in Giappone il 28 aprile 1952 e successivamente delegato apostolico in Nuova Zelanda e Australia dal 1959 al 1962, quando divenne nunzio apostolico in Portogallo. Tra il 1962 e il 1965 partecip\u00f2 al Concilio Vaticano II.\nPapa Paolo VI lo elev\u00f2 al rango di cardinale nel concistoro del 26 giugno 1967 con il titolo del Sacro Cuore di Ges\u00f9 a Castro Pretorio. Il 15 gennaio 1968 fu nominato prefetto della Congregazione per le Chiese Orientali, carica che mantenne fino al 28 febbraio 1973. Nel 1973 fu nominato gran maestro dell'Ordine equestre del Santo Sepolcro di Gerusalemme, carica che ricopr\u00ec sino al 1987.\nNel 1978 partecip\u00f2 in qualit\u00e0 di cardinale elettore al conclave che elesse Giovanni Paolo I e al conclave che elesse Giovanni Paolo II. Dal 1982 al 1984 fu camerlengo del Collegio Cardinalizio.\nIl 23 ottobre 1984, in occasione del suo ottantesimo genetliaco, decaddero tutti gli incarichi ricoperti nella Curia romana e con essi il diritto di entrare in conclave.\nIl 30 maggio 1988 fu ricoverato nel Policlinico \"Agostino Gemelli\" di Roma a causa delle cattive condizioni di salute. Mor\u00ec all'et\u00e0 di 83 anni a Mont-Godinne, in Belgio, il 22 settembre 1988, per un'emorragia cerebrale. La sua bara, sormontata dalla berretta rossa, fu coperta con la bandiera belga. Il funerale fu celebrato il 28 settembre nella .\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538475", "revid": "986213", "url": "https://it.wikipedia.org/wiki?curid=538475", "title": "Wilhelm Egon von F\u00fcrstenberg", "text": "Biografia.\nNato ad Heiligenberg il 2 dicembre 1629, da Ernesto Egon di F\u00fcrstenberg-Heiligenberg e dalla principessa Anna Maria di Hohenzollern-Hechingen, inizi\u00f2 la propria carriera come soldato nell'esercito francese.\nEgli si rec\u00f2 quindi alla corte dell'arcivescovo di Colonia come il fratello, Franz Egon, che si era dimostrato particolarmente zelante per la causa di Luigi XIV di Francia che tent\u00f2 di promuovere con ogni mezzo. Nel 1672 gli intrighi dei due F\u00fcrstenberg diedero come risultato un'aperta ostilit\u00e0 tra la Francia e l'arcivescovato di Colonia e, dal momento che i due fratelli vennero ritenuti responsabili degli imperialisti di questa inimicizia tra i due stati, Wilhelm venne stretto d'assedio dai soldati dell'imperatore nel monastero di San Pantaleone di Colonia dove, temendo per la propria vita, inoltr\u00f2 una richiesta di grazia a Vienna. Egli venne salvato per intervento del nunzio papale, ma venne imprigionato e mantenuto in carcere sino alla firma del Trattato di Nimega (1679).\nCome ricompensa per il proprio servizio, anche se fallimentare, Luigi XIV lo nomin\u00f2 vescovo di Strasburgo in successione del fratello nel 1682. Sempre il Re di Francia gli garant\u00ec, per il concistoro del 2 settembre 1686, la nomina a cardinale da parte di papa Innocenzo XI (ma il titolo cardinalizio di Sant'Onofrio lo ricevette solo tre anni dopo) e nel 1688 l'elezione a coadiutore dell'arcivescovo di Colonia e successore di Massimiliano Enrico di Baviera. Su insistenza dell'imperatore, il papa pose il proprio veto su quest'ultima nomina. Il partito del papa ebbe la meglio e si costitu\u00ec ben presto una lega contro Luigi XIV che sfoci\u00f2 nella cosiddetta Guerra dei Nove anni, che priv\u00f2 Wilhelm Egon di tutte le speranze di successo, costringendolo a ritirarsi in Francia, nell'abbazia di Saint-Germain-des-Pr\u00e9s a Parigi, dove mor\u00ec il 10 aprile 1704.\nConclavi.\nWilhelm Egon partecip\u00f2 al conclave del 1689, che elesse papa Alessandro VIII, ma non quelli del 1691, che elesse papa Innocenzo XII, e del 1700, che elesse papa Clemente XII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538476", "revid": "986213", "url": "https://it.wikipedia.org/wiki?curid=538476", "title": "Francisco Antonio Javier de Gardoqui Arriqu\u00edbar", "text": "Fu nominato cardinale della Chiesa cattolica da papa Pio VII.\nBiografia.\nNacque a Bilbao il 9 ottobre 1747.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 27 gennaio 1820 all'et\u00e0 di 72 anni."}
{"id": "538478", "revid": "838137", "url": "https://it.wikipedia.org/wiki?curid=538478", "title": "Giulio Gabrielli il Giovane", "text": "Biografia.\nNacque a Roma il 20 luglio 1748 da famiglia nobile originaria di Gubbio e trasferitasi successivamente a Roma. Suo padre era il marchese Angelo Gabrielli e sua madre era la marchesa Caterina Trotti. Un suo antenato, Giulio Gabrielli il Vecchio, fu anch'egli cardinale.\nDopo gli studi di legge, il 9 marzo 1800 ricevette il suddiaconato ed il diaconato il 16 marzo di quello stesso anno. Consacrato sacerdote il 23 marzo 1800, divenne poco dopo protonotario apostolico e relatore della Sacra Congregazione del Buon Governo. Venne nominato segretario della Congregazione del Concilio di Trento.\nPapa Pio VII lo elev\u00f2 al rango di cardinale nel concistoro del 23 febbraio 1801, il 26 febbraio successivo ricevette la berretta cardinalizia ed il 20 luglio 1801 il titolo di San Tommaso in Parione.\nDopo la sua nomina cardinalizia, venne eletto vescovo di Senigallia l'11 gennaio 1808 per poi venire consacrato domenica 14 febbraio 1808 a Roma nella cappella privata del pontefice dallo stesso Pio VII, assistito da Francesco Bertazzoli, arcivescovo titolare di Edessa, e da Giuseppe Bartolomeo Menocchio, vescovo titolare di Porfireone, sacrestano pontificio.\nServ\u00ec come cardinale segretario di Stato dal 26 marzo 1808 al 25 luglio 1814, poco dopo la sua nomina (16 giugno 1808) venne arrestato dai francesi e deportato dapprima a Novara e poi a Milano. Nel 1809 venne confinato in Francia con Pio VII e trasferito quindi a Sedan. Al suo rifiuto di presenziare al matrimonio dell'imperatore Napoleone Bonaparte con Maria Luisa d'Asburgo-Lorena celebratosi il 2 aprile 1810, assieme ad altri dodici cardinali, venne privato della dignit\u00e0 cardinalizia e obbligato ad indossare gli abiti clericali neri.\nRaggiunse il papa a Fontainebleau nel 1813 e nel febbraio del 1814 venne nuovamente confinato a Le Vigan, nelle Cevenne (sud della Francia), sino alla sua successiva liberazione. Tornato a Roma con la corte pontificia, venne nominato prefetto della Congregazione del Concilio di Trento dal 26 luglio 1820, dopo aver rinunciato alla reggenza della propria diocesi il 5 febbraio 1816. Opt\u00f2 quindi per il titolo cardinalizio di San Lorenzo in Lucina dal 17 dicembre 1819 in concomitanza con l'ottenimento del titolo di cardinale protopresbitero.\nPro-datario di Sua Santit\u00e0 dal 12 maggio 1820, rimase in carica sino alla morte unitamente alla reggenza delle abbazie commendatarie di San Paolo in Valdiponti (Perugia) e di San Giovanni dell'Eremo di Citt\u00e0 della Pieve, nonch\u00e9 dei Santi Vito e Pancrazio a Todi. Mor\u00ec il 26 settembre 1822 all'et\u00e0 di 74 anni. Fu sepolto a Roma, nella Basilica di Santa Maria sopra Minerva.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nNella cultura di massa.\nNel film \"Il marchese del Grillo\" (1981) di Mario Monicelli il suo ruolo \u00e8 interpretato da Camillo Milli."}
{"id": "538479", "revid": "838137", "url": "https://it.wikipedia.org/wiki?curid=538479", "title": "Pietro Francesco Galleffi", "text": "Biografia.\nIl periodo giovanile.\nPietro Francesco Galleffi (talvolta Pierfrancesco Galeffi o Caleffi) nacque a Cesena il 27 ottobre 1770, membro di una nobile famiglia patrizia della citt\u00e0 in quanto figlio del conte Vincenzo Galleffi e della contessa Violante Fantaguzzi. Compatriota e amico della famiglia Braschi da cui proveniva papa Pio VI.\nEgli comp\u00ec i propri studi al convento francescano di Cesena sotto la guida di frate Bonaventura Gazola, O.F.M. Rif. futuro vescovo e cardinale, e nel 1791 entr\u00f2 nella Pontificia Accademia dei Nobili Ecclesiastici di Roma ove rimase sino al 1793.\nL'ordinazione sacerdotale e la carriera a Roma.\nOrdinato sacerdote il 22 febbraio 1794 e nominato Prelato d'onore di Sua Santit\u00e0 nello stesso giorno, il 21 settembre di quello stesso anno divenne anche canonico della basilica di San Pietro in Vaticano. Forzato a lasciare Roma dalle autorit\u00e0 della Prima Repubblica Romana il 17 maggio 1798, con la restaurazione pontificia divenne Economo e segretario della Sacra Congregazione per la Fabbrica di San Pietro il 30 ottobre 1800. Entrato nella prelatura romana come prelato domestico di Sua Santit\u00e0 l'8 novembre 1800, il giorno successivo venne nominato anche referendario ed il 20 dicembre ottenne il titolo di protonotario apostolico non partecipante. Nel 1801 fu co-visitatore, assieme al cardinale Carafa di Traetto, dell'Ospedale di Santo Spirito in Sassia a Roma.\nCardinalato.\nL'esilio da \"cardinale nero\".\nCreato cardinale presbitero nel concistoro dell'11 luglio 1803, il 14 luglio di quello stesso anno ricevette la berretta cardinalizia ed il titolo di San Bartolomeo all'Isola il 26 settembre. Abate commendatario del monastero dei Santi Benedetto e Scolastica di Subiaco dal 26 settembre 1803, divenne protettore dell'Ordine dei Chierici Regolari Caracciolini dal 22 giugno 1805.Fino alla nomina del cardinale Giorgio Doria Pamphilj Landi \u00e8 stato il porporato italiano pi\u00f9 giovane.\nEgli fu uno dei quattordici cardinali espulsi da Roma il 23 marzo 1808 su pressione delle autorit\u00e0 francesi che occupavano la citt\u00e0. Catturato dai napoleonici e portato in Francia nel 1809 dopo la deposizione di papa Pio VII, fu uno dei tredici \"cardinali neri\" (ai quali l'imperatore Napoleone Bonaparte proib\u00ec di indossare l'abito cardinalizio per essersi rifiutati di partecipare al matrimonio tra Napoleone e l'arciduchessa Maria Luisa d'Austria il 2 aprile 1810); per ordine dell'imperatore, inoltre, egli venne relegato in esilio a Sedan nel 1810 per poi essere spostato successivamente a Charleville assieme al cardinale Ferdinando Maria Saluzzo, sino alla firma del concordato di Fontainebleau da parte di Pio VII il 25 gennaio 1813.\nIl ritorno a Roma e l'attivit\u00e0 nella Curia romana.\nRiunitosi quindi al papa, venne nuovamente esiliato il 27 gennaio 1814 a Lod\u00e8ve ma venne liberato il 2 aprile successivo per ordine del governo provisionale. Dopo la restaurazione del potere pontificio a Roma, venne nominato segretario del memoriale il 20 maggio 1814. Camerlengo del Sacro Collegio dei Cardinali, rimase in tale carica dal 26 settembre 1814 al 10 marzo 1818. Protettore dell'Ordine degli Eremiti di Sant'Agostino dal 27 settembre 1815, fu esecutore testamentario delle ultime volont\u00e0 del cardinale Romoaldo Braschi-Onesti (30 aprile 1817) e tutore del nipote di questi, il duca Pio Braschi. Protettore dell'Ordine dei Frati Minori Osservanti e dell'Ordine dei Camaldolesi dal 10 maggio 1817, divenne dal 14 maggio successivo Prefetto della Sacra Congregazione della Disciplina Religiosa. Il 27 maggio 1817 divenne Protettore della Confraternita della Santissima Trinit\u00e0 de' Pellegrini di Roma.\nEletto arcivescovo titolare di Damasco il 31 agosto 1819, venne consacrato il 12 settembre 1819 nella chiesa romana dei Santi Domenico e Sisto per mano del cardinale Alessandro Mattei, vescovo di Ostia e Velletri e decano del Sacro Collegio dei Cardinali, assistito da Meraldo Macioti, vescovo titolare di Elusa, e da Francesco Albertini, vescovo di Terracina-Sezze-Priverno. Il 6 maggio 1820 Galeffi venne nominato Arciprete della Basilica di San Pietro in Vaticano ed il 29 maggio di quello stesso anno opt\u00f2 per l'ordine dei vescovi ottenendo il titolo della sede suburbicaria di Albano. Prese parte quindi al conclave del 1823 che elesse papa Leone XII. Camerlengo di Santa Romana Chiesa e Arcicancelliere dell'Universit\u00e0 di Roma dal 20 dicembre 1824, nel 1829 prese parte al conclave che elesse Pio VIII a pontefice. Opt\u00f2 quindi per la sede suburbicaria di Porto, Santa Rufina e Civitavecchia dal 29 maggio 1830 e divenne Sub-decano del Sacro Collegio dei Cardinali. Prese parte infine al conclave del 1830-1831 che elesse papa Gregorio XVI.\nMor\u00ec a Roma il 18 giugno 1837. La sua salma venne esposta alla pubblica venerazione e poi sepolta nella Chiesa della Santissima Trinit\u00e0 de' Pellegrini e Convalescenti a Roma ove si trovava la tomba della sua famiglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538480", "revid": "1649409", "url": "https://it.wikipedia.org/wiki?curid=538480", "title": "Luigi Galimberti", "text": " \nBiografia.\nNacque a Roma il 26 aprile 1836. Studi\u00f2 presso il seminario romano, dove ottenne il dottorato in filosofia il 28 dicembre 1854, quello in teologia il 9 settembre 1858 e \"in utroque iure\" l'11 settembre 1861.\nPapa Leone XIII lo elev\u00f2 al rango di cardinale nel concistoro del 16 gennaio 1893; il 15 giugno successivo ricevette la berretta cardinalizia con il titolo dei Santi Nereo e Achilleo.\nMor\u00ec il 7 maggio 1896 all'et\u00e0 di 60 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538481", "revid": "986213", "url": "https://it.wikipedia.org/wiki?curid=538481", "title": "Aurelio Galli", "text": "Biografia.\nNacque a Frascati il 26 febbraio 1866. Fu ordinato sacerdote il 2 aprile 1889, dopo aver studiano al seminario romano e alla Pontificia Universit\u00e0 Gregoriana.\nFu membro della Sacra Congregazione per gli affari ecclesiastici straordinari dal 1893 al 1899, poi della segreteria delle lettere latine dal 1899 al 1903 e infine fu nominato il 5 agosto 1903 segretario delle lettere latine e prelato domestico. Fu anche canonico della Basilica di San Giovanni in Laterano e nominato quindi protonotario apostolico, segretario dei brevi ai principi. Compose l'orazione funebre in morte di papa Leone XIII e l\u2019\"oratio pro eligendo pontifice\" nei conclavi del 1914 e 1922.\nFu creato cardinale diacono con il titolo di Sant'Angelo in Peschiera nel concistoro del 20 dicembre 1923 da papa Pio XI. Mor\u00ec il 26 marzo 1929 all'et\u00e0 di 63 anni. \u00c8 sepolto nella cattedrale di Frascati."}
{"id": "538482", "revid": "767487", "url": "https://it.wikipedia.org/wiki?curid=538482", "title": "Giovanni Filippo Gallarati Scotti", "text": "Biografia.\nGiovanni Filippo Gallarati Scotti nacque a Milano il 25 febbraio 1747 da una delle principali famiglie del patriziato milanese, figlio di Giovanni Battista Gallarati Scotti e di sua moglie, Maria Teresa Spinola. L'11 settembre 1754 ottenne le insegne clericali.\nDopo aver compiuto gli studi presso l'Universit\u00e0 di Pavia ove si laure\u00f2 \"in utroque iure\" nel 1773, ottenne di essere ammesso al Collegio dei Nobili di Milano assieme al fratello Francesco, futuro noto giurista, collaboratore di Cesare Beccaria.\nPrima ancora di terminare i propri studi, il 17 febbraio 1770 venne nominato vicelegato in Romagna, ove rimase sino all'aprile del 1776, il 6 febbraio 1769 divenne referendario del tribunale della Segnatura Apostolica, divenendo anche poi relatore presso la Sacra Consulta per gli affari ecclesiastici. Nel 1785 divenne inquisitore generale a Malta.\nOrdinato sacerdote il 12 agosto 1792, il 24 settembre di quello stesso anno venne ordinato Arcivescovo alla sede titolare di Side, e consacrato il 17 marzo dell'anno successivo nella Chiesa romana di San Carlo al Corso per mano del Cardinale Luigi Valenti Gonzaga, Prefetto dell'economato della Sacra Consulta a Propaganda Fide, assistito da Carlo Crivelli, Arcivescovo titolare di Patrasso, Prefetto dell'Archivio vaticano, e da Antonio Felice Zondadari, Arcivescovo titolare di Adana e Nunzio Apostolico in Belgio. Ebbe qui inizio la carriera diplomatica di Giovanni Filippo Gallarati Scotti, il quale il 23 agosto 1793 divenne Nunzio Apostolico nel Granducato di Toscana, ove rimase sino al 3 ottobre 1795, per poi essere trasferito dal 18 agosto di quell'anno alla nunziatura presso la Repubblica di Venezia ove rimase sino alla caduta del governo repubblicano nel 1797.\nRientrato a Roma, venne nominato Prefetto delle camere di Sua Santit\u00e0 il 19 agosto 1800.\nPapa Pio VII lo elev\u00f2 al rango di Cardinale nel Concistoro del 23 febbraio 1801, consacrato il 26 febbraio di quello stesso anno, con il titolo di Sant'Alessio il 20 luglio. Dal 1805 al 1806 fu Camerlengo del Sacro Collegio dei Cardinali e successivamente si rifiut\u00f2 di partecipare al matrimonio tra l'Imperatore Napoleone Bonaparte e l'Arciduchessa Maria Luisa d'Asburgo-Lorena, e venne pertanto esiliato dalle autorit\u00e0 francesi dapprima a Sedan, Carleville, ed infine a Tolone. Opt\u00f2 quindi per il titolo di Santa Prassede il 26 settembre 1814, ed in quello stesso anno venne nominato Arciprete della basilica liberiana. Prefetto della sezione economica della Sacra Congregazione della Propaganda Fide dal 1817, il 21 dicembre 1818 opt\u00f2 per il titolo di San Lorenzo in Lucina, mantenendo in commenda il titolo di Santa Prassede, e divenendo contestualmente Cardinale protopresbitero.\nMor\u00ec il 6 ottobre 1819 all'et\u00e0 di 72 anni mentre si trovava ospite della famiglia Gualtieri nella loro casa di campagna presso Orvieto. La salma del cardinale venne esposta nella cattedrale di Orvieto, e poi trasferita a Roma per essere sepolta nella Chiesa dei Santi Ambrogio e Carlo al Corso.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538483", "revid": "2190052", "url": "https://it.wikipedia.org/wiki?curid=538483", "title": "Sebastiano Galeati", "text": "Biografia.\nNacque a Imola da Vitale Galeati (10/7/1791-13/5/1856), cancelliere vescovile\ne notaio, amico del cardinale Giovanni Mastai Ferretti e da Chiara Sabbatani (30/12/1792-14/12/1845). Comp\u00ec gli studi tra il seminario diocesano e Roma, dove si laure\u00f2 \"in utroque iure\". Ordinato sacerdote, celebr\u00f2 la prima Messa nel 1844.\nSuccessivamente assunse in diocesi incarichi amministrativi di elevata responsabilit\u00e0.\nIl 4 agosto 1881 fu nominato vescovo di Macerata e Tolentino. La consacrazione avvenne dieci giorni dopo.\nIl 23 maggio 1887 venne chiamato a reggere l'arcidiocesi di Ravenna.\nPapa Leone XIII lo elev\u00f2 al rango di cardinale nel concistoro del 23 giugno 1890.\nMor\u00ec il 25 gennaio 1901 all'et\u00e0 di 79 anni.\nGenealogia episcopale.\nLa genealogia episcopale \u00e8:"}
{"id": "538484", "revid": "986213", "url": "https://it.wikipedia.org/wiki?curid=538484", "title": "Giuseppe Gamba (cardinale)", "text": "Biografia.\nNacque a San Damiano d'Asti il 25 aprile 1857.\nFormazione e ministero sacerdotale.\nDopo gli studi nel seminario vescovile di Asti sotto la guida spirituale di san Giuseppe Marello, fu ordinato sacerdote nel 1880. Esercit\u00f2 il suo ministero come viceparroco e parroco della cattedrale di Asti e, dal 1883 al 1901, come vicario generale della diocesi.\nMinistero episcopale e cardinalato.\nFu quindi eletto vescovo di Biella il 16 dicembre 1901 da papa Leone XIII e ordinato vescovo il 17 maggio 1902 da monsignor Giacinto Arcangeli, vescovo di Asti.\nIl 13 agosto 1906 fu eletto vescovo di Novara.\nIl 20 dicembre 1923 fu eletto arcivescovo di Torino.\nPapa Pio XI lo elev\u00f2 al rango di cardinale nel concistoro del 20 dicembre 1926 con il titolo di Santa Maria sopra Minerva.\nMor\u00ec il 26 dicembre 1929 all'et\u00e0 di 72 anni. Un suo monumento funebre \u00e8 custodito nella navata destra del duomo di Torino, opera di Edoardo Rubino (1930).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538485", "revid": "1305772", "url": "https://it.wikipedia.org/wiki?curid=538485", "title": "MOB", "text": ""}
{"id": "538486", "revid": "3732", "url": "https://it.wikipedia.org/wiki?curid=538486", "title": "Antonio Domenico Gamberini", "text": "Biografia.\nNacque a Imola il 31 ottobre 1760, figlio di Giovanni Agostino Gamberini, avvocato e governatore di Fontana, creato conte, e della moglie Margherita Zappi. \nLa sua formazione si svolse dapprima a Imola, dove pot\u00e9 ricevere i primi rudimenti di diritto dal padre; fu poi inviato alla Pontifica accademia dei nobili ecclesiastici di Roma, che frequent\u00f2 dal 1782 al 1791. Ricevette la laurea \"in utroque iure\" dal Collegio dei Protonotari di Roma il 21 marzo 1784. Fece pratica come aiutante di studio di Nicola Acciaiuoli, uditore della Sacra Romana Rota per Ferrara.\nDurante l'occupazione francese di Roma risiedette in Romagna. Tornato a Imola nel 1798, intraprese la professione di avvocato, che svolse fino alla restaurazione del legittimo governo pontificio. Nel 1814 divenne assessore di Forl\u00ec. Entr\u00f2 nella Curia romana con la nomina a prelato domestico di Sua Santit\u00e0, il 5 maggio 1818 e due giorni dopo fu nominato referendario della Segnatura apostolica. Il 19 novembre dello stesso anno fu nominato uditore della Sacra Romana Rota per Ferrara, entrando in carica l'8 luglio dell'anno successivo. Il 28 marzo 1822 divenne relatore della Sacra Congregazione dell'immunit\u00e0 ecclesiastica. Il 10 marzo 1823 fu nominato segretario della Sacra Congregazione del concilio tridentino e della residenza dei vescovi; ma per questi incarichi dovette dimettersi da quello di uditore della Rota. Fu esaminatore dei vescovi in diritto canonico dal 7 novembre 1823. Papa Leone XII lo nomin\u00f2 anche canonico vaticano.\nIl 28 febbraio 1824, quando gi\u00e0 aveva 64 anni, ricevette l'ordinazione sacerdotale. Meno di due anni dopo, il 19 dicembre 1825, fu nominato vescovo di Orvieto e consacrato il 15 gennaio dell'anno successivo dal cardinale Pietro Francesco Galleffi, vescovo di Albano e camerlengo di Santa Romana Chiesa, co-consacranti Giuseppe della Porta Rodiani, patriarca titolare di Costantinopoli e vicegerente di Roma e Filippo Filonardi, arcivescovo titolare di Atene ed elemosiniere pontificio.\nLa sua rapida ascesa fu coronata nel concistoro del 15 dicembre 1828, tenuto per lui soltanto, in cui papa Leone XII lo cre\u00f2 cardinale; ricevette la berretta il 28 dicembre dello stesso anno e il titolo di Santa Prassede il 21 maggio dell'anno successivo. Partecip\u00f2 al conclave del 1829, in cui fu eletto papa Pio VIII e al conclave del 1830-1831, in cui fu eletto papa Gregorio XVI. Dopo la divisione della Segreteria di Stato in due sezioni il 20 febbraio 1833, Gregorio XVI lo nomin\u00f2 Segretario di stato per gli affari interni e, poco dopo, prefetto della Sacra Consulta, della Congregazione Lauretana e della Congregazione della sanit\u00e0. Il 13 aprile 1833 rinunci\u00f2 alla sua diocesi. \nIl 18 febbraio 1839 opt\u00f2 per l'ordine dei cardinali vescovi e divenne vescovo di Sabina, ritenendo \"in commendam\" il titolo di Santa Prassede. Per motivi di salute, ottantenne, si dimise dagli incarichi alla Segreteria di Stato, ma il 22 dicembre 1840 fu nominato prefetto della Segnatura apostolica. Per pi\u00f9 di sette anni aveva avuto un ruolo centrale nell'amministrazione dello Stato pontificio.. \nMor\u00ec il 25 aprile 1841 a Roma, all'et\u00e0 di 80 anni. La salma fu esposta nella chiesa di San Marcello poi fu tumulata in quella di Santa Prassede.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538487", "revid": "1305772", "url": "https://it.wikipedia.org/wiki?curid=538487", "title": "Giovanni Garzia Mellini", "text": "Di nobile famiglia, figlio di Mario Mellini e Ortensia Jacovacci, era nipote per parte di madre del cardinale Giambattista Castagna (papa Urbano VII). Inoltre la sua famiglia aveva gi\u00e0 dato alla Chiesa cattolica altri tre cardinali: Giovanni Battista Mellini (1405-1478, cardinale dal 1476), Savio Mellini e Mario Mellini.\nBiografia.\nIl 1\u00ba giugno 1605 venne nominato vescovo titolare di Colossi. Il 20 giugno dello stesso mese fu nominato nunzio apostolico in Spagna, carica che tenne fino al maggio 1607. Il 7 febbraio 1607 venne nominato vescovo di Imola, carica che mantenne fino al 1611.\nPapa Paolo V lo elev\u00f2 al rango di cardinale nel concistoro dell'11 settembre 1606 ed il 7 gennaio 1608 gli assegn\u00f2 il titolo di cardinale presbitero dei Santi Quattro Coronati. Fu vicario generale di Roma dal 1610 al 1629. Nel 1616 venne nominato segretario generale della Congregazione per la Dottrina della Fede, carica che tenne fino alla sua morte. Nel 1622 fu nominato arciprete della basilica di Santa Maria Maggiore e rimase tale fino alla morte.\nNell'agosto del 1623 sostitu\u00ec il cardinale Maffeo Barberini eletto papa, nella carica di camerlengo del Sacro Collegio, che tenne fino al 1625. Nel 1627 opt\u00f2 per il titolo di cardinale presbitero di San Lorenzo in Lucina. Da quell'anno fu cardinale protopresbitero, carica che tenne per due anni, fino a quando cio\u00e8 divenne cardinale vescovo di Frascati, carica per\u00f2 che tenne per poco pi\u00f9 di un mese poich\u00e9 mor\u00ec il 2 ottobre 1629 all'et\u00e0 di 67 anni. La sua salma venne tumulata nella basilica di Santa Maria del Popolo a Roma.\nConclavi.\nDurante il suo periodo di cardinalato Giovanni Garzia Millini partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538488", "revid": "466539", "url": "https://it.wikipedia.org/wiki?curid=538488", "title": "C\u00f6lestin Josef Ganglbauer", "text": "Biografia.\nNacque a Thanstetten, oggi Schiedlberg, il 20 agosto 1817. Ricevette l'ordinazione presbiterale il 22 giugno 1843. Fu eletto abate di Kremsm\u00fcnster il 19 aprile 1876. Il 4 agosto 1881 fu eletto arcivescovo di Vienna e consacrato vescovo il 28 agosto dello stesso anno dal nunzio in Austria-Ungheria Serafino Vannutelli. Papa Leone XIII lo elev\u00f2 al rango di cardinale nel concistoro del 10 novembre 1884. Il 10 giugno 1886 ricevette il titolo di Sant'Eusebio. Mor\u00ec il 14 dicembre 1889 all'et\u00e0 di 72 anni e fu sepolto nella cattedrale di Santo Stefano a Vienna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538489", "revid": "287204", "url": "https://it.wikipedia.org/wiki?curid=538489", "title": "Giuseppe Garampi", "text": "Biografia.\nGiuseppe Garampi nacque a Rimini il 29 ottobre 1725, figlio secondogenito del conte Lorenzo Garampi e della marchesa Diamante Belmonti.\nEgli inizi\u00f2 i propri studi ecclesiastici nella scuola di Jano Planco e nel 1732 si rec\u00f2 in viaggio di studi a Firenze prima e a Modena poi ove conobbe Ludovico Antonio Muratori. Nel 1741, ritornato a Rimini, venne nominato vice custode della Biblioteca Gambalunghiana, ove ebbe modo di dedicarsi ampiamente allo studio di antichi codici. Poco dopo giunse a Roma ove papa Clemente XIV gli garant\u00ec poi per le proprie benemerenze di studioso erudito la laurea \"in utroque iure\" con breve pontificio del 16 gennaio 1772.\nOrdinato sacerdote il 31 maggio 1749 divenne prefetto dell'Archivio Segreto Vaticano dal 1751 e prefetto degli archivi di Castel Sant'Angelo nel 1759. Prelato domestico di Sua Santit\u00e0, divenne ciambellano privato del papa e segretario della cifra. Inizi\u00f2 l\"Orbis christianus\", un'opera in 22 volumi che avrebbe dovuto narrare la storia di tutte le diocesi della Chiesa cattolica; l'opera, tuttavia, rimase incompiuta e non venne mai pubblicata: rimane il lavoro preparatorio, un grande schedario (organizzato in 125 volumi alla fine del XIX secolo) che \u00e8 ancora oggi utilizzato con successo nella ricerca storica. Fu inviato quale diplomatico pontificio al congresso di Augusta nel 1761 per la conclusione della Guerra dei Sette Anni e, successivamente, fu rappresentante del papa all'incoronazione dell'Imperatore Giuseppe II d'Asburgo-Lorena nel 1764 a Francoforte.\nEletto arcivescovo titolare di Berito il 27 gennaio 1772, venne consacrato il 9 febbraio successivo dal cardinale Lazzaro Opizio Pallavicino. Nominato nunzio apostolico in Polonia dal 20 marzo 1772, divenne quindi assistente al trono pontificio dal 19 aprile 1772. Nunzio apostolico in Austria dal 16 marzo 1776, durante il suo mandato a Vienna dovette fronteggiare le riforme introdotte in gran parte da Giuseppe II. Cerc\u00f2 di contrastarne gli effetti con l'appoggio dell'alto clero ungherese. Il 20 maggio 1776 venne quindi nominato vescovo di Montefiascone e Corneto, col titolo personale di arcivescovo.\nPapa Pio VI lo elev\u00f2 al rango di cardinale nel concistoro del 14 febbraio 1785, ricevendo il titolo dei Santi Giovanni e Paolo il 3 aprile 1786.\nMor\u00ec il 4 maggio 1792 all'et\u00e0 di 66 anni. La sua salma venne esposta e sepolta nella chiesa di Sant'Apollinare a Roma ove ebbero luogo anche i funerali. Il 16 novembre 1792 la sua salma venne trasferita e sepolta definitivamente nella sua chiesa titolare. In vita fu anche collezionista di testi antichi e lasci\u00f2 al patrimonio della Biblioteca Gambalunghiana la sua collezione personale, consistente in 86 codici e 27 incunaboli.\nNel quartiere di Primavalle, a Roma, gli \u00e8 intitolata una lunga via che in precedenza era la Via di Primavalle.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538490", "revid": "838137", "url": "https://it.wikipedia.org/wiki?curid=538490", "title": "Miguel Garc\u00eda Cuesta", "text": "Fu nominato cardinale della Chiesa cattolica da papa Pio IX.\nBiografia.\nStudi\u00f2 al seminario di Salamanca e poi all'Universit\u00e0 di Salamanca dove ottenne i baccellierati in filosofia e in teologia e poi, nel 1828, la licenza e il dottorato e in teologia.\nNel 1821, ancora chierico, fu sostituto professore di matematica in seminario. Nel 1826, appena ricevuto il diaconato, fu nominato professore di istituzioni teologiche all'Universit\u00e0, l'anno dopo fu professore di greco all'Universit\u00e0 e nel 1828 professore di filosofia in seminario.\nIl 1\u00ba marzo 1828 fu ordinato presbitero e prosegu\u00ec l'attivit\u00e0 accademica. Dal 1840 al 1847 fu rettore del seminario.\nIl 14 aprile 1848 fu eletto vescovo di Jaca e consacrato vescovo il 16 luglio dello stesso anno a Valladolid dal vescovo Jos\u00e9 Antonio Rivadeneyra. Rinunci\u00f2 alla promozione alla sede arcivescovile di Santiago de Cuba.\nIl 5 settembre 1851 fu promosso arcivescovo di Santiago di Compostela. Il 30 ottobre dello stesso anno il re lo nomin\u00f2 senatore a vita.\nSi rec\u00f2 a Roma per la solenne proclamazione del dogma dell'Immacolata Concezione, l'8 dicembre 1854.\nPapa Pio IX lo elev\u00f2 al rango di cardinale nel concistoro del 27 settembre 1861. Il 21 marzo 1862 ricevette il titolo di Santa Prisca.\nNel 1869 fu eletto deputato in Parlamento. Per la sua opposizione all'ingerenza del governo spagnolo negli affari ecclesiastici, gli fu negato il passaporto per partecipare al Concilio Vaticano I. Il 14 aprile 1872 fu eletto senatore.\nMor\u00ec nel suo palazzo arcivescovile di Santiago all'et\u00e0 di 69 anni e fu sepolto nella cripta della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538491", "revid": "838137", "url": "https://it.wikipedia.org/wiki?curid=538491", "title": "Manuel Garc\u00eda Gil", "text": "Biografia.\nStudi\u00f2 nel seminario di Lugo in Spagna ed entr\u00f2 nell'Ordine domenicano nel 1826.\nIl 10 marzo 1827 fu ordinato sacerdote, divenne professore di teologia nei conventi dell'Ordine domenicano di Lugo e Santiago di Compostela e poi maestro degli studi nel convento di Oviedo. In seguito alla secolarizzazione imposta dalla Desamortizaci\u00f3n di Mendiz\u00e1bal, nel 1836 fu costretto a lasciare il convento di Oviedo e a risiedere a Lugo.\nIl 22 dicembre 1853 fu nominato vescovo di Badajoz\ne venne consacrato vescovo il 23 aprile 1854 dall'arcivescovo Miguel Garc\u00eda Cuesta. Il 23 dicembre 1858 divenne arcivescovo di Saragozza.\nPartecip\u00f2 al Concilio Vaticano I. Papa Pio IX lo elev\u00f2 al rango di cardinale nel concistoro del 12 marzo 1877 e il 21 settembre dello stesso anno ricevette il titolo di Santo Stefano al Monte Celio.\nPartecip\u00f2 al conclave del 1878 che elesse papa Leone XIII.\nMor\u00ec all'et\u00e0 di 79 anni e fu sepolto nella cattedrale di Saragozza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538492", "revid": "287204", "url": "https://it.wikipedia.org/wiki?curid=538492", "title": "Valerian Gracias", "text": "Biografia.\nLa sua famiglia era originaria di Goa. Studi\u00f2 a Karachi, quindi al seminario di Mangalore, poi a quello di Kandy in Sri Lanka, dove ottenne il dottorato in teologia e infine a Roma, alla Pontificia Universit\u00e0 Gregoriana. Fu ordinato presbitero il 3 ottobre 1926 a Kandy. Inizialmente prest\u00f2 il suo ministero a Bandra. Dal 1929 al 1937 fu segretario dell'arcivescovo di Bombay Joachim Lima e cancelliere arcivescovile.\nDal 1937 al 1946 continu\u00f2 la sua attivit\u00e0 nell'arcidiocesi di Bombay, dedicandosi particolarmente ad alcuni giornali cattolici. Il 16 maggio 1946 fu eletto vescovo titolare di Tenneso e vescovo ausiliare di Bombay. Fu consacrato vescovo il 29 giugno dello stesso anno da Thomas Roberts, arcivescovo di Bombay.\nIl 4 dicembre 1950 fu promosso arcivescovo di Bombay. Quattro giorni dopo, l'8 dicembre, presenzi\u00f2 a Roma alla proclamazione del dogma dell'Assunzione della Beata Vergine Maria. Papa Pio XII lo elev\u00f2 al rango di cardinale nel concistoro del 12 gennaio 1953: fu il primo cardinale indiano. Il 15 gennaio dello stesso anno ricevette il titolo di Santa Maria in Via Lata, diaconia elevata a titolo \"pro hac vice\".\nFu presidente della Conferenza episcopale indiana dal 1954 al 1972. Partecip\u00f2 al conclave del 1958 che elesse papa Giovanni XXIII e al conclave del 1963 che elesse papa Paolo VI. Fece parte anche della Pontificia commissione per il controllo della popolazione e delle nascite.\nGi\u00e0 malato di cancro non pot\u00e9 partecipare al conclave dell'agosto 1978. Mor\u00ec a Bombay e fu sepolto nella cattedrale della stessa citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538495", "revid": "986213", "url": "https://it.wikipedia.org/wiki?curid=538495", "title": "Jos\u00e9 Garibi y Rivera", "text": "Fu il primo cardinale messicano: la porpora gli fu imposta da papa Giovanni XXIII.\nBiografia.\nNacque a Guadalajara il 30 gennaio 1889.\nPapa Giovanni XXIII lo elev\u00f2 al rango di Cardinale presbitero di Sant'Onofrio nel concistoro del 15 dicembre 1958.\nMor\u00ec il 27 maggio 1972 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538497", "revid": "287204", "url": "https://it.wikipedia.org/wiki?curid=538497", "title": "Juan Garc\u00eda Loaysa", "text": "Biografia.\nDi nobile famiglia, nacque a Talavera de la Reina nel 1478 da Pedro de Loaysa Catalina de Mendoza. Entr\u00f2 nell'Ordine domenicano. Studi\u00f2 nei conventi domenicani di Avila e Valladolid, raggiungendo il titolo di \"maestro in teologia\". Divenne poi Padre provinciale dell'Ordine per la Spagna. Divenne nel 1518 Maestro Generale dell'ordine dei predicatori, carica che ricopr\u00ec per sei anni. Fu molto devoto alla preghiera del rosario, favorendo una gran diffusione delle confraternite del Santo Rosario. Pun\u00ec severamente quattro confratelli che si erano fatti promotori della rivolta dei comuneros. Fu molto contestato per la sua severit\u00e0, che molti ritenevano eccessiva. Nominato confessore dell'imperatore Carlo V, lasci\u00f2 la carica di Maestro Generale, ritenendola incompatibile con quella di confessore dell'imperatore. Nel 1524 divenne vescovo di Osma, carica che mantenne fino al 1532, allorch\u00e9 fu trasferito alla sede episcopale di Sig\u00fcenza. Lasci\u00f2 Sig\u00fcenza nel 1539, assumendo la carica di arcivescovo di Siviglia, che mantenne fino alla morte. Nel 1524 fu nominato Presidente del \"Consejo Real y Supremo de las Indias\" (Consiglio Reale e Supremo delle Indie), carica che implicava una grandissima autorit\u00e0 sulle colonie e sostituiva quella dell'imperatore durante i periodi della sua assenza dalla Spagna; egli la tenne fino alla morte. Durante questo periodo egli approv\u00f2 le rimostranze di Bartolom\u00e9 de Las Casas e soppresse le \"encomienda\".\nPapa Clemente VII lo elev\u00f2 al rango di cardinale nel concistoro del 9 marzo 1530, con il titolo di cardinale presbitero di Santa Susanna.\nNon partecip\u00f2 al conclave del 1534 che elesse papa Paolo III.\nMor\u00ec il 22 aprile 1546 all'et\u00e0 di 68 anni.\nGenealogia episcopale.\nLa genealogia episcopale \u00e8:"}
{"id": "538499", "revid": "92723", "url": "https://it.wikipedia.org/wiki?curid=538499", "title": "Gabriel-Marie Garrone", "text": "Biografia.\nNacque ad Aix-les-Bains il 12 ottobre 1901.\nPartecip\u00f2 come ufficiale al secondo conflitto mondiale, durante il quale fu prigioniero di guerra.\nNel 1947 papa Pio XII lo nomin\u00f2 arcivescovo coadiutore di Tolosa; succedette alla guida della suddetta diocesi il 5 novembre 1956.\nPrese parte al Concilio Vaticano II e fu nominato pro-prefetto della Congregazione per l'Educazione cattolica da papa Paolo VI nel 1966.\nPapa Paolo VI lo elev\u00f2 al rango di cardinale nel concistoro del 26 giugno 1967. Partecip\u00f2 ai conclavi del 1978.\nMor\u00ec il 15 gennaio 1994 all'et\u00e0 di 92 anni. Le sue spoglie mortali riposano nella cappella del Pontificio Seminario Francese di Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538500", "revid": "986213", "url": "https://it.wikipedia.org/wiki?curid=538500", "title": "Enrico Gasparri", "text": "Biografia.\nNacque a Ussita il 25 luglio 1871.\nNipote del Segretario di Stato cardinale Pietro Gasparri, Papa Pio XI lo elev\u00f2 al medesimo rango nel concistoro del 14 dicembre 1925. Fu Prefetto del Supremo Tribunale della Segnatura Apostolica dal 18 maggio 1933 fino alla morte.\nMor\u00ec il 20 maggio 1946 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538501", "revid": "986213", "url": "https://it.wikipedia.org/wiki?curid=538501", "title": "Francis Aidan Gasquet", "text": "Biografia.\nNacque a Londra il 5 ottobre 1846, terzo dei sei figli di Raymond Gasquet, medico, e Mary Apollonia Kay.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 5 aprile 1929 all'et\u00e0 di 82 anni."}
{"id": "538502", "revid": "986213", "url": "https://it.wikipedia.org/wiki?curid=538502", "title": "Francesco Gaude", "text": "Biografia.\nInfanzia e formazione.\nFrancesco Vincenzo Gaude nacque il 5 aprile 1809, nella citt\u00e0 di Cambiano, nell'arcidiocesi di Torino, e fu battezzato lo stesso giorno della nascita. Era figlio di Giovanni Pietro Gaude e Angela Maria Petra.\nStudi\u00f2 nelle Scuole Pie di Carmagnola e dopo gli studi primari, frequent\u00f2 il seminario di Chieri per poi passare a quello di Carmagnola, dove decise di entrare nell'Ordine dei Predicatori il 3 agosto 1823. Pronunci\u00f2 i voti solenni il 20 aprile 1825, nel convento domenicano di Bosco nei pressi di Merengo. Consegu\u00ec infine gli studi di filosofia nel convento di Sant'Agnese a Bosco e quelli di teologia nell'Universit\u00e0 di Torino.\nOrdinazione sacerdotale.\nFu ordinato presbitero nel novembre del 1832 a Bologna. Dal 1832 al 1833 fu professore di teologia nel convento domenicano di Forl\u00ec. Insegn\u00f2 poi teologia nel convento superiore del suo ordine a Lugo e, dal 1839 al 1844, teologia dogmatica e sacra scrittura a Macerata, divenendo anche superiore del convento del suo ordine. Per completare gli studi, dal 1844 al 1846 si trasfer\u00ec a Roma e poi nel convento domenicano nella provincia della Lombardia nel marzo del 1846. Divenne procuratore generale dell'Ordine dei Predicatori e professore di teologia dogmatica nell'Universit\u00e0 La Sapienza di Roma. Il 10 febbraio 1851 fu nominato esaminatore apostolico del clero romano. Fu anche vicepresidente della Pontificia commissione per la ricostruzione della basilica di Santa Maria sopra Minerva a Roma, membro della Commissione per la revisione del piano di studi del suo ordine (dal 13 marzo 1852), consultore della Congregazione dei vescovi e regolari (dal 15 marzo 1853) e segretario della Congregazione per l'istituzione del seminario Pio a Roma (dal 9 giugno 1853), di cui divenne il primo rettore nell'ottobre 1853.\nCardinale e morte.\nVenne creato cardinale da papa Pio IX nel concistoro del 17 dicembre 1855, ricevendo la berretta rossa e il titolo di Santa Maria in Ara Coeli tre giorni dopo, il 20 dicembre 1855. Il 21 dicembre 1857 fu trasferito al titolo presbiterale di Santa Maria sopra Minerva, la cui chiesa apparteneva all'Ordine dei Predicatori al quale apparteneva.\nFu curatore della raccolta di bolle pontificie con il nome di \"Bullarium Romanum\" edita a Torino.\nMor\u00ec il 14 dicembre 1860 a Roma all'et\u00e0 di soli 51 anni. La sua salma venne esposta e sepolta nella basilica di Santa Maria sopra Minerva. Il suo funerale ebbe luogo il 18 dicembre 1860, con la partecipazione di papa Pio IX, che volle personalmente essere presente."}
{"id": "538503", "revid": "701660", "url": "https://it.wikipedia.org/wiki?curid=538503", "title": "Horse-Ball", "text": "Horse-Ball \u00e8 uno sport di squadra equestre.\nLa pratica di horse ball era inizialmente un esercizio di messa in sella, inventato dal capitano Clave (anni 1930) in Francia. Ancora oggi, i valori pedagogici e ludici della disciplina sono utilizzati in tutti i centri equestri e \"poney club\" francesi e stranieri. Ci\u00f2 permette di fare scoprire un'altra forma d'equitazione, ai piccoli come ai pi\u00f9 vecchi. Fair play, lo spirito sportivo, \u00e8 tra i principi essenziali dell'Horse Ball, cosa che lo avvicina ai valori sviluppati dal rugby. L'etica ed il rispetto dei cavalli disciplinano tutto lo svolgimento delle competizioni nonch\u00e9 le regole del gioco.\nL'obbligo di effettuare 3 passaggi tra 3 giocatori diversi di una stessa squadra, prima di potere segnare un canestro, ne fa un vero sport collettivo: \u00e8 ci\u00f2 che fa la differenza tra Horse Ball e le altre discipline equestri. Numerose competizioni nazionali ed internazionali sono organizzate oggi in Europa e non solo. Questi incontri raccolgono sempre pi\u00f9 partecipanti e spettatori e sempre pi\u00f9 giovani, non \u00e8 raro vedere squadre composte da famiglie. Infatti, l'Horse Ball \u00e8 accessibile a tutti, indipendentemente dall'et\u00e0 ed il livello equestre dei cavalieri: esistono la categoria \"giovanissimi\", per i bambini di 5-6 anni, la categoria \"esordienti\" 9-12, \"allievi\" 12-14, \"cadetti\" 14-16 anni e infine la categoria \"senior\".\nPer il 2009, il Campionato Italiano di Prima Divisione prevedeva sei giornate: a Verolanuova (BS), 28 e 29 marzo; a La Mandria (TO), 25 e 26 aprile; S.Agata (MI), 30 e 31 maggio. Il campionato, cui hanno partecipato le squadre: La Bellaria, La Selva, Lo Scrivia 1 e Valcurone, \u00e8 stato vinto dal Valcurone.\nRegole.\nLa partita, che si gioca su un campo lungo fra 60 e 75 metri e largo fra 20 e 30 metri, \u00e8 divisa in due tempi di 10 minuti ciascuno, separati da un intervallo di 3 minuti. Ogni squadra pu\u00f2 richiedere, in ciascuno dei due tempi, un \"tempo morto\" della durata di 30 secondi.\nLa palla, di cuoio e della circonferenza di 65\u00a0cm, \u00e8 racchiusa in una rete formata da sei maniglie di cuoio. Le squadre sono composte da un numero massimo di giocatori pari a sei: di questi possono essere presenti sul terreno di gioco al minimo tre e al massimo quattro. Per ogni squadra deve essere presente una formazione di difesa e una d'attacco. La squadra che inizier\u00e0 per prima (estratta a sorte dalla giuria/arbitro), rappresenter\u00e0 l'attacco, la seconda, dunque quella non nominata, sar\u00e0 invece denominata difesa. La difesa,ad inizio partita \u00e8 posta di spalle rispetto alla squadra attaccante. Non vi sono limiti al numero di sostituzioni che si possono effettuare.\nVince la partita la squadra che effettua il maggior numero di canestri e in caso di uguale numero di canestri la partita \u00e8 pari. Il canestro \u00e8 valido se la palla ha interamente superato il cerchio del canestro. I due canestri sono posizionati a met\u00e0 dei lati corti e la loro apertura \u00e8 disposta verticalmente, ad una altezza di metri 4,50.\nVi sono alcune regole fondamentali per rendere il gioco pulito e non pericoloso:\nLa palla caduta deve essere recuperata da cavallo, senza mettere piede a terra e a qualsiasi andatura. \u00c8 vietato il recupero a cavallo fermo. Il giocatore che effettua il recupero della palla (detto \"ramassage\") non pu\u00f2 essere disturbato. Nella bardatura del cavallo \u00e8 prevista la \"cinghia di ramassage\": una cinghia che unisce le due staffe per permettere al giocatore di chinarsi e raccogliere la palla a terra."}
{"id": "538504", "revid": "125222635", "url": "https://it.wikipedia.org/wiki?curid=538504", "title": "Karl Kajetan von Gaisruck", "text": "Biografia.\nI primi anni e l'inizio della carriera ecclesiastica.\nNacque a Klagenfurt il 7 agosto 1769, figlio del conte Johann Jakob, governatore dell'Alta Galizia, e di Maria Franciska Anna Walburga, una nobildonna tirolese di origini italiane.\nComp\u00ec i propri studi a Passavia, a Salisburgo e al Collegium Germanicum di Roma. Avviato alla carriera ecclesiastica, ricevette la cresima il 10 settembre 1780 e gli ordini minori il 14 agosto 1788, il suddiaconato il 26 dicembre 1795 e il diaconato il 23 dicembre 1797. Ricevette quindi il dottorato in arti liberali e filosofia dall'Universit\u00e0 di Salisburgo. Nel settembre del 1788 venne anche eletto canonico della cattedrale di Passavia e nel 1800 venne ordinato sacerdote.\nL'anno successivo divenne vescovo ausiliare di Passavia, ottenendo il titolo di vescovo titolare di Derbe. Venne consacrato vescovo il 23 agosto 1801 dall'ultimo principe-vescovo di Passau, Leopold Leonhard Raymund von Thun und Hohenstein. Dopo la secolarizzazione del vescovato di Passau nel 1803, il Gaisruck dovette lasciare la citt\u00e0 e prest\u00f2 servizio come parroco nella diocesi di Linz sino alla propria nomina a pi\u00f9 alti incarichi.\nLa nomina alla sede di Milano.\nIn Italia, intanto, la situazione era divenuta sempre pi\u00f9 difficile durante gli anni del dominio napoleonico che avevano portato il milanese alla Francia del Bonaparte. Dopo la sconfitta di Napoleone nel 1815, il Congresso di Vienna assegn\u00f2 l'ex ducato di Milano all'imperatore Francesco II d'Austria che lo un\u00ec a Venezia per formare il Regno Lombardo-Veneto. Intenzionato a poter contare su persone di sua fiducia da porre sulle varie cattedre episcopali dei suoi nuovi domini, il 1\u00ba marzo 1816 Francesco II nomin\u00f2 l'austriaco Gaisruck al titolo di arcivescovo di Milano, senza un accordo preventivo con papa Pio VII. Ci vollero due anni di negoziati con Roma per permettere infine il suo insediamento alla sede episcopale di Sant'Ambrogio, ed infine il 16 marzo 1818 il papa diede il proprio assenso alla nomina e il Gaisruck divenne arcivescovo di Milano. Papa Leone XII lo elev\u00f2 al rango di cardinale nel concistoro del 27 settembre 1824, ricevendo nel 1829 il titolo di cardinale presbitero del titolo di San Marco.\nDurante la sua reggenza del soglio episcopale milanese, venne nominato Consigliere Intimo dell'Imperatore nonch\u00e9 membro onorario dell'Imperial Regio istituto di scienze, arti e lettere di Milano. Incontr\u00f2 ad ogni modo non poche difficolt\u00e0 essenzialmente per le riforme anticlericali intraprese prima dall'imperatore austriaco Giuseppe II e poi dallo stesso Napoleone che richiesero al Gaisruck non pochi sforzi per la riforma del clero: prese informazioni su tutti i sacerdoti ed i benefici nella diocesi, assegnando quelli liberi sulla base di esami competitivi di merito, espellendo dalla diocesi i sacerdoti illetterati stranieri (in particolare quelli provenienti dalla Corsica), chiese al governo austriaco di aprire un penitenziario per sacerdoti (presso San Clemente, a Venezia), e riapr\u00ec i seminari. Gaisruck, dal canto suo, non era italiano e govern\u00f2 pertanto la diocesi in pieno consenso grazie all'appoggio di un consiglio composto da venti sacerdoti diocesani di origine italiana.\nGaisruck aveva una predilezione per il clero secolare regolarmente formato nei seminari diocesani. Il suo approccio agli ordini religiosi regolari era invece complesso: egli non permise a gesuiti, domenicani e cappuccini di fare ritorno a Milano, ma permise ad esempio ai barnabiti ed ai somaschi di condurre attivit\u00e0 di assistenza ed educazione. Tra le congregazioni femminili, egli permise la ricostituzione delle ambrosiane del Sacro Monte e delle Orsoline nel 1844.\nNel 1841 fond\u00f2 il giornale \"L'amico cattolico\" per promuovere ed aggiornare il popolo sulle informazioni religiose. La politica di Gaisruck, comunque, non venne da alcuni apprezzata al punto che venne accusato presso papa Gregorio XVI da un gruppo di sacerdoti anonimi di giansenismo e di non essere sufficientemente devoto a Roma. Lo stesso papa scrisse al Gaisruck una lettera di risentimenti per l'edizione del Breviario Ambrosiano da lui voluta nel 1844, ma l'arcivescovo di Milano rigett\u00f2 sempre tutte le accuse rivoltegli.\nAl conclave del 1846 avrebbe dovuto rappresentare l'imperatore d'Austria contro l'elezione del cardinale Mastai-Ferretti, ma giunse troppo tardi; il cardinale venne eletto con il nome di Pio IX.\nMor\u00ec a Milano il 19 novembre 1846 all'et\u00e0 di 77 anni, lasciando tutti i suoi beni all'arcidiocesi di Milano e venne sepolto all'interno della cattedrale cittadina.\nAnche se Gaisruck fu una persona molto pia ed un pastore vigoroso, la sua nazionalit\u00e0 e la sua idea della chiesa legata indissolubilmente alle sorti dell'Impero austriaco non lo resero mai popolare presso i milanesi, in particolar modo negli ultimi anni della sua reggenza, in un periodo gi\u00e0 contraddistinto dai primi sentori per l'unit\u00e0 d'Italia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538505", "revid": "838137", "url": "https://it.wikipedia.org/wiki?curid=538505", "title": "Bonaventura Gazola", "text": "Fu nominato cardinale della Chiesa cattolica da papa Leone XII.\nBiografia.\nNacque a Piacenza il 21 aprile 1744 da una famiglia borghese di commercianti, e fu battezzato col nome di \"Domenico Giuseppe\".\nPapa Leone XII lo cre\u00f2 cardinale nel concistoro del 3 maggio 1824.\nMor\u00ec il 29 gennaio 1832, all'et\u00e0 di 87 anni.\nGenealogia episcopale.\nLa genealogia episcopale \u00e8:"}
{"id": "538506", "revid": "986213", "url": "https://it.wikipedia.org/wiki?curid=538506", "title": "Luigi Gazzoli", "text": "Era zio del cardinale Ludovico Gazzoli.\nBiografia.\nFu governatore di Citt\u00e0 di Castello dal 1765 ed a lui si deve la fusione degli ospedali della citt\u00e0 in un unico ospedale. La sua opera di amministratore illuminato ed integerrimo \u00e8 stata molto lodata dai posteri, soprattutto da Giulio Pierangeli. Divenne anche Governatore di Ascoli (luglio 1775), poi di Ancona (gennaio 1781) e quindi di Loreto (febbraio 1785).\nUditore generale presso la Camera Apostolica dal 1801 al 1803, papa Pio VII lo elev\u00f2 al rango di cardinale nel concistoro del 16 maggio 1803, trattenendone per\u00f2 la nomina \"in pectore\", che rese pubblica nel concistoro dell'11 luglio dello stesso anno, assegnandogli la diaconia di Sant'Adriano al Foro.\nMor\u00ec il 23 giugno 1809 all'et\u00e0 di 74 anni."}
{"id": "538507", "revid": "729019", "url": "https://it.wikipedia.org/wiki?curid=538507", "title": "Nicol\u00f2 Guidi di Bagno", "text": "Fu nominato cardinale della Chiesa cattolica da papa Alessandro VII.\nBiografia.\nNacque a Rimini nel 1584 da Laura Colonna e Fabrizio Guidi di Bagno.\nIntraprese gli studi umanistici, che abbandon\u00f2 per diventare uomo d'armi. Nel 1607 milit\u00f2 per lo Stato Pontificio contro la Repubblica di Venezia. Abbandon\u00f2 la carriera militare e ritorn\u00f2 agli studi, divenendo sacerdote nel 1644: fu eletto arcivescovo titolare di Atene. Papa Alessandro VII lo elev\u00f2 al rango di cardinale nel concistoro del 9 aprile 1657.\nMor\u00ec il 27 agosto 1663 all'et\u00e0 di 80 anni.\nDiscendenza.\nSpos\u00f2 nel 1620 circa Teodora Gonzaga (?-1633) dei marchesi di Palazzolo ed ebbero cinque figli:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538510", "revid": "933835", "url": "https://it.wikipedia.org/wiki?curid=538510", "title": "Casimiro Gennari", "text": "Biografia.\nFormazione.\nCasimiro G\u00e8nnari nacque nel 1839, unico maschio vivente dei nove figli dei coniugi marateoti Nicola Gennari (1788-1873) e Gaetana Crispino (1800-1856). La famiglia paterna, di ceto nobiliare, era composta da noti carbonari e patrioti risorgimentali della cittadina tirrenica lucana. Il padre Nicola era ritenuto essere dalla polizia borbonica il capo della carboneria di Maratea, mentre lo zio Raffaele era stato compagno di Costabile Carducci nel 1848 e successivamente, nel 1860, sarebbe stato il principale promotore del comitato insurrezionale della cittadina. Anche il nonno, di cui il Gennari portava il nome, era stato uno degli iscritti dei \"rei di stato\" nel 1799 in quanto promotore della rivoluzione repubblicana.\nRaggiunta l'et\u00e0 per gli studi superiori, nel 1851 fu mandato al \"Regio Liceo e Reale Collegio Picentino di S. Luigi\" di Salerno. In questa scuola consegu\u00ec il riconoscimento del \"Giglio d'Oro\", un premio che veniva assegnato agli studenti che dimostravano grandi meriti scolastici accompagnati da alte doti morali.\nNel 1857 si trasfer\u00ec a Napoli dove frequent\u00f2 prima il collegio dei padri gesuiti e dopo la \"Congregazione dei Chierici Forastieri\". Ciononostante, al termine dei suoi studi Gennari non pot\u00e9 per\u00f2 conseguire alcun titolo accademico, a causa della soppressione della facolt\u00e0 di teologia, circostanza che lo costrinse a studiare privatamente.\nIl \"Monitore Ecclesiastico\".\nNel 1863 fu ordinato sacerdote dal vescovo di Cassano mons. Bombini. Ebbe l'occasione di celebrare la prima Messa a Paola, dove si era fermato durante il viaggio verso la sua citt\u00e0 natale.\nTornato a Maratea, vi svolse l'ufficio sacerdotale per diciotto anni. A fianco ai doveri pi\u00f9 comuni del sacerdozio, a partire dal 1873 il prelato inizi\u00f2 ad occuparsi della pubblicazione di una rivista da lui fondata, il \"Monitore Ecclesiastico\", un mensile che raccoglieva notizie circa il diritto canonico e la sua applicazione. Il Gennari si occuper\u00e0 di questa sua rivista fino all'anno della sua morte.\nLa rivista di Gennari riscosse molto successo negli alti ambienti della Chiesa, attirando sempre pi\u00f9 lettori e sempre pi\u00f9 attenzione verso il suo creatore. Il risultato di questa guadagnata fama fu, il 13 maggio 1881, l'elevazione di Gennari a vescovo, che avvenne nella chiesa di S. Alfonso all'Esquilino.\nVescovo di Conversano.\nA Gennari fu quindi assegnata la diocesi di Conversano. Sotto questo incarico, si occup\u00f2 di rimodernare l'episcopio e di potenziare la locale \"Accademia di San Tommaso d'Aquino\", nonch\u00e9 di aprire nuove scuole di catechismo.\nIl 20 maggio 1886 nella citt\u00e0 di Conversano scoppi\u00f2 una forte contestazione sociale verso il potere centrale, a causa dell'annoso problema demaniale presente nel Sud Italia all'epoca.\nDurante lo stesso anno, si dovette occupare per circa tredici mesi di reggere l'amministrazione dell'arcidiocesi di Bari, a causa dell'improvvisa morte dell'arcivescovo Francesco Pedicini. All'incarico episcopale in Puglia si affianc\u00f2, il 15 novembre 1895, la carica di assessore del Santo Uffizio.\nNomina a cardinale.\nIl 6 febbraio 1897 papa Leone XIII lo nomin\u00f2 arcivescovo titolare di Lepanto e, il 15 aprile 1901, lo cre\u00f2 cardinale con il titolo di San Marcello.\nDue anni dopo sal\u00ec al soglio pontificio papa Pio X, uomo gi\u00e0 conosceva Gennari e ne stimava le capacit\u00e0. Instauratosi un rapporto di collaborazione tra i due, il cardinale sottopose al papa un'idea che da tempo coltivava nella sua mente: codificare il diritto canonico. Il 19 marzo 1904 Pio X diede il suo assenso all'inizio dell'opera con il motu proprio \"Arduum sane munus\". L'opera fu poi completata tre anni dopo la morte del cardinale.\nIl cardinale Gennari dedic\u00f2 gli anni rimanenti della sua vita a quel lavoro, continuando a dirigere il \"Monitore\" e accettando, nel 1907, la carica di prefetto della Santa Congregazione del Concilio. Allo stesso tempo, il cardinale inizi\u00f2 a patire di una forma molto acuta di diabete, acutizzata ulteriormente dallo \u201cspirito di mortificazione\u201d a cui il Gennari si sottoponeva, ossia i digiuni e la rinuncia al riscaldamento nella propria abitazione.\nMorte e sepoltura.\nIl 29 gennaio 1914 il cardinale Gennari si rec\u00f2 in visita dalle suore Salesiane di via Merulana. Durante la celebrazione della Messa accus\u00f2 un malore che divenne presto una lenta agonia. Mor\u00ec due giorni dopo all'et\u00e0 di 74 anni.\nIn rispetto di una sua espressa volont\u00e0, la salma fu trasferita a Maratea, dove fu accolta dalla popolazione il giorno 3 febbraio, dopo una breve sosta del feretro a Napoli. Il corpo fu tumulato nella cappella gentilizia della famiglia nel cimitero marateota.\nDediche e ricordi.\nNella sua cittadina natale, gli sono state dedicate la strada dove si trova la casa in cui nacque e la locale scuola media statale. Inoltre, nel 1953 fu a lui intitolata la villa comunale, sorta su un terreno donato alla popolazione dai discendenti del cardinale.\nAnche a Conversano, dove esercit\u00f2 il vescovado, gli \u00e8 stata intitolata una strada; e cos\u00ec a Roma, nel quartiere Aurelio, vi \u00e8 una via intitolata al cardinale marateota.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538511", "revid": "1712526", "url": "https://it.wikipedia.org/wiki?curid=538511", "title": "Antonio Saverio Gentili", "text": "Era figlio di Teresa Durso e Nicola Gentili, \"qui fuit segretus cubicularius e numero partecipantium Clementis X\".\nMecenate di letterati e letterato egli stesso, fu protettore dell'Accademia degli Infecondi (poi confluita in quella dell'Arcadia). Nominato cardinale da papa Clemente XII nel 1731, mor\u00ec all'et\u00e0 di 72 anni.\nBiografia.\nIl padre Nicola Gentili fu cameriere del cardinal Francesco Maidalchini (nipote di donna Olimpia Maidalchini, cognata di papa Innocenzo X) e, in occasione di un suo rientro nella natia Camerino, per buona sorte entr\u00f2 al servizio del vescovo di quella citt\u00e0, monsignor Altieri, il quale essendo divenuto cardinale e poi pontefice col nome di Clemente X l'arricch\u00ec in vari modi. Fra l'altro gli concesse il sito, dov'era una piazza di fronte a San Nicola in Arcione, dove fu fabbricato palazzo Gentili.\nLa formazione.\nAntonio Saverio inizialmente si dedic\u00f2 allo studio della giurisprudenza e nell'aprile 1699 merit\u00f2 nell'archiginnasio di Roma le insegne di dottore \"in utroque iure\" (diritto canonico e diritto civile). Per approfondire le sue conoscenze, organizz\u00f2 in casa sua alcune conferenze di giovani studiosi, nel corso delle quali si dibatteva in riferimento alle facolt\u00e0 legali e ai riti ecclesiastici. Il 13 gennaio 1705 entr\u00f2 in prelatura.\nDopo aver passato un po' di tempo nelle cariche minori della curia, fu eletto nel 1713 da Clemente XI luogotenente dell'uditore della camera, nella quale carica acquist\u00f2 grande riputazione..\nIl \"cursus honorum\".\nOrdinato sacerdote nel 1724, nel 1727 veniva consacrato Arcivescovo titolare di Petra, in Palestina. Nel 1731 veniva creato cardinale dell'Ordine dei presbiteri del titolo della Basilica di Santo Stefano al Celio. Assumeva la carica di Prefetto del Concilio nel 1737, prendeva parte al Conclave del 1740 e diventava Cardinale vescovo di Palestrina nel 1747.\nIl cardinale fu il protettore della celebre Accademia degl'Infecondi, che fu la madre dell'illustre e cospicua Arcadia. Egli sin dai suoi anni giovanili era stato solito, in tutti i giorni delle solennit\u00e0 della Beata Vergine dare nella propria abitazione un devoto ed erudito intrattenimento in onore della Santa Madre, con accademie tenute nel proprio palazzo, alle quali partecipavano cardinali, prelati, nobili, letterati, e personaggi illustri.\nAlla sua morte fu sepolto nella chiesa di S. Venanzio de' camerinesi e la nipote marchesa Costanza Giori Sparapani gli eresse una marmorea iscrizione, con distinto elogio.\nBlasonatura dello stemma.\nScudo: sannitico. Partizioni: spaccato. Figure: cane (1) nel I; banda (3) nel II; fascia (1).\nSmalti: argento (campo) nel I e nel II; rosso (banda) nel II, fascia. Ornamenti esteriori: Timbro: cappello cardinalizio. Blasonatura: spaccato: nel I d'argento, al cane bracco slanciato al naturale, collarinato d'oro, nel II cucito d'argento, a tre bande di rosso, alla fascia dello stesso, attraversante sulla partizione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538512", "revid": "550667", "url": "https://it.wikipedia.org/wiki?curid=538512", "title": "Giacinto Sigismondo Gerdil", "text": "Biografia.\nNacque a Samo\u00ebns in Savoia, all'epoca parte del Regno di Sardegna, il 23 giugno 1718 da Pierre Gerdil, notaio, e Fran\u00e7oise Perrier. Nel 1734 entr\u00f2 nell'ordine dei Chierici regolari di San Paolo a Torino. Nel 1735, dopo il noviziato, fu inviato a studiare a Bologna. Il suo precoce ingegno gli attir\u00f2 la benevolenza del cardinale Prospero Lambertini, futuro papa Benedetto XIV.\nNel 1738 dopo un anno a Macerata ottenne l'insegnamento di Filosofia a Casale Monferrato, divenendo anche prefetto del Real Collegio.Nel 1749 venne nominato titolare dell'insegnamento di Filosofia Morale alla Regia Universit\u00e0 di Torino. Nel 1754 venne promosso alla cattedra di Teologia Morale. Papa Pio VI lo nomin\u00f2 vescovo titolare di Dibon il 17 febbraio 1777 e successivamente lo elev\u00f2 al rango di cardinale: dapprima \"in pectore\", il 23 giugno 1777, poi pubblicato nel concistoro del 15 dicembre 1777. Si trasfer\u00ec quindi a Roma.\nDopo la morte di Pio VI, partecip\u00f2 al conclave del 1799-1800. Il prestigio di cui godeva fece s\u00ec che su si lui si concentrassero i voti di molti cardinali e pare si sia giunti all'elezione al soglio pontificio. Ad impedire la sua ascesa al trono fu il veto dell'Imperatore. Esso fu determinato probabilmente da ragioni politiche: Francesco II, infatti, temeva che la forte fedelt\u00e0 sabauda del cardinale gli impedisse di procedere nei suoi piani sul Nord Italia, che miravano all'annessione sia della Repubblica di Venezia (gi\u00e0 realizzata) sia a quella degli Stati sabaudi. Mor\u00ec al suo ritorno a Roma il 12 agosto 1802 all'et\u00e0 di 84 anni.\nStudi.\nNel 1765 pubblic\u00f2 a Torino le \"R\u00e9flexions sur la th\u00e9orie et la pratique de l'\u00e9ducation contre les principes de J.-J. Rousseau\", un pamphlet in francese contro l'Emilio di Rousseau, che lo rese famoso.\nNel 1768 pubblic\u00f2 a Torino il \"Discours de la nature, et des effets du luxe\", un pamphlet in francese contro le giustificazioni etiche del lusso. Tradotto e pubblicato per la prima volta nel 2002 dall'Accademia degli Incolti in una edizione fuori commercio per l'Associazione Nazionale dei Comuni Italiani e poi ristampato dalla Gaffi nel 2006.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538514", "revid": "322321", "url": "https://it.wikipedia.org/wiki?curid=538514", "title": "Pierre-Marie Gerlier", "text": "Biografia.\nNacque a Versailles il 14 gennaio 1880.\nIl 29 luglio 1921 fu ordinato sacerdote.\nIl 14 maggio 1929 fu eletto vescovo di Tarbes e Lourdes. Ricevette la consacrazione episcopale il 2 luglio successivo.\nIl 30 luglio 1937 fu nominato arcivescovo di Lione.\nPapa Pio XI lo elev\u00f2 al rango di cardinale nel concistoro del 13 dicembre 1937.\nMor\u00ec il 17 gennaio 1965 all'et\u00e0 di 85 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538515", "revid": "322321", "url": "https://it.wikipedia.org/wiki?curid=538515", "title": "Alfonso Gesualdo", "text": "Fu nominato cardinale della Chiesa cattolica da papa Pio IV.\nBiografia.\nNacque a Calitri il 20 ottobre del 1540 da Luigi, quinto conte di Conza e primo principe di Venosa (dal 1561), e da Isabella Ferella.\nPapa Pio IV lo elev\u00f2 al rango di cardinale nel concistoro del 26 febbraio 1561 e il 10 marzo dello stesso anno ottenne il titolo di cardinale diacono di Santa Cecilia; ottenne quello di cardinale presbitero solo il 22 ottobre 1563.\nDurante la sua carriera ecclesiastica venne successivamente nominato arcivescovo di Conza dal 1561 al 1572, vescovo di Albano dal 1583, vescovo di Frascati dal 1587, vescovo di Porto e Santa Rufina dal 1589, vescovo di Ostia dal 1591 ed arcivescovo di Napoli dal 1596.\nPartecip\u00f2 a 7 elezioni papali:\nMor\u00ec il 14 febbraio 1603 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538516", "revid": "838137", "url": "https://it.wikipedia.org/wiki?curid=538516", "title": "Cristoforo Giacobazzi", "text": "Fu nominato cardinale della Chiesa cattolica da papa Paolo III.\nBiografia.\nEra nipote del cardinale Domenico Giacobazzi, che il 23 marzo 1523 rinunci\u00f2 a suo favore la diocesi di Cassano. Ebbe incarichi di rilievo nella Curia romana, dove fu datario di Sua Santit\u00e0 dall'ottobre del 1534 fino alla promozione al cardinalato. Il 23 agosto 1535 fu nominato membro della commissione che aveva l'incarico di riformare la stessa Curia.\nPapa Paolo III lo elev\u00f2 al rango di cardinale nel concistoro del 22 dicembre 1536 e il 15 gennaio 1537 ricevette il titolo di Sant'Anastasia. Il 6 settembre dello stesso anno opt\u00f2 per la diaconia di Sant'Eustachio, elevata a titolo presbiterale \"pro illa vice\" e ritenne il titolo precedente \"in commendam\".\nIl 10 dicembre 1537 fu nominato insieme con il cardinale Rodolfo Pio legato per ristabilire la pace fra l'imperatore Carlo V e il re di Francia Francesco I.\nMor\u00ec a Perugia e fu sepolto in citt\u00e0 o, secondo altre fonti, nella chiesa romana di Sant'Eustachio.\nGenealogia episcopale.\nLa genealogia episcopale \u00e8:"}
{"id": "538517", "revid": "4116570", "url": "https://it.wikipedia.org/wiki?curid=538517", "title": "Duomo di Catania", "text": ""}
{"id": "538519", "revid": "1565034", "url": "https://it.wikipedia.org/wiki?curid=538519", "title": "Pietro Gianelli", "text": "Proveniva da una nobile famiglia originaria di Nepi: era figlio di Andrea Giannelli e di Olimpia Petroni.\nBiografia.\nStudi\u00f2 prima in un collegio di Terni e successivamente all'Universit\u00e0 di Roma ove nel 1831 ottenne la laurea \"in utroque jure\".\nOrdinato presbitero nello stesso anno, divenne uditore presso la nunziatura apostolica nel Regno di Napoli e poi presso quella in Francia. Nel 1858 fu nominato nunzio apostolico presso il Regno di Napoli e venne consacrato arcivescovo titolare di Sardi.\nPapa Pio IX lo elev\u00f2 al rango di cardinale nel concistoro del 15 marzo 1875, con il titolo di cardinale presbitero di Sant'Agnese fuori le mura.\nPartecip\u00f2 al conclave del 1878 che elesse papa Leone XIII.\nMor\u00ec il 5 novembre 1881 all'et\u00e0 di 74 anni e fu sepolto nel Cimitero del Verano in Roma.\nGenealogia episcopale.\nLa genealogia episcopale \u00e8:"}
{"id": "538520", "revid": "110157", "url": "https://it.wikipedia.org/wiki?curid=538520", "title": "James Gibbons", "text": "Biografia.\nInfanzia e istruzione.\nQuarto di sei figli, James Gibbons era figlio di Thomas Gibbons e Bridget Walsh. I suoi genitori erano originari della contea irlandese di Mayo e si erano stabiliti negli Stati Uniti dopo essere emigrati in Canada. Dopo essersi ammalato di tubercolosi nel 1839, il padre si trasfer\u00ec con la famiglia nella natia Irlanda, dalla cui aria credeva di trovare giovamento. In Irlanda, Thomas gest\u00ec un negozio di alimentari a Ballinrobe, mentre il giovane James frequentava le scuole. Il padre mor\u00ec nel 1847 e la madre decise di tornare negli Stati Uniti con la famiglia nel 1853, stabilendosi a New Orleans, in Louisiana.\nSacerdozio.\nGibbons decise di ricevere gli ordini dopo un'omelia di Clarence Walworth, cofondatore dei Paolisti. Nel 1855, entr\u00f2 nel St. Charles College di Ellicott City. Terminati gli studi a St. Charles, si iscrisse al seminario di Santa Maria a Baltimora nel 1857. Soffr\u00ec di un grave attacco di malaria durante gli studi in seminario, il che prov\u00f2 la sua salute a tal punto che i suoi superiori quasi lo ritennero inadatto al sacerdozio.\nIl 30 giugno 1861 Gibbons fu ordinato presbitero dall'arcivescovo di Baltimora Francis Patrick Kenrick.\nPrest\u00f2 servizio come curato presso la chiesa di San Patrizio nel quartiere di Fells Point per sei settimane, prima di diventare il primo parroco della chiesa di Santa Brigida nel quartiere di Canton. Oltre al suo incarico a Santa Brigida, svolgeva il suo ministero nella chiesa di San Lorenzo nel quartiere di Locust Point ed era cappellano di Fort McHenry durante la Guerra civile, in cui sostenne gli Unionisti, nonostante fosse nato e cresciuto negli stati del Sud.\nNel 1865 Gibbons divenne segretario privato dell'arcivescovo Martin John Spalding. Ebbe un ruolo nella preparazione del Secondo Concilio plenario di Baltimora che si svolse nell'ottobre del 1866. Su proposta di Spalding, i padri sinodali raccomandarono l'istituzione di un vicariato apostolico nella Carolina del Nord e la nomina di Gibbons a vicario.\nEpiscopato.\nIl 3 marzo 1868 Gibbons fu nominato vicario apostolico della Carolina del Nord e vescovo titolare di Adramittio da papa Pio IX. Ricevette la consacrazione episcopale il 15 agosto dello stesso anno per le mani dell'arcivescovo Spalding, co-consacranti i vescovi Patrick Neeson Lynch e Michael Domenec, C.M.. All'et\u00e0 di 34 anni, era uno dei vescovi cattolici pi\u00f9 giovani al mondo ed era chiamato \"the boy bishop\" (il vescovo ragazzino).\nIl suo vicariato apostolico, che comprendeva l'intero Stato della Carolina del Nord, aveva meno di settecento cattolici. Nelle prime quattro settimane del suo mandato, Gibbons percorse quasi mille miglia, visitando cittadine e stazioni di missione e amministrando i sacramenti. Avvicin\u00f2 anche molti protestanti, il cui numero era molto maggiore dei cattolici, e predic\u00f2 nelle loro chiese. Gibbons suscit\u00f2 molte conversioni, ma ritenendo inadeguate alle esigenze le opere apologetiche disponibili, decise di scriverne una da s\u00e9: \"Faith of our Fathers\" (\"La fede dei nostri padri\") diverr\u00e0 l'opera apologetica di maggior successo mai scritta da un cattolico statunitense.\nGibbons divenne una figura popolare, che attraeva folle alle sue prediche. Conobbe ogni presidente da Andrew Johnson a Warren Gamaliel Harding e fu consigliere di molti di loro.\nDal 1869 al 1870 Gibbons partecip\u00f2 al Concilio Vaticano I a Roma. A 35 anni e 4 mesi all'apertura del Concilio era il pi\u00f9 giovane vescovo americano presente e il secondo pi\u00f9 giovane in assoluto. Gibbons vot\u00f2 a favore del dogma dell'infallibilit\u00e0 papale.\nNel gennaio del 1872 assunse l'incarico di amministratore apostolico della diocesi di Richmond, mantenendo il suo vicariato apostolico.\nGibbons fu in seguito nominato vescovo di Richmond il 30 luglio 1872. Fece il suo ingresso nella diocesi il 20 ottobre e vi rest\u00f2 fino al maggio del 1877, quando fu nominato arcivescovo coadiutore di Baltimora. Nell'ottobre dello stesso anno l'arcivescovo James Roosevelt Bayley mor\u00ec e James Gibbons divenne il nuovo arcivescovo.\nNel 1883 tenne a Baltimora il terzo concilio plenario, in cui si premur\u00f2 di smorzare i toni. Inizialmente era contrario alla celebrazione di un concilio, per il timore che il \u00abtrionfalismo\u00bb cattolico potesse attirare sfiducia e critiche dal resto della societ\u00e0 americana. Come delegato apostolico nominato da papa Leone XIII pot\u00e9 per\u00f2 controllare l'andamento del concilio e fece in modo che i decreti fossero in armonia con le istituzioni civili, secondo il desiderio dello stesso Leone XIII, che si diceva rallegrato dal progresso spirituale della Chiesa negli Stati Uniti. Inoltre il concilio prese provvedimenti sulla formazione dei sacerdoti e sulla disciplina ecclesiastica.\nGibbons sostenne l'istituzione dell'Universit\u00e0 Cattolica d'America e ne divenne il primo cancelliere nel 1887.\nCardinalato.\nPapa Leone XIII lo elev\u00f2 al rango di cardinale della Chiesa cattolica nel concistoro del 7 giugno 1886 e fu il secondo statunitense ad assurgere a questo onore. Il 17 marzo 1887 ricevette il titolo di Santa Maria in Trastevere. Partecip\u00f2 al conclave del 1903 che elesse papa Pio X, mentre in occasione del conclave del 1914 arriv\u00f2 dopo l'elezione di papa Benedetto XV.\nIl conciliatorismo e la politica.\nGibbons ripeteva: \u00abPerch\u00e9 l'America accetti il Cattolicesimo, la Chiesa deve accettare l'America\u00bb. Era questa una posizione che da un lato chiedeva alla Chiesa maggiore apertura verso l'evoluzione sociale e politica degli Stati Uniti, dall'altro indicava gli Stati Uniti come avanguardia di quest'evoluzione.\nUno spirito di conciliazione tra due mentalit\u00e0 che altri consideravano contrapposte pu\u00f2 rintracciarsi anche in una lettera pastorale del 1884: \u00abUn cattolico si sente a casa negli Stati Uniti, per l'influenza che la Chiesa ha sempre esercitato in favore dei diritti individuali e delle libert\u00e0 del popolo. Un americano coscienzioso non pu\u00f2 sentirsi a suo agio da nessuna parte pi\u00f9 che nella Chiesa cattolica, perch\u00e9 da nessun'altra parte pu\u00f2 respirare liberamente l'atmosfera della divina verit\u00e0, che sola pu\u00f2 renderlo libero\u00bb.\nDal punto di vista politico riteneva che la democrazia rappresentasse il futuro dei popoli, mentre considerava le monarchie degli anacronismi in declino. La frase \u00abNon potrebbe essere compito della Chiesa quello di sostenere qualsiasi forma di governo e tanto meno una forma morente\u00bb riassume anche la sua posizione a favore della separazione fra Stato e Chiesa, che ribad\u00ec nell'omelia che pronunci\u00f2 a Roma in occasione della presa di possesso del suo titolo cardinalizio: elogi\u00f2 il sistema americano per dimostrare che \u00ab\u00e8 pi\u00f9 saggio separare la Chiesa dalla politica a meno che non sia a rischio la moralit\u00e0 e questo metodo \u00e8 il pi\u00f9 vantaggioso per la Chiesa in ogni nazione\u00bb. Anche se da un lato la preoccupazione di Gibbons era quella di sottrarre la Chiesa alle pressioni del potere politico, un discorso simile pronunciato a Roma diciassette anni dopo la breccia di Porta Pia suscit\u00f2 scandalo e solo la benevolenza dimostratagli da papa Leone XIII lo fece passare per \u00abuna stramberia americana\u00bb.\nLa dottrina sociale e la pastorale del lavoro.\nGibbons si impegn\u00f2 per la protezione dei lavoratori, un argomento di particolare rilievo in un'epoca in cui molti lavoratori cattolici erano sfruttati durante l'espansione industriale della costa atlantica degli Stati Uniti. Disse a questo proposito: \u00ab\u00c8 diritto delle classi lavoratrici di proteggersi e dovere di tutto il popolo trovare un rimedio contro l'avarizia, l'oppressione e la corruzione\u00bb. Gibbons ebbe notevole influenza nella concessione del permesso del Papa ai cattolici di poter aderire ai sindacati.\nGibbons difese con successo i \"Knights of Labor\" (\"Cavalieri del Lavoro\"). Questo sindacato era stato condannato dall'episcopato canadese con l'approvazione della Santa Sede, con l'accusa di essere una societ\u00e0 segreta che si opponeva alla religione. Dopo aver ricevuto il \"leader\" del sindacato che portava il curioso titolo di \"Master Worker of the Knights\" (\"Mastro Lavoratore dei Cavalieri\"), che era un cattolico praticante che gli assicur\u00f2 di non essere un massone, Gibbons port\u00f2 avanti le sue indagini sul sindacato e ne concluse che la condanna era stata immotivata e inoltre nuoceva alla causa della Chiesa, che era esposta all'accusa di favorire il padronato contro i lavoratori salariati. Con l'appoggio del cardinale Henry Edward Manning ottenne dal Sant'Uffizio la revisione della condanna e il suo annullamento. Si guadagn\u00f2 cos\u00ec la reputazione di amico dei lavoratori, sebbene deplorasse la coscienza di classe e condannasse forme violente di protesta.\nEbbe anche un ruolo importante nella stesura dell'enciclica \"Rerum Novarum\", dove, sempre con l'appoggio del cardinal Manning, riusc\u00ec a far modificare il testo originario che ammetteva le societ\u00e0 miste di padroni e operai, estendendo la legittimit\u00e0 anche alle societ\u00e0 di soli operai. Questa modifica segn\u00f2 il beneplacito della Chiesa cattolica verso il sindacalismo moderno.\nOpere.\nParte della popolarit\u00e0 di Gibbons deriv\u00f2 dai suoi scritti. \"The Faith of Our Fathers\" (\"La fede dei nostri padri\", 1876) rimane la pi\u00f9 popolare. Ebbero larga diffusione anche \"Our Christian Heritage\" (\"Le nostre radici cristiane\", 1889), \"The Ambassador of Christ\" (\"L'ambasciatore di Cristo\", 1896), \"Discourses and Sermons\" (\"Discorsi e sermoni\", 1908) e \"A Retrospect of Fifty Years\" (\"Una retrospettiva di cinquant'anni\", 1916). Contribu\u00ec a numerosi saggi e a riviste di larga diffusione come il \"North American Review\" e il \"Putnams' Monthly\". Il suo stile era semplice ma avvincente. I protestanti statunitensi spesso richiesero a Gibbons un'esposizione della posizione cattolica su temi controversi.\nOnorificenze.\nIl presidente William Taft onor\u00f2 Gibbons per i suoi contributi al cinquantesimo anniversario della sua ordinazione sacerdotale nel 1911. Nel 1917 il presidente Theodore Roosevelt salut\u00f2 Gibbons come il pi\u00f9 venerato, rispettato e utile cittadino americano.\nNegli ultimi anni di vita era considerato come l'immagine vivente della Chiesa cattolica negli Stati Uniti d'America e alla sua morte fu molto compianto. Era famoso per il sostegno dato al movimento operaio negli Stati Uniti e per le molte scuole che erano state intitolate a suo nome. Mencken, che riserv\u00f2 le sue pi\u00f9 aspre critiche per i ministri cristiani, scrisse nel 1921 dopo la morte di Gibbons: \u00abPi\u00f9 presidenti ricercarono il consiglio del cardinal Gibbons: era un uomo della pi\u00f9 alta sagacia, un politico nel miglior senso della parola e non c'\u00e8 traccia che abbia mai guidato la Chiesa in un pantano o in un vicolo cieco. Spesso Roma fu contro di lui, ma alla fine ebbe sempre la meglio ed ebbe sempre ragione\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538522", "revid": "838137", "url": "https://it.wikipedia.org/wiki?curid=538522", "title": "Filippo Giudice Caracciolo", "text": "Biografia.\nNacque da famiglia di splendida nobilt\u00e0, figlio di Francesco Giudice Caracciolo, duca di Gesso e principe di Villa, e di Maria Vittoria di Palma Artois, duchessa di Sant'Elia. Altri cardinali della stessa famiglia furono Marino Ascanio Caracciolo, Innico Caracciolo il Vecchio, Innico Caracciolo il Giovane, Niccol\u00f2 Caracciolo, Giovanni Costanzo Caracciolo e Diego Innico Caracciolo.\nStudi\u00f2 inizialmente sotto la guida di padre Nicola Rossi, professore di retorica alla Regia Universit\u00e0 di Napoli. Dal 1799 prosegu\u00ec gli studi a Palermo con i padri Giuseppe Re e Silvestro Gorgone. Nel 1802 entr\u00f2 nella Congregazione dell'Oratorio di Napoli. Consegu\u00ec la laurea \"in utroque iure\" nel 1816 e quella in teologia il 1\u00ba febbraio 1820, entrambe all'Universit\u00e0 di Napoli.\nFu ordinato presbitero il 18 marzo 1809 da Bernardo della Torre, vescovo di Lettere. Esercit\u00f2 il suo ministero in diverse case della Congregazione e si distinse nel soccorso ai malati durante l'epidemia di peste che colp\u00ec Napoli.\nIl 21 febbraio 1820 fu nominato vescovo di Molfetta e fu consacrato vescovo il 27 febbraio dello stesso anno dal cardinale Lorenzo Litta. Il 15 aprile 1833 fu promosso alla sede metropolitana di Napoli.\nPapa Gregorio XVI lo elev\u00f2 al rango di cardinale nel concistoro del 29 luglio 1833 e il 30 settembre dello stesso anno ricevette il titolo di Sant'Agnese fuori le mura.\nMor\u00ec a Napoli all'et\u00e0 di 58 anni e fu sepolto in Duomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538523", "revid": "986213", "url": "https://it.wikipedia.org/wiki?curid=538523", "title": "Norman Gilroy", "text": "Biografia.\nNacque a Sydney il 22 gennaio 1896.\nFu arcivescovo di Sydney dal 1940 al 1971, anno in cui si ritir\u00f2 per raggiunti limiti di et\u00e0 (75 anni).\nPapa Pio XII lo elev\u00f2 al rango di cardinale nel concistoro del 18 febbraio 1946: \u00e8 il primo australiano di nascita a essere elevato alla porpora.\nDopo l'indipendenza politica dell'India, papa Pio XII lo nomin\u00f2 legato papale per il concilio plenario indiano. Il concilio si apr\u00ec a Bangalore il 6 gennaio 1950 e prosegu\u00ec fino al 18 gennaio. Erano presenti tutti gli ordinari delle 52 circoscrizioni ecclesiastiche indiane dell'epoca, ivi incluso l'arcivescovo di Goa e vescovi dei riti orientali di Malabar, che insieme rappresentavano 4 milioni e mezzo di cattolici.\nPartecip\u00f2 al conclave del 1958 che elesse Giovanni XXIII e a quello del 1963 che elesse Paolo VI.\nPartecip\u00f2 anche alle quattro sessioni del Concilio Vaticano II.\nMor\u00ec il 21 ottobre 1977 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538526", "revid": "1874410", "url": "https://it.wikipedia.org/wiki?curid=538526", "title": "Paolo Giobbe", "text": "Biografia.\nNacque a Roma il 10 gennaio 1880.\nSvolse la carriera nella diplomazia vaticana: dal 1935 al 1958 fu internunzio all'Aja.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nFu \"cardinalis patronus\" del Sovrano Militare Ordine di Malta.\nPartecip\u00f2 al Concilio Vaticano II e fu vicepresidente della \"Commissione liturgica\".\nMor\u00ec il 14 agosto 1972 all'et\u00e0 di 92 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538528", "revid": "963244", "url": "https://it.wikipedia.org/wiki?curid=538528", "title": "Oreste Giorgi", "text": "Biografia.\nNacque a Valmontone il 19 maggio 1856.\nPapa Benedetto XV lo elev\u00f2 al rango di cardinale nel concistoro del 4 dicembre 1916.\nPartecip\u00f2 al conclave del 1922, che elesse Pio XI.\nMor\u00ec il 30 dicembre 1924 all'et\u00e0 di 68 anni.\nGenealogia episcopale.\nLa genealogia episcopale \u00e8:"}
{"id": "538529", "revid": "838137", "url": "https://it.wikipedia.org/wiki?curid=538529", "title": "Luigi Giordani", "text": "Biografia.\nNacque a Santa Maria Codifiume il 13 ottobre 1822.\nMons.Giordani fu delegato apostolico di Velletri in questa veste tratt\u00f2 con il fuori legge Cencio Vendetta che nella notte tra il 1 e il 2 aprile 1858 os\u00f2 rubare dalla Cattedrale l'immagine della Madonna delle Grazie e per la restituzione della quale chiese la grazia per se per il fratello Antonio e una pensione di 10 scudi al mese. Dopo una rivoluzione popolare la Madonna torn\u00f2 in Cattedrale e il Vendetta giustiziato in Piazza del Trivio a Velletri da mastro Titta il 29 ottobre 1859\nIl 6 marzo 1871 fu nominato vescovo ausiliare di Ferrara ed anche vescovo titolare di Filadelfia di Arabia.\nPapa Leone XIII lo elev\u00f2 al rango di cardinale nel concistoro del 14 marzo 1887. Il 22 giugno 1877, dopo la morte del cardinale, divenne arcivescovo di Ferrara.\nMor\u00ec il 21 aprile 1893 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538530", "revid": "838137", "url": "https://it.wikipedia.org/wiki?curid=538530", "title": "Bernardino Giraud", "text": "Appartenente ad una famiglia di origine francese, era figlio di Pietro Giraud e di Altilia Zagaroli.\nBiografia.\nComp\u00ec i suoi studi al Collegio Tolomei di Siena ove si laure\u00f2 \"in utroque jure\".\nRientrato a Roma, ebbe numerosi incarichi nella prelatura romana.\nOrdinato sacerdote il 19 marzo 1767, il 6 aprile dello stesso anno fu eletto arcivescovo titolare di Damasco. Ricevette la consacrazione episcopale il 26 aprile; due giorni dopo fu nominato nunzio apostolico in Francia, carica che mantenne fino al marzo del 1773.\nNel luglio del 1771 divenne abate commendatario di Gorze.\nIl 15 marzo 1773 venne nominato arcivescovo di Ferrara, carica che mantenne fino al 14 febbraio 1777.\nPapa Clemente XIV lo elev\u00f2 al rango di cardinale nel concistoro del 19 aprile 1773 (era \"in pectore\" gi\u00e0 dal concistoro del 17 giugno 1771).\nIl 2 aprile 1781 fu eletto camerlengo del Sacro Collegio per un anno come d'uso.\nMor\u00ec il 5 maggio 1782 all'et\u00e0 di 60 anni. La sua salma venne inumata nella cappella di famiglia sita nella chiesa di Santa Maria in Vallicella a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538531", "revid": "838137", "url": "https://it.wikipedia.org/wiki?curid=538531", "title": "Pierre Giraud", "text": "Biografia.\nNacque a Montferrand l'11 agosto 1791.\nPapa Pio IX lo elev\u00f2 al rango di cardinale nel concistoro dell'11 giugno 1847.\nMor\u00ec il 17 aprile 1850 all'et\u00e0 di 58 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538532", "revid": "144796", "url": "https://it.wikipedia.org/wiki?curid=538532", "title": "Francesco del Giudice", "text": "Biografia.\nNacque a Napoli il 7 dicembre 1647, figlio del principe di Cellamare Nicol\u00f2 del Giudice e di Ippolita Pelagnano.\nPapa Alessandro VIII lo elev\u00f2 al rango di cardinale nel concistoro del 13 febbraio 1690.\nMor\u00ec il 10 ottobre 1725 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538533", "revid": "838137", "url": "https://it.wikipedia.org/wiki?curid=538533", "title": "Alessandro Giustiniani", "text": "Fu nominato cardinale della Chiesa cattolica da papa Gregorio XVI.\nBiografia.\nNacque a Genova il 3 febbraio 1778.\nPapa Gregorio XVI lo elev\u00f2 al rango di cardinale nel concistoro del 2 luglio 1832.\nMor\u00ec l'11 ottobre 1843 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538534", "revid": "37401", "url": "https://it.wikipedia.org/wiki?curid=538534", "title": "Benedetto Giustiniani", "text": "Fu nominato cardinale della Chiesa cattolica da papa Sisto V.\nBiografia.\nNacque a Chio il 5 giugno 1554.\nPapa Sisto V lo elev\u00f2 al rango di cardinale nel concistoro del 16 novembre 1586.\nNei suoi 34 anni di cardinalato partecip\u00f2 a sette conclavi:\nLa figura di collezionista e committente di Benedetto Giustiniani \u00e8 stata ricostruita, di recente, anche in rapporto all'arte sacra, ai contatti con l'arcivescovo di Milano ed alla confluenza dei suoi quadri nella collezione del fratello ed erede, il marchese Vincenzo Giustiniani (vedi Collezione Giustiniani).\nMor\u00ec il 27 marzo 1621 all'et\u00e0 di 66 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538535", "revid": "2043251", "url": "https://it.wikipedia.org/wiki?curid=538535", "title": "Giacomo Giustiniani", "text": " Fu uno tra i candidati pi\u00f9 papabili nel conclave del 1830-1831; tuttavia la sua elezione fu bloccata dal veto apposto dal cardinale della corona spagnolo, Juan Francisco Marco y Catal\u00e1n.\nBiografia.\nI primi anni della carriera ecclesiastica.\nGiacomo Giustiniani nacque a Roma il 20 dicembre 1769. Membro di una delle pi\u00f9 importanti famiglie patrizie della citt\u00e0, era figlio di Benedetto, principe di Bassano, e della nobile Cecilia Carlotta Mahoni (Mahony). Suo nipote Carlo Odescalchi sar\u00e0 anch'egli cardinale.\nAvviato alla carriera ecclesiastica, frequent\u00f2 il Collegio Urbano di Roma e quindi l'Universit\u00e0 La Sapienza, ove ottenne il dottorato \"in utroque iure\" il 20 dicembre 1792. Entr\u00f2 quindi nella prelatura romana in quello stesso anno divenendo protonotario apostolico partecipante. Nel 1793 divenne referendario del tribunale della Segnatura Apostolica e fu vice legato in Romagna, facendo il suo ingresso a Ravenna, sede della legazione, il 14 dicembre di quello stesso anno. Nel 1795 fu nominato protonotario della Sacra Congregazione dei Riti.\nL'invasione francese dell'Italia del 1796 caus\u00f2 il suo rientro a Roma (3 luglio). Nominato governatore di Perugia il 30 marzo 1797, rimase in carica sino al 1798. Ma l'avanzata delle truppe francesi continuava: nel febbraio 1798 i napoleonici conquistarono Roma. Il giorno prima dell'invasione francese dell'Urbe, Giustiniani venne nominato presidente della Commissione di Stato. Dopo la proclamazione della Repubblica Romana (15 febbraio 1798) si rifugi\u00f2 nel Regno di Napoli.\nI francesi lasciarono Roma nel settembre 1799. Il 2 ottobre seguente il nuovo pontefice Pio VII nomin\u00f2 Giustiniani presidente della Giunta di Stato (a far data dal 10 novembre), con l'incarico di perseguire i partigiani dell'ormai decaduta repubblica romana.\nCon la rioccupazione di Roma ad opera dei francesi (1805, Giacomo Giustiniani prefer\u00ec lasciare la prelatura, vivendo da laico e dedicandosi a viaggiare in Italia ed in Europa, fino al 1814. Dopo la restaurazione pontificia (Congresso di Vienna), egli torn\u00f2 a Roma e riassunse le proprie funzioni alla commissione di stato nonch\u00e9 quella di governatore provvisorio di Roma dal 22 settembre 1814, venendo nominato il giorno successivo al rango di vice-governatore. Venne quindi reintegrato nella prelatura romana col titolo di prelato domestico (dal 1\u00ba ottobre 1814) e fu nominato coadiutore di Pietro Maria Negroni, giudice della curia capitolina (19 novembre 1814). Durante l'esilio di papa Pio VII a Genova (22 marzo-7 giugno 1815), fu membro della Giunta di Stato presieduta dal cardinale Giulio Maria Della Somaglia. Il 6 luglio 1815 venne nominato delegato apostolico a Bologna, ove cur\u00f2 la restaurazione completa del governo pontificio.\nFu ordinato sacerdote il 21 dicembre 1816.\nL'episcopato.\nEletto arcivescovo titolare di Tiro e nominato contestualmente nunzio apostolico in Spagna, il 14 aprile 1817, ricevette la consacrazione episcopale il 20 aprile 1817 nella Basilica di San Pietro in Vaticano per mano del cardinale Alessandro Mattei, vescovo di Ostia e Velletri, decano del Sacro Collegio dei Cardinali, assistito da Giovanni Francesco Guerrieri, arcivescovo titolare di Atena, e da Candido Maria Frattini, arcivescovo titolare di Filippi.\nEspulso dalla Spagna per via della rivoluzione liberale, risiedette a Bordeaux dal gennaio al settembre del 1823 e pot\u00e9 quindi rientrare alla corte di re Ferdinando VII di Spagna che era stato restaurato al trono per l'intervento dell'esercito regio francese. Torn\u00f2 in Italia nel 1826 allorch\u00e9 fu nominato vescovo di Imola, sede ove mantenne il titolo personale di arcivescovo.\nIl cardinalato.\nIl 2 ottobre 1826, Papa Leone XII lo elev\u00f2 al rango di cardinale con dispensa per avere gi\u00e0 un nipote nel Sacro Collegio dei Cardinali. Ricevette la berretta cardinalizia il 5 luglio 1827 ed il titolo dei santi Pietro e Marcellino il 17 settembre successivo.\nPrese parte al conclave del 1829 dal quale risult\u00f2 eletto papa Pio VIII e nuovamente a quello del 1830-31 ove per\u00f2 il cardinale Juan Francisco Marco y Catal\u00e1n, portavoce del re di Spagna, esercit\u00f2 nei suoi confronti il diritto di veto. Nominato abate commendatario dell'abbazia di Farfa dal 1831 al 1833, fu Segretario dei Memoriali dal 4 febbraio 1831.\nIl 16 dicembre 1832 rassegn\u00f2 le dimissioni da vescovo di Imola. Prosegu\u00ec il suo servizio alla Chiesa nell'Urbe, dove ricopr\u00ec la carica di prefetto della Sacra Congregazione dell'Indice (dal 21 novembre 1834). Nel 1837 fu nominato arciprete della Basilica di San Pietro in Vaticano e contestualmente prefetto della Sacra Congregazione della Reverenda Fabbrica di San Pietro (1\u00ba luglio 1837). Camerlengo di Santa Romana Chiesa dal 2 ottobre 1837 sino alla morte, opt\u00f2 quindi per l'ordine dei cardinali vescovi ed ottenne la sede suburbicaria di Albano dal 22 novembre 1839. Dal 24 gennaio 1842 al 27 gennaio 1843 fu Camerlengo del Sacro Collegio dei Cardinali.\nMor\u00ec a Roma il 24 febbraio 1843, all'et\u00e0 di 73 anni. La sua salma venne esposta nella chiesa di Santa Maria sopra Minerva, a Roma, ove si tennero anche i funerali con la partecipazione di papa Gregorio XVI; fu sepolto nella tomba di famiglia nella stessa chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538536", "revid": "104485", "url": "https://it.wikipedia.org/wiki?curid=538536", "title": "Filippo Giustini", "text": "Biografia.\nNacque a Cineto Romano (allora Scarpa) nella diocesi di Tivoli, l\u20198 maggio 1852, da Andrea e Dorotea Caponetti. \nLa prima educazione gli fu impartita nel Seminario di Subiaco, presso il monastero benedettino, e successivamente in quello diocesano di Tivoli retto dai Padri della Compagnia di Ges\u00f9. \nNel novembre 1871, dopo aver superato un concorso sulle materie letterarie, benefici\u00f2 di uno dei posti nel Pontificio Seminario Pio in Roma. \nFu ordinato sacerdote il 23 dicembre 1876, quindi allievo delle scuole filosofiche teologiche e legali della Pontificia Universit\u00e0 dell\u2019Apollinare, ove consegu\u00ec la laurea nel 1880.\u00a0 In quella stessa Universit\u00e0, nel novembre dello stesso anno, il Papa Leone XIII che lo aveva nominato canonico di Santa Maria in Trastevere, gli affid\u00f2 la cattedra di Diritto romano, che tenne sino al 1896, essendo nel contempo, sino al 1890 sommista nella Congregazione dei Vescovi e Regolari. \nIl 18 agosto 1896 \u00e8 Prelato Domestico e il 20 febbraio 1897 Uditore della Sacra Rota. L\u2019anno seguente Prefetto degli Studi nelle scuole di S. Apollinare; il 28 aprile 1902 fu nominato Segretario della Congregazione dei Vescovi e Regolari e nella riforma delle SS. Congregazioni Romane venne eletto nel 1908 Segretario della Congregazione per la disciplina dei Sacramenti. \nNel Concistoro del 24 maggio 1914, veniva elevato da Pio X, alla Sacra Porpora, col titolo di Diacono di Sant\u2019Angelo in Pescheria. Pochi mesi dopo, il Papa Benedetto XV, a seguito della morte del Cardinale Domenico Ferrata, lo nominava Prefetto della Sacra Congregazione della disciplina dei Sacramenti. \nFu delegato Pontificio nella Chiesa e Monastero di Santa Chiara in Napoli e nella Basilica di Santa Maria degli Angeli in Assisi; membro del Supremo Tribunale della Segnatura Apostolica, Consultore del S. Ufficio, della Sacra Congregazione de Propaganda Fide e del Concilio.\nFece parte, insieme a numerosi esperti della disciplina ecclesiastica, della Commissione per la composizione del nuovo Codice di Diritto Canonico, promulgato dal Papa Benedetto XV con la bolla \u201c\"Provvidentissima Mater\"\u201d il 27 maggio 1917. \nNel 1919, ricorrendo il settimo centenario del viaggio in Egitto e in Palestina compiuto da San Francesco d\u2019Assisi e dovendo l\u2019ordine Francescano, di cui era stato nominato protettore, celebrare l\u2019evento con solenni festeggiamenti, il porporato fu legato Pontificio in Terrasanta, affinch\u00e9 la presenza di lui desse alle feste maggiore solennit\u00e0. \nDopo aver preso parte alle feste centenarie di Santo Stefano d\u2019Ungheria a Capua, come rappresentante del Pontefice e visitato il santuario della Madonna di Polsi di cui era protettore, si imbarc\u00f2 a Taranto il 13 settembre 1919 su una nave militare Italiana, l\u2019esploratore \u201cQuarto\u201d diretto in Terrasanta. Fu a Betlemme, Gerusalemme, Nazareth e Cafarnao, partendo poi alla volta dell'Egitto prima del rientro in Italia.\nMor\u00ec a Roma, nella sua abitazione all\u2019et\u00e0 di 67 anni alle ore 11.20 del 18 Marzo 1920 a causa di una malattia polmonare. Dopo le esequie, la salma venne tumulata nel sacello di \"Propaganda Fide\" nel cimitero del Verano."}
{"id": "538537", "revid": "986213", "url": "https://it.wikipedia.org/wiki?curid=538537", "title": "Tommaso Pasquale Gizzi", "text": "Biografia.\nNacque a Ceccano il 22 settembre 1787. Studi\u00f2 al seminario di Ferentino e venne ordinato sacerdote nel 1810.\nConsegu\u00ec la laurea \"utriusque iuris\" a Roma nel 1817; divenne cos\u00ec avvocato rotale (1819) e quindi funzionario della nunziatura di Lucerna come uditore (1820-1823). Dal 1823 al 1827 fu incaricato d'affari pontificio e in seguito, per circa un anno, ebbe l'incarico di internunzio. In qualit\u00e0 di mediatore papale rese cos\u00ec possibile l'incorporazione del cantone di Svitto nella diocesi di Coira (1824) e la riorganizzazione della diocesi di Basilea nel 1828.\nSvolse poi analoghi incarichi a Monaco di Baviera, Torino, Vienna e Bruxelles. Inviato in seguito come Delegato apostolico ad Ancona (1837-1839), fu creato Arcivescovo titolare di Tebe nel 1839, e nel giugno 1839 si rec\u00f2, in qualit\u00e0 di Nunzio apostolico, in Svizzera, a Svitto, dove rimase fino alla fine di aprile del 1841; in tale veste nel 1841 tent\u00f2, invano, di mobilitare le potenze europee contro la soppressione dei conventi argoviesi. Ricopr\u00ec in seguito il medesimo incarico a Torino (1841-1844).\nVenne elevato al rango di cardinale-presbitero del titolo di Santa Pudenziana da Papa Gregorio XVI nel concistoro del 22 gennaio 1844.\nViene quindi nominato legato pontificio di Forl\u00ec. In questa veste, suscita gli elogi di Massimo d'Azeglio, nel testo \"Degli ultimi casi di Romagna\" (1846).\nAppartenente all'ala riformista moderata della Curia romana, nello Stato Pontificio godeva di grande popolarit\u00e0, tanto da essere considerato tra i papabili nel Conclave del 1846, nel quale raccolse inizialmente numerosi voti; nelle successive votazioni tuttavia le preferenze dei Cardinali si rivolsero al cardinal Giovanni Maria Mastai Ferretti che, eletto Papa col nome di Pio IX, lo nomin\u00f2 Segretario di Stato l'8 agosto 1846: poich\u00e9 Gizzi era ritenuto un liberale, la sua nomina rafforz\u00f2 l'idea popolare che anche Pio IX lo fosse, idea peraltro suggerita dai primi atti del pontificato.\nGizzi tuttavia si dimise l'estate successiva, il 17 luglio 1847. Gli successe il cardinal Gabriele Ferretti, cugino del Papa.\nMor\u00ec il 3 giugno 1849, a Lenola, all'et\u00e0 di 61 anni. Fu sepolto, inizialmente nella Chiesa di S Maria Maggiore di Lenola: il 1\u00ba luglio 1992 la sua salma venne trasferita nel cimitero monumentale di Ceccano: domenica 25 ottobre 1992, festa di Cristo Re per il rito romano straordinario, le sue spoglie mortali furono trasferite nella Chiesa Collegiata di S Giovanni Battista e tumulate nella Cappella del Santissimo Sacramento ove riposano tuttora.\nI discendenti del Gizzi godono del titolo di Conti, Patrizi d'Osimo, Anagni e Ferentino. Si hanno tracce di discendenti tra Roma, Ceprano, Ceccano, Londra ed Oslo.\nGenealogia episcopale.\nLa genealogia episcopale \u00e8:"}
{"id": "538538", "revid": "1565034", "url": "https://it.wikipedia.org/wiki?curid=538538", "title": "John Joseph Glennon", "text": "Biografia.\nNacque a Kinnegad il 14 giugno 1862. Studi\u00f2 al St. Mary's College di Mullingar; al All Hallows College e nel Seminario di Dublino, quindi presso l'Universit\u00e0 di Bonn, in Germania.\nIl 24 marzo del 1896 fu nominato vescovo titolare di Pinara e venne consacrato vescovo circa un mese dopo. Il 13 ottobre 1903 venne nominato arcivescovo di Saint Louis, con sede a Saint Louis nel Missouri (Stati Uniti d'America).\nPapa Pio XII lo elev\u00f2 al rango di cardinale nel concistoro del 18 febbraio 1946; il 22 febbraio dello stesso anno ricevette il titolo di San Clemente.\nMor\u00ec il 9 marzo 1946 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538539", "revid": "36426", "url": "https://it.wikipedia.org/wiki?curid=538539", "title": "Arcivescovo di Firenze", "text": ""}
{"id": "538541", "revid": "254059", "url": "https://it.wikipedia.org/wiki?curid=538541", "title": "Giovanni Francesco Gambara", "text": "Biografia.\nGianfrancesco Gambara nacque in una famiglia aristocratica tradizionalmente legata all'Impero. Suo padre Brunoro Gambara, fu maestro di campo nell'esercito di Carlo V, nipote del cardinale Uberto e della poetessa Veronica; sua madre Virginia Pallavicini era vedova di Ranuccio Farnese.\nVenne creato cardinale, con il titolo dei Santi Marcellino e Pietro, da papa Pio IV nel concistoro del 26 febbraio 1561. Il 7 ottobre 1566 venne nominato amministratore apostolico delle diocesi unite di Tuscania e Viterbo. Nel 1566 diede inizio alla realizzazione degli splendidi Giardini all'italiana di Villa Lante a Bagnaia (Viterbo). Nel 1576 rinunci\u00f2 all'amministrazione delle diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538542", "revid": "254059", "url": "https://it.wikipedia.org/wiki?curid=538542", "title": "Ercole Gonzaga", "text": "Biografia.\nInfanzia.\nLuigi Ercole Gonzaga nacque a Mantova il 23 novembre 1505, sesto figlio di otto del marchese Francesco II Gonzaga e di sua moglie Isabella d'Este. Fu indirizzato alla carriera ecclesiastica dalla madre e gi\u00e0 nel 1520 ebbe l'incarico di coadiutore della diocesi di Mantova, cedutagli dallo zio cardinale Sigismondo Gonzaga.\nGiovinezza ed educazione.\nIntraprese i propri studi presso l'Universit\u00e0 di Bologna nel 1521 ove apprese filosofia e letteratura con Pietro Pomponazzi. \nDurante questo suo soggiorno bolognese, condusse vita essenzialmente laica ed ebbe anche cinque figli naturali:\nCarriera ecclesiastica.\nEletto vescovo di Mantova nel 1521, venne costituito dapprima amministratore sino al raggiungimento dell'et\u00e0 canonica dei 27 anni propria per i vescovi effettivi, pur non ricevendo poi la consacrazione episcopale sino al 1561 e mantenendo il governo su questa sede sino alla propria morte. I disastri della Lega di Cognac imposero a papa Clemente VII la necessit\u00e0 di raccogliere denaro per l'adeguata difesa di Roma in caso di invasione e pertanto il 3 maggio 1527 il papa offr\u00ec in vendita cinque cappelli cardinalizi, ciascuno dei quali al prezzo di 40 ducati d'oro. Isabella d'Este, che all'epoca si trovava a Roma, decise di acquistare uno di questi titoli per il figlio ed il contratto venne siglato a Palazzo Colonna. Oltre a questo ella si garant\u00ec che l'imposizione della berretta cardinalizia fosse concessa al marchese Federico I. Fino alla nomina del cardinale Ippolito de' Medici \u00e8 stato il porporato italiano pi\u00f9 giovane. La cerimonia ufficiale di investitura per Ercole ebbe luogo nel Castello di Governolo. Malgrado la questione della vendita, era necessario per un cardinale l'approvazione da parte della Santa Sede e fu quindi dopo la signatura del contratto che il 5 maggio 1527 Clemente VII concesse ad Ercole la diaconia di Santa Maria Nuova.\nDivenuto amministratore della sede episcopale di Sovana dal 5 luglio 1529 sino al 17 aprile 1532, divenne Governatore di Tivoli dal 1530 al 1535. La sua importanza sul piano internazionale crebbe a dismisura quando divenne dapprima protettore del regno di Castiglia e Le\u00f3n e poi dell'intero Regno di Spagna. Nel 1532 divenne legato presso l'imperatore Carlo V. Nel 1534 prese parte al conclave che elesse papa Paolo III e nel 1535 diede alle stampe un nuovo catechismo da lui ideato per l'educazione pubblica.\nReggenza.\nDal 1540 fu reggente in nome del nipote Francesco III Gonzaga dopo la morte del duca Federico ed anche in questo caso si distinse per essere un ottimo amministratore: egli riusc\u00ec ad arricchire le finanze del ducato riducendo lo staff impiegato da 800 a 350 persone. Nel 1543 inizi\u00f2 la sua lotta contro la dottrina luterana che aveva fatto breccia in alcune zone dello stato gonzaghesco, come Castel Goffredo, Viadana e Gonzaga. Commission\u00f2 in quegli anni a Giulio Romano il restauro di un'ala del Palazzo vescovile e nel 1545 il restauro completo del Duomo di Mantova.\nIn campo ecclesiastico divenne amministratore della sede episcopale di Tarazona, in Spagna, dal 26 giugno 1537 sino al 3 dicembre 1546. Assieme alla cognata Margherita Paleologa, fu reggente del Ducato di Mantova durante la minore et\u00e0 dei suoi nipoti Francesco III e Guglielmo I tra il 1540 ed il 1559. Nel 1559 pass\u00f2 il potere dello stato al duca Guglielmo Gonzaga, dedicandosi esclusivamente alla attivit\u00e0 pastorale.\nUltimi anni.\nPrese parte quindi al conclave del 1549-1550 che elesse papa Giulio III e nuovamente a quello del 1555 che elesse Marcello II. Nel conclave del 25 dicembre 1559 per solo cinque voti Ercole Gonzaga non divenne papa (Venne eletto Pio IV). Nel frattempo, nel 1556, era stato ordinato sacerdote ed aveva optato per l'ordine dei cardinali presbiteri e la sua diaconia era stata elevata \"pro illa vice\" a tale titolo dal 6 luglio 1556. Dal 4 settembre 1560 venne eletto legato in Campagna e Marittima per due anni, ma diede le dimissioni da tale legazione il 9 maggio 1561, preferendo la nomina a legato al Concilio di Trento. Necessitandogli la qualifica di vescovo per poter partecipare alle sessioni del concilio, l'8 giugno 1561 ricevette la consacrazione episcopale nella cattedrale di San Vigilio a Trento per mano del cardinale Girolamo Seripando, arcivescovo di Salerno, assistito da Giovanni Tommaso San Felice, vescovo di Cava, e da Angelo Massarelli, vescovo di Telese.\nMorte.\nIl cardinale Ercole Gonzaga mor\u00ec a Trento, dove stava presiedendo il concilio, nella notte del 2 marzo 1563 all'et\u00e0 di 57 anni e fu sepolto nella Cattedrale di San Pietro a Mantova, accanto al fratello Ferrante. La causa della sua morte fu una febbre contratta proprio in citt\u00e0 che lo trascin\u00f2 alla morte, assistito spiritualmente dal gesuita padre Diego La\u00ednez, secondo superiore generale della Compagnia di Ges\u00f9. Secondo il suo testamento, il cardinale Ercole lasci\u00f2 un legato di 30.000 scudi al Monte di Piet\u00e0 per un contributo annuo di 300 scudi alla scuola dei gesuiti da istituirsi a Mantova. Durante l'epoca napoleonica il suo sepolcro nel duomo di Mantova venne violato dai soldati francesi che vi cercavano all'interno dell'oro.\nFu un buon politico e un generoso protettore di artisti e letterati. Si distinse per essere stato collezionista di preziosi arazzi e di libri antichi.\nGenealogia episcopale.\nLa genealogia episcopale \u00e8:"}
{"id": "538543", "revid": "866120", "url": "https://it.wikipedia.org/wiki?curid=538543", "title": "William Godfrey", "text": "Biografia.\nNacque a Liverpool il 25 settembre 1889 da George Godfrey e Maria Garvey; il padre mor\u00ec prima che lui nascesse. \nComp\u00ec i suoi primi studi in collegio a Durham, quindi a Roma, presso il Collegio Inglese e poi alla Pontificia Universit\u00e0 Gregoriana, ove si laure\u00f2 in filosofia e teologia. Ricevette l'Ordine sacerdotale a Roma nel 1916. Inviato a Liverpool nel 1918, si dedic\u00f2 dapprima alla pastorale in una parrocchia cittadina e quindi insegn\u00f2 teologia. Torn\u00f2 a Roma, venne consacrato vescovo nel 1938 e nominato arcivescovo titolare di Cio e delegato apostolico in Gran Bretagna.\nNel novembre 1953 fu nominato arcivescovo di Liverpool, carica che mantenne fino al 1956, quando venne nominato arcivescovo di Westminster, carica che tenne fino alla morte.\nPapa Giovanni XXIII lo elev\u00f2 al rango di cardinale presbitero nel concistoro del 15 dicembre 1958, con il titolo cardinalizio dei Santi Nereo e Achilleo.\nMor\u00ec il 22 gennaio 1963 all'et\u00e0 di 73 anni e venne sepolto nella Cattedrale di Westminster.\nDurante il suo periodo di cardinalato non vi fu alcun conclave.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538544", "revid": "986213", "url": "https://it.wikipedia.org/wiki?curid=538544", "title": "Isidro Gom\u00e1 y Tom\u00e1s", "text": "Biografia.\nNacque a La Riba il 19 agosto 1869.\nPapa Pio XI lo elev\u00f2 al rango di cardinale nel concistoro del 16 dicembre 1935. Durante la guerra civile spagnola support\u00f2 fortemente le forze franchiste.\nPartecip\u00f2 al conclave del 1939 che elesse al soglio pontificio Pio XII. Mor\u00ec a Toledo il 22 agosto 1940 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538545", "revid": "533647", "url": "https://it.wikipedia.org/wiki?curid=538545", "title": "Pedro G\u00f3mez Sarmiento de Villandrando", "text": "Biografia.\nNacque a Ribadeo nel 1478.\nNel 1523 fu nominato vescovo di Tui, ma gi\u00e0 l'anno successivo fu trasferito presso la sede episcopale di Badajoz. Nel 1525 pass\u00f2 alla diocesi di Palencia, che lasci\u00f2 nel 1534 per diventare arcivescovo di Santiago di Compostela, carica che tenne fino alla morte.\nPapa Paolo III lo elev\u00f2 al rango di cardinale nel concistoro del 18 ottobre 1538, con il titolo di cardinale presbitero dei Santi XII Apostoli.\nNel 1541 fu amministratore apostolico di Anagni per qualche mese.\nMor\u00ec il 13 ottobre 1541 all'et\u00e0 di 63 anni. Le sue spoglie furono in un primo tempo inumate nel convento domenicano di Anagni, ma successivamente furono traslate nel convento di Benevivere a Palencia.\nSuccessione apostolica.\nLa successione apostolica \u00e8:"}
{"id": "538546", "revid": "986213", "url": "https://it.wikipedia.org/wiki?curid=538546", "title": "Manuel Gon\u00e7alves Cerejeira", "text": "Biografia.\nPapa Pio XI lo elev\u00f2 al rango di cardinale nel concistoro del 16 dicembre 1929.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538547", "revid": "986213", "url": "https://it.wikipedia.org/wiki?curid=538547", "title": "Jean-Fran\u00e7ois Paul de Gondi", "text": "Nato in una famiglia originaria di Firenze, era figlio di Philippe Emmanuel de Gondi, conte di Joigny, e di Fran\u00e7oise-Marguerite de Silly. Era inoltre pronipote di Pierre de Gondi e nipote di Henri de Gondi, primo cardinale di Retz, e di Jean-Fran\u00e7ois de Gondi, primo arcivescovo di Parigi.\nBiografia.\nDestinato sin dall'infanzia alla carriera ecclesiastica, ebbe come precettore san Vincenzo de Paoli, con il quale studi\u00f2 teologia, storia, storia ecclesiastica e patristica. A parte il francese, sua madrelingua, egli parlava fluentemente ebraico, greco, latino, italiano, spagnolo e tedesco. Egli ottenne il suo primo dottorato alla Sorbona di Parigi.\nDivenuto protetto del cardinale Armand-Jean du Plessis de Richelieu, nel 1623 divenne abate commendatario di Buzay e Quimperl\u00e9 (sino al 1673) e di Chaume (1623-1662). Nel 1627 divenne canonico del capitolo della cattedrale di Notre Dame di Parigi.\nEletto arcivescovo titolare di Corinto e nominato coadiutore nell'arcidiocesi di Parigi il 12 giugno 1643, ottenne la dispensa per non aver ancora ricevuto gli ordini sacri. Ordinato sacerdote nel novembre del 1643, venne consacrato vescovo il 31 gennaio 1644 nella cattedrale metropolitana di Parigi per mano di suo zio Jean-Fran\u00e7ois de Gondi, arcivescovo di Parigi, assistito da Nicolas de Nets, vescovo di Orl\u00e9ans, e da Dominique S\u00e9guier, vescovo di Meaux.\nCreato cardinale presbitero nel concistoro del 19 febbraio 1652, entr\u00f2 in contrasto col cardinale Giulio Mazzarino, il quale temeva lo volesse rimpiazzare nel ruolo di primo ministro del Regno di Francia. Il cardinale Mazzarino, pertanto, fece pressione su re Luigi XIV di Francia per imprigionarlo a Vincennes nel dicembre del 1652. Ad ogni modo, il Gondi riusc\u00ec a succedere nella cattedra arcivescovile di Parigi mentre si trovava in prigione, il 21 marzo 1654. Su promessa della sua rinuncia all'arcivescovato di Parigi, venne trasferito a Nantes nell'aprile del 1654, da dove fugg\u00ec nell'agosto di quell'anno, recandosi in Spagna e poi a Roma. Partecip\u00f2 al conclave del 1655, nel corso del quale gioc\u00f2 un ruolo importante nell'elezione del cardinale Fabio Chigi che poi divenne papa con il nome di Alessandro VII, lasciando inoltre una dettagliata relazione dell'elezione nelle sue memorie. In quest'occasione egli ricevette il titolo di cardinale presbitero di Santa Maria sopra Minerva il 14 maggio 1655, conducendo poi una vita errabonda per l'Europa, occupandosi della sua arcidiocesi attraverso i suoi vicari. Infine, dopo la morte del cardinale Mazzarino nel 1661, egli rinunci\u00f2 al governo dell'arcidiocesi per ordine del re il 15 febbraio 1662. In compenso, egli venne nominato abate commendatario di Saint-Denis a Parigi nel 1662.\nDurante gli ultimi dieci anni della sua vita, Gondi scrisse le sue \"Memoirs\" che partono dall'anno 1655. Esse sono esposte in forma narrativa ad una dama dal nome sconosciuto ma che alcuni storici tendono ad identificare con Madame de S\u00e9vign\u00e9.\nRetz e Fran\u00e7ois de la Rochefoucauld, grandi \"Frondeurs\" del genio letterario francese del XVII secolo, erano nemici personali e politici e ciascuno dei due lasci\u00f2 dell'altro un ritratto in questo senso. De la Rochefoucauld scrisse di Retz: \u00ab\"Il a suscit\u00e9 les plus grands d\u00e9sordres dans l'\u00e9tat sans avoir un dessein form\u00e9 de s'en pr\u00e9valoir.\"\u00bb (Egli caus\u00f2 i disastri maggiori per lo Stato, senza avere un minimo di programma col quale procedere).\nMor\u00ec a Parigi nell'H\u00f4tel de Lesdigui\u00e8res il 24 agosto 1679 all'et\u00e0 di 65 anni e venne inumato nella Basilica di Saint-Denis e sulla sua lapide, per volere di Luigi XIV, non venne scritto alcun nome.\nConclavi.\nIl cardinale Gondi, durante il suo cardinalato, partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nL'opera completa del cardinale de Retz \u00e8 stata pubblicata nel 2005-2009, a cura di Jacques Delon dalle \u00c9ditions Honor\u00e9 Champion di Parigi, in sei tomi:\nIl cardinale de Retz \u00e8 ricordato soprattutto per due opere:"}
{"id": "538548", "revid": "986213", "url": "https://it.wikipedia.org/wiki?curid=538548", "title": "Henri de Gondi", "text": "Fu nominato cardinale della Chiesa cattolica da papa Paolo V.\nBiografia.\nNacque a Parigi nel 1572, da Alberto di Gondi, duca di Retz e marchese di Belle-Isle nonch\u00e9 maresciallo e pari di Francia, e da Claudia Caterina di Clermont-Dampierre. Era nipote di Pietro di Gondi e zio del famoso Giovan Francesco Paolo di Gondi. Sar\u00e0 zio del cardinale Jean-Fran\u00e7ois-Paul de Gondi de Retz. La sua famiglia era originaria di Firenze.\nIntrapresa la carriera ecclesiastica, decise di studiare diritto canonico e civile laureandosi \"utroque iure\" in Francia. Divenuto maestro dell'oratorio del re, venne nominato canonico del capitolo della cattedrale di Parigi dal settembre del 1587. Abate Commendatario dell'Abbazia di Santa Croce di Quimperl\u00e9 dal 1588, ottenne poi in commenda anche le abbazie di Chaume e Saint-Jean des Vignes a Soissons, e l'abbazia di Buzay.\nOrdinato sacerdote, venne eletto vescovo di Parigi il 16 giugno 1597 e consacrato il 1\u00ba marzo 1598 per mano del cardinale Pierre de Gondi, vescovo dimissionario di Parigi, assistito da Armand Sorbin, vescovo di Nevers, e da Ren\u00e9 Potier, vescovo di Beauvais. Prese parte agli stati generali del 1614 e del 1615 e fu provvisore della Sorbona nel 1616. Membro del Consiglio Reale, ne fu a capo dal 1619. Abate commendatario dell'Abbazia di Notre Dame de la Couronne presso Angoumois dal 1619, divenne membro del Dipartimento Ecclesiastico di stato.\nCreato cardinale presbitero nel concistoro del 26 marzo 1618, non si rec\u00f2 mai a Roma per ricevere la berretta ed il titolo cardinalizio. Venne nominato Commendatore dell'Ordine dello Spirito Santo dal 1619.\nMor\u00ec a Parigi il 14 agosto 1622. La sua salma venne sepolta nella cappella di famiglia all'interno della cattedrale di Notre Dame di Parigi, mentre la notizia della sua morte raggiunse Roma il 1\u00ba settembre 1622.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538549", "revid": "986213", "url": "https://it.wikipedia.org/wiki?curid=538549", "title": "Pierre de Gondi", "text": "Biografia.\nNacque a Lione nel 1533 da Guidobaldo (detto Antonio) Gondi, signore di Perron, e Marie-Catherine de Pierrevive du Perron. Fu zio di Enrico di Gondi e prozio di Giovan Francesco Paolo di Gondi. La sua era un'illustre famiglia di banchieri originaria di Firenze ove aveva fatto fortuna grazie ad una proficua alleanza con i Medici.\nPierre ebbe modo di frequentare l'Universit\u00e0 della Sorbona a Parigi e poi l'Universit\u00e0 di Tolosa, ove ottenne il dottorato \"in utroque iure\".\nIntrapresa dunque la carriera ecclesiastica, fu chierico a Lione da dove venne ammesso alla corte reale di Parigi ricevendo molte prebende e benefici ecclesiastici per mano di re Carlo IX che gli concesse anche il titolo di Tesoriere della Sainte-Chapelle do Parigi.\nRicevette il diaconato e fu dunque cancelliere e primo elemosiniere della regina Elisabetta d'Austria, moglie di Carlo IX. Abate commendatario del monastero benedettino di St. Pierre de Besna presso Langres, ottenne poi in commenda anche il monastero cistercense di Cussaigne presso Lione.\nEletto vescovo-duca di Langres dal 15 maggio 1566, venne consacrato vescovo il 19 maggio di quell'anno nella chiesa dei Santi Cosma e Damiano della citt\u00e0 per mano del cardinale Prospero Publicola Santacroce, assistito da Girolamo Garimberti, vescovo di Gallese, e da Vincenzo Laureo, vescovo di Mondov\u00ec. Divenuto pari di Francia, venne trasferito alla prestigiosa sede episcopale di Parigi dal 14 dicembre 1569. Ambasciatore francese presso la Santa Sede durante il pontificato di Pio V (1572-1585), fu presidente del Consiglio Reale e Vicer\u00e9 di Provenza per due anni. Presiedette gli stati generali che si tennero a Parigi nel 1577 e divenne Commendatore dell'Ordine dello Spirito Santo dal 31 dicembre 1578.\nCreato cardinale presbitero nel concistorio del 18 dicembre 1587, ricevette la berretta ed il titolo cardinalizio di San Silvestro in Capite il 23 maggio 1588. Ambasciatore francese nuovamente presso la Santa Sede, presiedette gli stati generali tenutisi a Blois nel 1588. Egli non prese parte al primo conclave del 1590 che elesse papa Urbano VII e nemmeno al secondo conclave che in quell'anno elesse Gregorio XIV. Tantomeno prese parte a quello del 1591 che elesse Innocenzo IX n\u00e9 a quello del 1592 che elesse Clemente VIII. Pianific\u00f2 un suo viaggio a Roma per perorare la causa dell'assoluzione di Enrico IV di Francia ma papa Clemente VIII gli proib\u00ec di entrare negli Stati Pontifici in quanto egli stava supportando unicamente la causa regia; egli scrisse dal canto suo una lettera al pontefice giustificando la sua condotta e pertanto gli venne concesso il permesso di recarsi a Roma. Provvisore dell'Universit\u00e0 la Sorbona di Parigi dal 1594, con la solenne cerimonia tenutasi il 14 settembre 1594 ricevette re Enrico IV nella cattedrale di Notre-Dame di Parigi dopo la sua riconciliazione con la Chiesa cattolica. Partecip\u00f2 all'Assemblea del Clero che si tenne a Parigi nel 1595 e presiedette gli Stati Generali di Rouen del 1596.\nIl 15 giugno 1597 rinunci\u00f2 alla guida della diocesi di Parigi in favore di suo nipote, Enrico di Gondi. Non prese quindi parte al primo conclave del 1605 che elesse papa Leone XI n\u00e9 al secondo conclave dello stesso anno da cui usc\u00ec papa Paolo V. Nel 1606 al castello di Fontainebleau battezz\u00f2 il futuro re Luigi XIII di Francia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538550", "revid": "986213", "url": "https://it.wikipedia.org/wiki?curid=538550", "title": "Matteo Eustachio Gonella", "text": "Biografia.\nNacque a Torino il 20 settembre 1811.\nPapa Pio IX lo elev\u00f2 al rango di cardinale nel concistoro del 13 marzo 1868.\nMor\u00ec il 15 aprile 1870 all'et\u00e0 di 58 anni. \u00c8 sepolto nel Duomo di Viterbo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538551", "revid": "2043251", "url": "https://it.wikipedia.org/wiki?curid=538551", "title": "Marcelo Gonz\u00e1lez Mart\u00edn", "text": "Biografia.\nNacque a Villanubla il 16 gennaio 1918.\nPapa Paolo VI lo elev\u00f2 al rango di cardinale nel concistoro del 5 marzo 1973.\nFu arcivescovo di Toledo dal 3 dicembre 1971 al 23 giugno 1995 quando lasci\u00f2 l'incarico per raggiunti limiti di et\u00e0. In precedenza era stato arcivescovo di Barcellona dal 1967 al 1971.\nPrese parte al conclave dell'agosto 1978 che vide l'elezione di Giovanni Paolo I (al quale era legato da un rapporto di amicizia), e al successivo dell'ottobre 1978 che elesse Giovanni Paolo II.\nFu molto attivo dal punto di vista sociale e promosse notevoli iniziative in territorio diocesano sia a Barcellona sia a Toledo.\nMor\u00ec il 25 agosto 2004 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538552", "revid": "963244", "url": "https://it.wikipedia.org/wiki?curid=538552", "title": "Pierre-Lambert Goossens", "text": "Biografia.\nInfanzia e formazione.\nPierre-Lambert Goossens nacque il 18 luglio 1827, a Perk, nei pressi di Vilvoorde, facente parte dell'arcidiocesi di Malines in Belgio. Era nato di una buona famiglia della borghesia. Dopo aver conseguito gli studi primari, continu\u00f2 la sua istruzione studiando filosofia nel seminario minore di Malines, e teologia nel seminario maggiore.\nOrdinazione sacerdotale.\nVenne ordinato presbitero il 21 dicembre 1850 a Malines. Dal 1851 al 1855 fu professore presso il \"Breuel College\", il seminario minore di Malines. Successivamente divenne vice parroco della cattedrale metropolitana di San Rombaldo, segretario dell'arcivescovo nell'aprile del 1856 e canonico onorario del capitolo della cattedrale nel 1860. Nel 1875 gli fu concesso il titolo onorario di ciambellano di Sua Santit\u00e0. Divenne vicario generale di Malines il 17 aprile 1878, in ausilio ed assistenza al cardinale Victor-Auguste-Isidore Dechamps, e venne insignito del titolo di prelato domestico di Sua Santit\u00e0 il 20 agosto 1880.\nVescovo ed arcivescovo.\nVenne eletto vescovo titolare di Abdera e nominato vescovo coadiutore con diritto di successione di Namur il 1\u00ba giugno 1883. Ricevette la consacrazione episcopale il 24 giugno 1883 nella chiesa di Notre-Dame de Hanswick, a Malines, da Jean-Joseph Faict, vescovo di Bruges, assistito da Victor Joseph Doutreloux, vescovo di Liegi, e da Victor Jean Joseph Marie Van den Branden de Reeth, vescovo titolare di Eritro ed ausiliare di Malines. Scelse come suo motto episcopale \"Omnia et in omnibus Christus\". Venne trasferito alla diocesi di Namur il 16 luglio 1883, ma vi rest\u00f2 per breve tempo, visto che venne promosso alla sede metropolitana di Malines il 24 marzo 1884.\nCardinale e morte.\nVenne creato cardinale nel concistoro del 24 maggio 1889, da Papa Leone XIII, che gli impose la berretta rossa e il titolo presbiterale di Santa Croce in Gerusalemme il 27 maggio 1889. Egli era in Belgio instancabile difensore della fede, e fond\u00f2 ben 86 parrocchie e 840 scuole elementari cattoliche in cui fino a 120.000 bambini cui insegnare. Fond\u00f2 anche 10 universit\u00e0 e promulg\u00f2 una campagna per le questioni sociali, soprattutto per prendersi cura dei poveri della societ\u00e0. Partecip\u00f2 al conclave del 1903 che elesse Papa Pio X. Poco prima di morire, presenzi\u00f2 e colloc\u00f2 la prima pietra alla cerimonia di iniziazione della Basilica del Sacro Cuore a Bruxelles, una delle pi\u00f9 grandi chiese del mondo.\nMor\u00ec improvvisamente il 25 gennaio 1906, a Malines, all'et\u00e0 di 78 anni. La sua salma venne esposta nella cattedrale metropolitana di Malines, dove il funerale ebbe luogo, e sepolta nella cripta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538553", "revid": "986213", "url": "https://it.wikipedia.org/wiki?curid=538553", "title": "Carmine Gori-Merosi", "text": "Biografia.\nNacque a Subiaco il 15 febbraio 1810.\nIl 30 marzo 1882 papa Leone XIII lo nomin\u00f2 segretario della Sacra Congregazione Concistoriale.\nLo stesso pontefice lo elev\u00f2 al rango di cardinale nel concistoro del 10 novembre 1884 e il 13 novembre gli assegn\u00f2 la diaconia di Santa Maria ad Martyres. Il 2 dicembre lo nomin\u00f2 abate di Subiaco.\nMor\u00ec il 15 settembre 1886 all'et\u00e0 di 76 anni."}
{"id": "538554", "revid": "1086375", "url": "https://it.wikipedia.org/wiki?curid=538554", "title": "Girolamo Maria Gotti", "text": "Biografia.\nNacque a Genova il 29 marzo 1834 da Filippo, portuale di origine bergamasca, e da Caterina Schiappacasse. Dopo aver terminato gli studi liceali al collegio dei gesuiti di Genova, nel 1849 entr\u00f2 nell'Ordine dei carmelitani scalzi. Ebbe il nome di religione di \"Girolamo Maria dell'Immacolata Concezione\" e il 12 novembre 1851 fece la professione di fede. Dopo essere stato ordinato sacerdote insegn\u00f2 scienze nautiche e matematica alla Scuola navale di Genova e anche filosofia nelle scuole del suo Ordine.\nPapa Leone XIII lo elev\u00f2 al rango di cardinale nel concistoro del 29 novembre 1895. Fu camerlengo (1896-97) e prefetto della Propaganda Fide (1902-1916).\nA seguito della morte di Leone XIII, nel conclave del 1903 fu tra i pi\u00f9 votati nei primi scrutini, giungendo a 16 voti, ma le preferenze si spostarono poi sul cardinale Sarto, eletto papa col nome di Pio X.\nMor\u00ec il 19 marzo 1916 all'et\u00e0 di 82 anni. Oggi riposa all'interno della Chiesa di Santa Maria della Scala a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538556", "revid": "838137", "url": "https://it.wikipedia.org/wiki?curid=538556", "title": "Thomas-Marie-Joseph Gousset", "text": "Biografia.\nThomas-Marie-Joseph Gousset nacque a Montigny-l\u00e8s-Cherlieu il 1\u00ba maggio 1792.\nDopo aver studiato al Coll\u00e9ge de Besan\u00e7on di Besan\u00e7on ove ottenne il diploma in lettere il 22 novembre 1811, ottenne la laurea in filosofia presso l'Universit\u00e0 cittadina nel 1812, frequentando poi il Gran Seminario di dal 1813 al 1817 ottenendo il dottorato in teologia.\nOrdinato sacerdote il 22 luglio 1817, divenne vicario della parrocchia di Bouhans les Lure per nove mesi e poi venne richiamato al seminario ove divenne professore di teologia dogmatica e morale ove rimase per dodici anni 1818-1830: qui egli segu\u00ec il pensiero di Alfonso Maria de Liguori nelle sue opere teologiche. Divenuto vicario generale dell'arcidiocesi di Besan\u00e7on dal 22 agosto 1830 rimase in carica sino al 1835. Fu membro dell'Acad\u00e9mie de Besan\u00e7on dal 28 gennaio 1831.\nEletto vescovo di P\u00e9rigueux dal 1\u00ba febbraio 1836, venne consacrato il 6 marzo successivo nella chiesa di Des Carmes di Parigi per mano di Hyacinthe-Louis de Qu\u00e9len, arcivescovo di Parigi, assistito da Charles de Forbin-Janson, vescovo di Nancy, e da Eug\u00e8ne de Mazenod, vescovo titolare di Icosio e visitatore apostolico per la missione di Tunisi. Promosso alla sede metropolitana di Reims dal 13 luglio 1840, fond\u00f2 l'Acad\u00e9mie des Sciences, Arts et Belles Lettres di Reims il 15 dicembre 1841; egli stabil\u00ec inoltre la fondazione della biblioteca arcivescovile. Assistente al Trono Pontificio dal 2 dicembre 1845 e conte romano, divenne membro del Consiglio Superiore per la Pubblica Istruzione.\nCreato cardinale presbitero nel concistorio del 30 settembre 1850, il 10 aprile del 1851 ricevette la berretta cardinalizia ed il titolo di San Callisto. Senatore dell'Impero nel 1852, fu presente a Roma in occasione della cerimonia per la proclamazione del dogma dell'Immacolata Concezione l'8 dicembre 1854. Commendatore dell'Ordine della Legion d'Onore dal 1858, fu in quegli anni prolifico scrittore.\nMor\u00ec il 22 dicembre 1866 a Reims. La sua salma venne esposta nella cattedrale metropolitana di Reims e sepolta poi nella chiesa di Saint-Thomas della medesima citt\u00e0. Il suo cuore, racchiuso in un'urna d'oro con il suo stemma, venne piazzato in una delle due colonne bronzee della cappella abbaziale della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538557", "revid": "1777102", "url": "https://it.wikipedia.org/wiki?curid=538557", "title": "Paul Joseph Marie Gouyon", "text": "Biografia.\nNacque a Bordeaux il 24 ottobre 1910.\nFu nominato da papa Pio XII vescovo di Bayonne il 6 agosto 1957; ricevette la consacrazione episcopale il 7 ottobre dello stesso anno da mons. Paul Richaud, arcivescovo di Bordeaux.\nIl 9 settembre 1963 fu nominato arcivescovo titolare di Pessinonte e coadiutore dell'arcidiocesi di Rennes, alla guida della quale subentr\u00f2 l'anno seguente.\nPapa Paolo VI lo elev\u00f2 al rango di cardinale nel concistoro del 28 aprile 1969. Si ritir\u00f2 dalla guida dell'arcidiocesi il 15 ottobre 1985, qualche giorno prima del suo settantacinquesimo genetliaco.\nDal 1966 al 1982 fu presidente di Pax Christi per la Francia.\nMor\u00ec il 26 settembre 2000 all'et\u00e0 di 89 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538558", "revid": "838137", "url": "https://it.wikipedia.org/wiki?curid=538558", "title": "Zeferino Gonz\u00e1lez y D\u00edaz Tu\u00f1\u00f3n", "text": "Biografia.\nNacque a Villoria il 28 gennaio 1821 da famiglia contadina. Un suo fratello, Jos\u00e9 Ram\u00f3n, fu frate Domenicano e un altro, Atanasio, fu parroco nella arcidiocesi di Oviedo.\nPapa Leone XIII lo elev\u00f2 al rango di cardinale nel concistoro del 10 novembre 1884; il 17 marzo 1887 ricevette la berretta cardinalizia ed il titolo di Santa Maria sopra Minerva.\nIn precedenza il 27 marzo 1885 era stato trasferito alla sede metropolitana di Toledo ed ottenne anche il titolo di patriarca delle Indie occidentali.\nMor\u00ec il 29 novembre 1894 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538559", "revid": "31269", "url": "https://it.wikipedia.org/wiki?curid=538559", "title": "Degrassi Junior High", "text": "Degrassi Junior High \u00e8 una serie televisiva canadese prodotta dal 1987 al 1989 come parte della serie Degrassi. Lo show narra le vicende di un gruppo di studenti che frequentano la 'Degrassi Junior High School'. Molti episodi tratta importanti argomenti come la tossicodipendenza, la pedofilia, la gravidanza, l'omosessualit\u00e0, il razzismo e il divorzio.\nLa serie \u00e8 stata molto acclamata per la sensibilit\u00e0 e il realismo con cui vengono presentate le sfide della vita da adolescente. Per questo il cast \u00e8 principalmente formato da attori non professionisti grazie ai quali lo show \u00e8 reso ancora pi\u00f9 realistico.\nNella serie sono presenti molti attori che hanno gi\u00e0 recitato in \"The Kids of Degrassi Street\" inclusi Stacie Mistysyn, Neil Hope, Anais Granofsky, Sarah Charlesworth. Tuttavia, i nomi dei loro personaggi e le loro situazioni familiari sono state cambiate a tal punto che \"Degrassi Junior High\" non pu\u00f2 essere considerato come uno spinoff.\nLa serie \u00e8 stata girata nell'inutilizzata Vincent Massey Public School di Etobicoke, nell'Ontario.\nTrasmissione.\nIl programma \u00e8 stato mandato in onda anche su PBS negli USA, BBC nel Regno Unito e nell'Europa Occidentale, ABC in Australia, mentre \u00e8 ancora inedito in Italia."}
{"id": "538560", "revid": "123053703", "url": "https://it.wikipedia.org/wiki?curid=538560", "title": "Marco Antonio Gozzadini", "text": "Biografia.\nNacque a Bologna il 17 gennaio 1575, quinto di undici figli di Tommaso Gozzadini e Olimpia Bianchini, di famiglia patrizia bolognese. Era cugino del cardinale Alessandro Ludovisi poi papa Gregorio XV. Era prozio del futuro cardinale Ulisse Giuseppe Gozzadini. Fece i suoi studi allo studio di Bologna dove si laure\u00f2 in utroque iure, sia in diritto canonico che civile, nel 1596. Aggregato al collegio de' Giudici, fu giudice collegiato a Bologna, nel 1596. Fu priore di S.Bartolomeo di Porta Ravegnana, patronato di sua casa, a Bologna nel 1615. And\u00f2 a Roma poco dopo in qualit\u00e0 di avvocato della Curia Romana nella quale esercit\u00f2 negli anni dal 1616 al 1621. Essendo legale di grande dottrina, divenuto Primo Collaterale di Campidoglio, dal 1616 al 1621, si guadagn\u00f2 somma reputazione. Il suo merito gli apriva una carriera luminosa, ma doveva come d'ordinario, giungere alla meta tra sudori e a lento passo. L'elezione il 9 febbraio del 1621 di Papa Gregorio XV suo amico e parente fu un balsamo salutare perch\u00e9 creato di galoppo Ciambellano privato o cameriere segreto di Sua Santit\u00e0 il 21 Febbraio 1621, gi\u00e0 canonico della patriarcale Basilica Vaticana , dal 1616 al 1621, il 21 luglio 1621 lo elev\u00f2 al rango di cardinale e fu nominato vescovo il 25 ottobre 1621 dallo stesso papa Gregorio XV. Consacrato vescovo il 13 marzo 1622 dal cardinale Ludovico Ludovisi. Fu vescovo di Tivoli (1621-1623), succedendo a Bartolomeo Cesi. Nel dimettersi dagli uffizi del Campidoglio, ebbe dalla citt\u00e0 in segno di soddisfazione un donativo. Gregorio XV nello stesso anno 1621 lo provvide del pingue priorato di S.Angelo nella diocesi di Tivoli, di quello del monastero di S.Giovanni in Lauro il 14 ottobre 1621, nella diocesi di Malta, e nel 1622 di quello dell'abbazia di S.Basilide di Canaria dell'Ordine di S.Benedetto nella diocesi di Parma dal 1622.\nIl 7 giugno 1623 fu eletto vescovo di Faenza, ove la popolazione lo aveva desiderato, succedendo a Monsignor Giulio Monterenzi.\nPapa Gregorio XV, di cui era cugino e di cui fu cameriere segreto o cubicolario, lo elev\u00f2 al rango di cardinale nel concistoro del 21 luglio 1621.Fu cardinale presbitero col titolo di S. Eusebio (1621-1623) che ricevette il 30 agosto 1621, mutato il 23 maggio 1623 in S.Agata in Suburra, succedendo al cardinale Jean de Bonsi. Fu Gran Maestro del Sovrano Ordine di Malta, eletto nel luglio del 1621.Fu eletto vescovo di Tivoli il 25 ottobre 1621, con dispensa per non aver ancora ricevuto il presbiterato. Consacrato vescovo Domenica 13 marzo 1622 dal cardinale Ludovico Ludovisi assistito da Galeazzo Sanvitale, arcivescovo di Bari e da Volpiano Volpi, arcivescovo di Novara. Il 16 marzo 1622 fu eletto prefetto facente funzione della segreteria dei Brevi. Fu nominato abate commendatario di S.Antonio a Genova il 30 agosto 1622. Opt\u00f2 per il titolo di S.Agata in Suburra che fu elevata a diaconia il 23 maggio 1623. Trasferito alla sede episcopale di Faenza, il 7 giugno 1623 ci rimase fino alla morte. Andato a Roma, partecip\u00f2 al conclave del 1623,dopo la morte di Gregorio XV, suo benefattore, che elesse il 6 agosto papa Urbano VIII e l\u00ec mor\u00ec poche settimane dopo. Fu cardinale presbitero di S.Agata alla Suburra dal 23 maggio al 1\u00ba settembre del 1623, succedendo al cardinale Luigi Capponi. Mor\u00ec a Roma il 1\u00ba settembre 1623 verso l'una p.m.all'et\u00e0 di 49 anni. L\u00ec fu sepolto in S.Maria della Valle. Era uomo di grandissime virt\u00f9.\nLasci\u00f2 erede il fratello Francesco coll'obbligo di eleggersi un erede nella famiglia Gozzadini, sostituendo in mancanza delle linee di Bologna i Gozzadini gi\u00e0 signori di Sifanto nella Grecia. Domenichino gli aveva fatto il ritratto, quadro che termin\u00f2 in Inghilterra.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538562", "revid": "986213", "url": "https://it.wikipedia.org/wiki?curid=538562", "title": "Gennaro Granito Pignatelli di Belmonte", "text": "Biografia.\nI primi anni.\nGennaro nacque il 10 aprile 1851 a Napoli, nell'allora Regno delle Due Sicilie, figlio di Angelo Granito, IV marchese di Castellabate, e da sua moglie Paolina Francesca Pignatelli-Aymerich, VII principessa di Belmonte e IX duchessa di Acerenza. Il 6 settembre 1871 ricevette la cresima nella cattedrale della citt\u00e0 natale.\nStudi\u00f2 quindi al Collegio Mondragone di Frascati per proseguire con un precettore privato che lo ispir\u00f2 alla carriera ecclesiastica. Studi\u00f2 dunque all'Universit\u00e0 di Napoli ove ottenne il dottorato in teologia ed il 2 marzo 1878 venne ascritto al clero napoletano.\nLa fiorente carriera diplomatico-ecclesiastica.\nIl 7 giugno 1879 a Napoli ottenne l'ordinazione sacerdotale, divenendo in quello stesso anno segretario del cardinale arcivescovo di Napoli, rimanendo in carica sino al 1886. Prelato domestico di Sua Santit\u00e0 dal 4 aprile 1884, fu editore del giornale \"La Libert\u00e1 Cattolica\" di Napoli dal 1886-1891. Canonico e ufficiale arcidiocesano della cattedrale di Napoli dal 1891, nel 1892 divenne membro della Sacra Congregazione per gli Affari Ecclesiastici Straordinari. Nel 1893 venne nominato ablegato per la consegna della berretta cardinalizia a due nuovi cardinali, Victor-Lucien-Sulpice L\u00e9cot e Joseph-Christian-Ernest Bourret, in Francia. Attach\u00e9 presso la nunziatura di Francia dal 1893 al 1896, divenne membro della missione pontificia per l'incoronazione dello zar Nicola II di Russia nel 1896 e di quella per il 60\u00ba anniversario di regno della Regina Vittoria del Regno Unito, nel 1897. Uditore del cardinale Guglielmo Sanfelice d'Acquavella, arcivescovo di Napoli, divenne successivamente vice segretario per le visite dell'arcivescovo. Consigliere della nunziatura di Francia dal 1897 al 1899, ne divenne anche \"charg\u00e9 d'affaires\" dal 1899.\nL'episcopato.\nEletto arcivescovo titolare di Edessa di Osroene dal 17 novembre 1899, venne consacrato il 26 novembre di quello stesso anno nella cappella delle Sorelle di Sant'Anna in via Merulana a Roma, per mano del cardinale Mariano Rampolla del Tindaro, all'epoca Segretario di Stato della Santa Sede, assistito da Casimiro Gennari, arcivescovo titolare di Lepanto nonch\u00e9 assessore della Sacra Congregazione del Sant'Uffizio, e da Carlo Caputo, arcivescovo titolare di Nicomedia. Nominato nunzio apostolico in Belgio dal 5 dicembre 1899, fu inviato speciale del pontefice in Gran Bretagna in occasione dei funerali della Regina Vittoria nel 1901. Venne quindi nominato nunzio apostolico nell'Impero austro-ungarico, con facolt\u00e0 di legato a latere, dal 15 gennaio 1904, rimanendovi sino al 6 gennaio 1911 quando diede spontaneamente le proprie dimissioni, ottenendo la gran croce dell'Ordine Reale di Santo Stefano d'Ungheria in riconoscimento al prezioso lavoro diplomatico svolto. Nel 1911 fu inviato speciale del pontefice all'incoronazione di Giorgio V a sovrano del Regno Unito.\nIl cardinalato.\nIl 27 novembre 1911 venne creato cardinale da papa Pio X, ricevendo la berretta cardinalizia ed il titolo di Santa Maria degli Angeli il 30 novembre di quello stesso anno. Nominato legato a latere al Congresso Eucaristico Internazionale di Lourdes tenutosi in Francia il 12 luglio 1914, prese parte in quello stesso anno al conclave che elesse papa Benedetto XV. Opt\u00f2 quindi per l'ordine dei cardinali vescovi ed ottenne la sede suburbicaria di Albano dal 6 dicembre 1915. Camerlengo del Sacro Collegio dei cardinali dal 4 dicembre 1916, mantenne tale incarico sino al 10 marzo 1919. L'8 maggio 1921 divenne legato pontificio in Francia, ad Orl\u00e9ans, in occasione delle celebrazioni che si tennero in quell'anno per commemorare l'opera di Giovanna d'Arco. Prese parte al conclave del 1922 che elesse papa Pio XI. Il nuovo pontefice lo nomin\u00f2 legato pontificio al Congresso Eucaristico Nazionale tenutosi a Palermo il 6 agosto 1924, missione dopo la quale, il 25 febbraio 1929, venne nominato vice decano del Sacro Collegio dei Cardinali. Opt\u00f2 quindi per la sede suburbicaria di Ostia, propria del decano del Sacro Collegio, mantenendo ad ogni modo anche la sede di Albano, dal 9 luglio 1930. Prefetto della Sacra Congregazione del Cerimoniale dal 14 luglio 1930, venne nominato legato a latere per l'apertura della porta santa della basilica di San Paolo fuori le mura a Roma il 13 marzo 1933, ed alla sua chiusura il 5 marzo 1934. Dal 1937 divenne gran priore del Sovrano Militare Ordine di Malta, carica che mantenne sino al 1938. Prese parte al conclave del 1939 che elesse papa Pio XII. Fu protettore di numerosi ordini religiosi e congregazioni tra cui gli agostiniani scalzi, i frati minori, gli eremitani di Sant'Agostino ed i cappuccini.\nMor\u00ec il 16 febbraio 1948, alle 10:13, a causa di una malattia complicata dall'et\u00e0, nel suo appartamento nella residenza vaticana di Santa Marta. Sepolto in una tomba nell'area dei cappuccini al cimitero del Verano a Roma, alla sua morte era il pi\u00f9 anziano tra i membri del sacro collegio e l'ultimo dei cardinali creati da Pio X.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538563", "revid": "57342", "url": "https://it.wikipedia.org/wiki?curid=538563", "title": "Carlo Grano", "text": "Biografia.\nNasce a Roma il 14 ottobre 1887, frequenta il Pontificio Seminario Romano Maggiore e il Pontificio Ateneo Sant'Apollinare, laureandosi in Filosofia, Teologia e Diritto Canonico. Viene ordinato sacerdote, il 14 giugno 1912 a Roma dal vicegerente Giuseppe Ceppetelli, patriarca titolare di Costantinopoli.\nDopo otto anni di ministero sacerdotale, il 23 gennaio 1920 viene nominato maestro soprannumerario delle cerimonie pontificie, e il 20 novembre 1923 addetto all'archivio della Segreteria di Stato della Santa Sede. Nella sua veste di cerimoniere, accompagna il cardinale segretario di Stato Eugenio Pacelli, futuro papa Pio XII, legato pontificio ai congressi eucaristici internazionali di Buenos Aires, nell'ottobre del 1934, e di Budapest, nel maggio del 1938, inoltre nel viaggio a Lourdes ed a Lisieux, nel luglio del 1937, per la benedizione della basilica dedicata a Santa Teresa.\nPartecipa, come cerimoniere, al conclave del 1939. L'11 dicembre 1945 viene nominato capo del Protocollo della Segreteria di Stato e, due giorni dopo, protonotario apostolico \"ad instar participantium\". Il 28 giugno 1948 viene chiamato a far parte del Comitato centrale per l'Anno Santo 1950. \u00c8 consultore della Sacra Congregazione Concistoriale dal 7 giugno 1950 e di quella del Sant'Uffizio dal 30 marzo 1953.\nViene promosso, assieme ad Angelo Dell'Acqua, il 17 febbraio 1953, sostituto per gli affari generali della Segreteria di Stato e segretario della Cifra. Lascia tale ufficio, che rimane solo appannaggio di Angelo Dell'Acqua, quando, a seguito della promozione al cardinalato del nunzio Giuseppe Fietta, \u00e8 nominato, il 13 dicembre 1958, nunzio apostolico in Italia e due giorni dopo, nel primo concistoro del nuovo papa Giovanni XXIII, promosso arcivescovo titolare di Tessalonica.\nIl 27 dello stesso mese, all'altare della Cattedra della Basilica Vaticana, viene consacrato vescovo dal Sommo Pontefice, avendo per co-consacranti il cappuccino Girolamo Bartolomeo Bortignon, vescovo di Padova, e Gioacchino Muccin, vescovo di Feltre e Belluno. Nella stessa cerimonia, tra gli altri, vengono consacrati Domenico Tardini, nuovo Cardinale segretario di Stato, Angelo Dell'Acqua ed Albino Luciani, futuro papa Giovanni Paolo I.\nPartecipa a tutte le sessioni del Concilio Ecumenico Vaticano II. Il 26 giugno 1967 viene creato cardinale e, secondo un'antica consuetudine, riceve la berretta cardinalizia, recatagli dall'ablegato apostolico Antonio Travia, dalle mani del presidente della Repubblica Italiana, Giuseppe Saragat, nel palazzo del Quirinale. Gli viene assegnato il titolo presbiterale di San Marcello. Muore, ad oltre 88 anni d'et\u00e0, nella sua residenza romana, il 2 aprile 1976 e viene sepolto nel suo titolo cardinalizio.\nGenealogia episcopale.\nLa genealogia episcopale \u00e8:"}
{"id": "538565", "revid": "2167671", "url": "https://it.wikipedia.org/wiki?curid=538565", "title": "Antoine Perrenot de Granvelle", "text": "Fu vescovo di Arras, arcivescovo di Malines, ambasciatore a Roma e vicer\u00e9 del Regno di Napoli (1571-1575).\nBiografia.\nNacque a Ornans, in Francia, il 26 agosto 1517. Il nonno, Pierre Perrenot, era stato notaio e giudice nella citt\u00e0 natale; suo padre, Nicolas Perrenot de Granvelle, era stato consigliere al parlamento di Dole e, attraverso il Consiglio privato di Margherita d'Austria, era entrato nel Consiglio di Carlo V. In quest'organo Nicolas si fece affiancare dal figlio, che gli succedette alla morte nel 1550.\nCon breve di Paolo III del 27 gennaio 1538 gli fu concessa la prepositura della chiesa di San Vittore di Xanten, in arcidiocesi di Colonia; con l'occasione, cess\u00f2 gli studi che stava conducendo all'universit\u00e0 di Padova. \"Nel giugno e nel luglio successivi avrebbe assistito, al fianco del padre, ai colloqui di Nizza e Aigues-Mortes tra Carlo V e Francesco I, per riprendere poi la via di Lovanio e laurearvisi in filosofia e teologia\".\nDall'et\u00e0 di ventuno anni ricopr\u00ec l'incarico vescovile ad Arras: nel 1538 Maria d'Ungheria propizi\u00f2 la sua nomina. Nel 1559 fu nominato abate dell'abbazia di Saint-Amand (che, con l'intera citt\u00e0 di Saint-Amand-les-Eaux, nel 1521 era passata nei domini di Carlo V), carica che mantenne fino alla morte.\nFu creato cardinale il 26 febbraio 1561 da papa Pio IV e subito dopo divenne arcivescovo di Malines sino al 1578. Nel 1566, durante il pontificato di Pio V, fu membro della Congregazione per i Principi, che si occupava delle relazioni e della corrispondenza del papato coi sovrani europei.\nFu camerlengo del Sacro Collegio dal 10 febbraio 1570 al 18 maggio 1571.\nMecenate degli artisti, a lui fu dedicato nel 1556 il primo \"libro de motetti a cinque et a sei voci\" di Orlando di Lasso. Buona parte delle opere, di cui era accanito collezionista, erano conservate nel \"palais Granvelle\" costruito dalla famiglia a Besan\u00e7on.\nMor\u00ec il 21 settembre 1586 all'et\u00e0 di 69 anni.\nAttivit\u00e0 politica ed amministrativa.\nLa sua precedente esperienza di politico (fu consigliere di Carlo V nel 1550) e diplomatico a Roma, lo condussero ad essere nominato presidente degli Stati generali dei Paesi Bassi; dotato di poteri di grande inquisitore, contribu\u00ec ad accrescere la distanza tra la nobilt\u00e0 locale e la monarchia spagnola. Quando la situazione olandese degener\u00f2 il cardinale, oramai investito di altre responsabilit\u00e0 in altre parti dell'Impero, sugger\u00ec per\u00f2 moderazione; ci\u00f2 non gli risparmi\u00f2 una duratura, cattiva reputazione tra i protestanti olandesi.\nFu poi vicer\u00e9 a Napoli, dove giunse per l'insediamento il 19 aprile 1571, ponendo fine a quasi un mese di interregno del Collaterale, seguito alla morte del precedente vicer\u00e9 Pedro Af\u00e1n de Ribera.\nSi mostr\u00f2 molto ligio alla politica autoritaria spagnola, trovandosi spesso a difendere le prerogative dello Stato a scapito della Chiesa stessa, come ad esempio quando entr\u00f2 in aperto conflitto con le gerarchie ecclesiastiche napoletane a causa dell'abolizione dell'exequatur.\nApprov\u00f2 il nuovo statuto del Monte di Piet\u00e0, ottenendo in cambio cospicui donativi per un totale di 2.400.000 ducati. Soprattutto suo fu il merito di riorganizzare le strutture del porto e dei quartieri militari, allestendo in poco tempo la flotta e gli armamenti necessari alla Lega santa. Ma, per una rivalit\u00e0 personale con il vincitore di Lepanto, Don Giovanni d'Austria, neg\u00f2 allo stesso aiuti di tipo militare necessari per la difesa della Tunisia.\nAnche per una serie di maldicenze sul suo conto, fu richiamato in patria gi\u00e0 nell'aprile 1575, ma, tardando a ripartire da Napoli, soltanto il 10 luglio vi fu l'insediamento in citt\u00e0 del nuovo vicer\u00e9 marchese di Mond\u00e9jar.\nLuigi Filippo autorizz\u00f2 la pubblicazione della sua corrispondenza diplomatica, reperita a Besan\u00e7on, due secoli e mezzo dopo.\nConclavi.\nDurante il suo cardinalato Antoine Perrenot de Granvelle partecip\u00f2 ai seguenti conclavi:\nNon partecip\u00f2 invece al conclave del 1585, che elesse papa Sisto V.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538567", "revid": "1318658", "url": "https://it.wikipedia.org/wiki?curid=538567", "title": "Gaspare Grassellini", "text": "Biografia.\nNacque da nobile famiglia. Studi\u00f2 presso la Congregazione dell'Oratorio della sua citt\u00e0 e successivamente storia e giurisprudenza all'Universit\u00e0 di Palermo.\nEbbe incarichi via via pi\u00f9 importanti presso la Curia romana fino a diventare governatore di Roma e vicecamerlengo di Santa Romana Chiesa fra il 21 dicembre 1846 e il 18 luglio 1847.\nPapa Pio IX lo elev\u00f2 al rango di cardinale nel concistoro del 16 giugno 1856 e il 19 giugno dello stesso anno ricevette la diaconia dei Santi Vito, Modesto e Crescenzia. Il 20 dicembre 1867 opt\u00f2 per la diaconia di Santa Maria ad Martyres. Partecip\u00f2 al Concilio Vaticano I.\nMor\u00ec dopo una lunga e dolorosa malattia all'et\u00e0 di 79 anni e fu sepolto al Cimitero del Verano."}
{"id": "538568", "revid": "1096563", "url": "https://it.wikipedia.org/wiki?curid=538568", "title": "Pietro Gravina", "text": "Biografia.\nI primi anni.\nPietro Gravina a Montevago il 16 dicembre 1749 da una famiglia di discendenza spagnola, esponente di spicco del patriziato di Palermo. Figlio di Giovanni Gravina Moncada, duca di San Michele, III duca di Montevago e Grande di Spagna, ed Eleonora Napoli di Montaperto, dei principi di Resuttana Monteleone. Battezzato il 26 dicembre 1749. Suo fratello Federico Carlo, grand'ammiraglio, comand\u00f2 la flotta spagnola nella battaglia di Trafalgar nel 1805 ove venne gravemente ferito, mentre suo fratello Gabriele fu vescovo di Catania e poi cappellano maggiore del Regno delle Due Sicilie.\nEducato al Seminario Teatino di Palermo, pass\u00f2 poi al Collegio Clementino di Roma ove si laure\u00f2 nel 1769 in filosofia con una tesi dal titolo \"Praepositiones philosophicae\". Si addottor\u00f2 inoltre \"utroque iure\" all'Universit\u00e0 La Sapienza di Roma per poi entrare alla Pontificia Accademia dei Nobili Ecclesiastici ove studi\u00f2 diplomazia; complet\u00f2 la sua formazione giuridica lavorando per tre anni con l'avvocato Antonio Maria Gasparri. Ricevette gli ordini minori a Palermo il 7 settembre 1778.\nDivenuto Referendario del Tribunale della Segnatura Apostolica il 5 aprile 1781, divenne protonotario apostolico non partecipante. Governatore della Citt\u00e0 di Castello dal 9 luglio 1783, divenne governatore di Fano dal 25 febbraio 1785 e di Jesi dal 30 maggio 1789. Divenne governatore di Spoleto il 13 agosto 1790.\nVenne ordinato sacerdote il 7 aprile 1792 e fu poi governatore di Ancona dal 25 gennaio 1793 al 7 marzo 1794, con la nomina in quello stesso anno di protonotario apostolico \"ad honorem\".\nL'elezione ad arcivescovo.\nEletto arcivescovo titolare di Nicea il 12 settembre 1794, venne consacrato il 14 settembre successivo nella chiesa di Sant'Andrea di Monte Cavallo, a Roma, per mano del cardinale Francesco Saverio de Zelada, segretario di Stato, assistito da Nicola Buschi, arcivescovo titolare di Efeso, e da Michele Di Pietro, vescovo titolare di Isauriopoli. Nominato nunzio apostolico in Svizzera dal 16 settembre 1794, rimase in carica sino al 1800 pur avendo lasciato Lucerna gi\u00e0 dal 1798 a causa dell'avanzata delle truppe francesi del Direttorio. Nel 1799 cerc\u00f2 rifugio a Costanza e poi nei territori degli Asburgo col nunzio Annibale Sermattei della Genga (futuro papa Leone XII), sino a giungere a Monaco di Baviera.\nRichiamato a Roma dopo la prima restaurazione del governo papale, venne nominato consultore della Sacra Consulta per le Indulgenze nel 1802. Nunzio apostolico in Spagna dal 1\u00ba marzo 1803, rimase in tale carica sino alla sua promozione al cardinalato. Nel 1812-1813 fu in conflitto con la Junta de C\u00e1diz e col cardinale Luis Mar\u00eda de Borb\u00f3n y Vall\u00e1briga, arcivescovo di Toledo e primate di Spagna, per la difesa dei privilegi degli ecclesiastici e la soppressione del tribunale dell'inquisizione, motivi che gli costarono l'esilio in Portogallo nel luglio del 1813; torn\u00f2 a Madrid nel luglio del 1814, dopo la restaurazione di re Ferdinando VII. Lasci\u00f2 la capitale spagnola definitivamente il 5 luglio 1817.\nIl cardinalato.\nPapa Pio VII lo elev\u00f2 al rango di cardinale nel concistoro dell'8 marzo 1816 ed il 15 novembre 1817 ricevette la berretta cardinalizia ed il titolo di San Lorenzo in Panisperna. Il 10 luglio 1816 venne nominato arcivescovo di Palermo da re Ferdinando I delle Due Sicilie e venne preconizzato dal papa il 23 settembre di quello stesso anno. Entr\u00f2 nella sua sede nella primavera del 1818. Dopo la rivoluzione siciliana del 1820, esercit\u00f2 le funzioni di luogotenente generale del regno dal 24 marzo al 10 luglio 1821.\nPartecip\u00f2 al conclave del 1823 che elesse Leone XII (dal quale venne poi nominato maggiordomo maggiore onorario) e a quello del 1829 che elesse Pio VIII.\nPer la cittadina di Montevago, feudo di famiglia, commission\u00f2 la collegiata, all'interno della chiesa madre ampliata dall'architetto Emmanuele Palazzotto tra il 1822 e il 1829, sempre su suo incarico. Entrambe furono distrutte con il terremoto del Belice nel 1968.\nAllo stesso architetto Palazzotto affid\u00f2 il rifacimento neomedievalista dei campanili sul palazzo arcivescovile di Palermo nel 1826.\nMor\u00ec il 6 dicembre 1830 all'et\u00e0 di 81 anni. La sua salma venne esposta nella cattedrale metropolitana di Palermo, all'interno di un catafalco progettato dal Palazzotto, e fu sepolta nella stessa chiesa con un monumento funebre ancora del medesimo architetto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538569", "revid": "838137", "url": "https://it.wikipedia.org/wiki?curid=538569", "title": "Gordon Joseph Gray", "text": "Biografia.\nNacque a Edimburgo il 10 agosto 1910.\nFu arcivescovo di Saint Andrews ed Edimburgo dal 20 giugno 1951 al 30 maggio 1985.\nFu presidente della Commissione internazionale sull'inglese nella liturgia.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 19 luglio 1993 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538570", "revid": "259021", "url": "https://it.wikipedia.org/wiki?curid=538570", "title": "Emmanuele De Gregorio", "text": "Biografia.\nNacque su una nave in mare aperto, da una famiglia italiana, il 18 dicembre 1758.\nFu l'ultimo archimandrita del Santissimo Salvatore, col nome di Emanuele II, in cattedra dal 1807 alla morte.\nDal 1807 al 1812 fu barone della Terra di Savoca.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 7 novembre 1839 a Roma all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538571", "revid": "267975", "url": "https://it.wikipedia.org/wiki?curid=538571", "title": "Paul Gr\u00e9goire", "text": "Biografia.\nNacque in una famiglia molto numerosa: i suoi genitori ebbero dodici figli. Studi\u00f2 alla scuola elementare di Verdun, poi al seminario minore di Blainville e al seminario maggiore di Montr\u00e9al. Ottenuta la licenza in teologia e ordinato sacerdote il 22 ottobre 1937, si iscrisse all'Universit\u00e0 di Montr\u00e9al, ove consegu\u00ec i dottorati in filosofia e storia, la licenza in lettere e il diploma in pedagogia.\nFu professore e poi rettore del seminario di Blainville, docente nelle scuole superiori e cappellano degli studenti universitari.\nIl 26 ottobre 1961 fu nominato vescovo titolare di Curubi e vescovo ausiliare di Montr\u00e9al. Fu consacrato vescovo il 27 dicembre dello stesso anno dal cardinale Paul-\u00c9mile L\u00e9ger.\nFu vicario generale dell'arcidiocesi di Montr\u00e9al, l'11 dicembre 1967 ne divenne amministratore apostolico \"ad nutum Sanctae Sedis\" e il 20 aprile 1968 ne divenne arcivescovo.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988, affidandogli il titolo di Nostra Signora del Santissimo Sacramento e Santi Martiri Canadesi.\nIl 17 marzo 1990, all'et\u00e0 di 78 anni, rinunci\u00f2 al governo pastorale della sua arcidiocesi.\nMor\u00ec all'et\u00e0 di 82 anni per un cancro allo stomaco e fu sepolto nella cattedrale di Montr\u00e9al.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538572", "revid": "322321", "url": "https://it.wikipedia.org/wiki?curid=538572", "title": "Georges-Fran\u00e7ois-Xavier-Marie Grente", "text": "Biografia.\nNacque a Percy il 5 maggio 1872.\nPapa Pio XII lo elev\u00f2 al rango di cardinale nel concistoro del 12 gennaio 1953.\nMor\u00ec il 4 maggio 1959 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538573", "revid": "838137", "url": "https://it.wikipedia.org/wiki?curid=538573", "title": "Girolamo Grimaldi-Cavalleroni", "text": "Biografia.\nNacque a Genova il 20 agosto 1597 da Giacomo Grimaldi, senatore della Repubblica di Genova, e Girolama di Agostino de' Mari.\nPapa Urbano VIII lo elev\u00f2 al rango di cardinale nel concistoro del 13 luglio 1643.\nMor\u00ec il 4 novembre 1685 all'et\u00e0 di 88 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538574", "revid": "1123126", "url": "https://it.wikipedia.org/wiki?curid=538574", "title": "Bernard William Griffin", "text": "Era figlio di William, dirigente in una fabbrica di biciclette, e della di lui consorte di Helen Swadkins.\nBiografia.\nNell'ultimo anno della prima guerra mondiale prest\u00f2 servizio nella Aviazione della Marina inglese. Si addottor\u00f2 a Roma in teologia (nel 1924, anno in cui divenne sacerdote) ed in diritto canonico (1927).\nNel 1938 fu consacrato vescovo divenendo vescovo titolare di Appia e vescovo ausiliare di Birmingham.\nNel 1940, durante la battaglia d'Inghilterra, prest\u00f2 servizio come avvistatore delle incursioni aeree della \"Luftwaffe\".\nFu arcivescovo di Westminster dal 1943 al 1956.\nPapa Pio XII lo elev\u00f2 al rango di cardinale nel concistoro del 18 febbraio 1946 con il titolo di cardinale presbitero dei Santi Andrea e Gregorio al Monte Celio.\nMor\u00ec il 19 agosto 1956 all'et\u00e0 di 57 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538575", "revid": "484362", "url": "https://it.wikipedia.org/wiki?curid=538575", "title": "Paperino e la leggenda dello Scozzese Volante", "text": "Paperino e la leggenda dello Scozzese Volante \u00e8 una storia a fumetti disegnata da Romano Scarpa e passata a china da Luciano Gatto. Fu pubblicata in due puntate il 10 e 25 novembre 1957 sul settimanale \"Topolino\" nei numeri 174 e 175.\nLa storia \u00e8 una delle pi\u00f9 amate e famose di Scarpa che centra l'essenza della disneyanit\u00e0 con una dissacrante parodia dell'animalismo. \u00c8 stata ristampata innumerevoli volte dalla Mondadori (e successivamente dalla The Walt Disney Company) nelle varie raccolte di storie a fumetti dei personaggi di Walt Disney. Fu anche tradotta in inglese con il titolo Uncle Scrooge: The Flying Scot.\nLa storia.\nDa un po' di tempo Paperone si sente depresso. Cos\u00ec si mette alla ricerca tra i negozi di Paperopoli di qualcosa che lo distragga per passare il tempo. Entrando nell'emporio pi\u00f9 economico egli trova qualcosa che potrebbe interessargli, ma quando ode il costo rimane scioccato dal prezzo troppo elevato.\nCos\u00ec corre ad una cabina telefonica e chiama il direttore della sua banca per sapere se pu\u00f2 contare sul loro supporto finanziario, poi chiama il direttore della sua miniera di uranio per sapere se le estrazioni procedono senza problemi, infine contatta il suo consulente finanziario per avere un quadro generale sullo stato di salute delle sue imprese. E cos\u00ec, confortato dalle notizie ricevute, decide di essere in grado di affrontare l'esorbitante spesa.\nSi reca al negozio e paga i 10 dollari (ai giorni nostri circa 50 dollari) per un piccolo e bizzarro uccellino di razza kaib\u00ec (razza di fantasia inventata dallo stesso Romano Scarpa). I kaib\u00ec sono molto delicati e si nutrono soltanto di sardine freschissime, mezza ogni settimana.\nNei giorni successivi Paperone riacquista il buon umore grazie al canto del kaib\u00ec, ed \u00e8 anche felice dei bassissimi costi necessari per il sostentamento della bestiola. Paperino, passando per caso dal deposito, lo sente cinguettare insieme al suo nuovo uccellino e chiede chiarimenti. Paperone allora gli spiega di aver acquistato sei giorni prima un kaib\u00ec, quindi, accorgendosi che una settimana era quasi passata, decide di non perder tempo e di andare insieme al nipote a cercare il pasto per il suo uccellino. Giunti al mercato, dal pescivendolo, egli compra met\u00e0 dell'ultima sardina rimasta in vendita. Il pennuto, per\u00f2 rifiuta misteriosamente il cibo.\nAllora telefonano al venditore, il quale li informa che il pennuto accetta solo sardine tagliate longitudinalmente. Paperone se ne era andato troppo in fretta senza lasciar tempo al venditore di spiegarglielo. Ritornati al mercato per rimediare con un'altra sardina, si accorgono che tutti i pescivendoli hanno terminato le sardine, perfino negli altri mercati di Paperopoli non ce ne sono pi\u00f9.\nImprovvisamente Paperino vede un gatto con in bocca una sardina. I due paperi partono alla carica ed il gatto fugge spaventato. Paperone offre una taglia di un dollaro a chiunque riesca a catturargli il gatto con la sardina, questo scatena un furibondo inseguimento al gatto a cui partecipano decine di persone e che mette in subbuglio mezza Paperopoli. Alla fine il gatto viene catturato da un energumeno ma della sardina non rimane che la lisca. Paperone si rifiuta di pagare la taglia a causa delle pessime condizioni della sardina. E cos\u00ec rimediano anche qualche percossa e ritornano mesti al deposito: Paperone con la tuba sfondata e Paperino con un occhio nero.\nGiunto al deposito Paperone dirama un comunicato a tutti i suoi agenti commerciali: devono cercare immediatamente e senza tregua, in ogni pi\u00f9 remoto angolo degli stati costieri americani, una mezza sardina fresca!\nScatta cos\u00ec la pi\u00f9 affannosa caccia alla sardina che la storia commerciale degli Stati Uniti d'America ricordi. Nelle riserve indiane, in Alaska, a New York, nelle coste virginiane. Gli elicotteri di Paperone danno perfino la caccia ad un gabbiano con una sardina in bocca, ma questo riesce a far perdere le sue tracce nascondendosi in uno stormo di suoi simili.\nLe ore passano senza nessun esito positivo, e poich\u00e9 il tempo passa minacciando sempre pi\u00f9 il kaib\u00ec, Paperone convoca urgentemente i suoi nipoti per elaborare insieme una strategia per risolvere il \u201cproblema sardina\u201d. I nipotini Qui, Quo, Qua suggeriscono di utilizzare una sardina in scatola, anche se \u00e8 solo \"fresca di freezer!\". Paperone sa bene che con \u201csardina fresca\u201d il venditore intendeva \u201cappena pescata\u201d ma decide di provare ugualmente. Il kaib\u00ec ne rimane disgustato alla sola vista.\nMa Paperino \u00e8 convinto che il kaib\u00ec sia solo viziato e convince Paperone a partecipare ad una messa in scena per far credere all'uccellino che la sardina sottolio sia in realt\u00e0 una sardina appena pescata. Egli si traveste da pescatore ed entra nella stanza urlando \u00abPesce fresco!\u00bb come se fosse al mercato. Inoltre, per rendere la scena pi\u00f9 realistica, i nipotini danno una scarica elettrica al pesciolino in modo che guizzando dia l'illusione di essere ancora vivo. L'uccellino sembra cascarci ed aguzza lo sguardo verso l'agognato pasto. Paperone finge di comprare la sardina da Paperino e la prepara per l'uccellino tagliandola longitudinalmente a met\u00e0, ma non appena il kaib\u00ec la assaggia, strabuzza gli occhi e gliela sputa in faccia.\nI nipotini allora suggeriscono a Paperone di contattare la \u201c\"Sardin sott'oil company\"\u201d di \"Bisonzo City\", la pi\u00f9 grande fabbrica di sardine sott'olio al mondo, nonch\u00e9 la stessa che ha inscatolato la sardina offerta dai paperi al kaib\u00ec. In quel momento in azienda si sta tenendo il consiglio di amministrazione, il consigliere delegato espone agli altri dirigenti il catastrofico bilancio della fabbrica, raggiunto a causa delle difficolt\u00e0 incontrate nella pesca delle sardine dalla loro flotta di pescherecci.\nProprio mentre in sala tutti si abbandonavano alla disperazione giunge la telefonata di Paperone con la richiesta di una mezza sardina. Il consigliere decide di tentare e chiede per la mezza sardina 785.047.232$, ossia l'intero ammontare del passivo dell'azienda. A Paperone prende un accidente, ma appena si riprende reagisce all'offesa subita comprando tutta la fabbrica.\nNella sala del consiglio si scatena un grande giubilo alla notizia dell'acquisto della fabbrica da parte del papero pi\u00f9 ricco del mondo. Tutta la fabbrica si appresta ad accogliere in grande stile il nuovo proprietario. I paperi partono per Bisonzo, che si trova ad appena 30\u00a0km da Paperopoli, utilizzando la limousine di Paperone. Arrivati alla fabbrica trovano un striscione di benvenuto all'ingresso e una banda che suona festosa; inoltre, a nome dei dirigenti e di tutto il personale, gli viene conferita la simbolica chiave della fabbrica. Un chiave a forma di apriscatole!\nPaperone, seccato, pone fine alle feste e domanda la sua mezza sardina fresca. Con imbarazzo il consigliere delegato lo accompagna verso i magazzini dove \u00e8 conservata l'unica sardina di tutta la fabbrica, pescata giusto in mattinata, ma il magazziniere, pensando che una sola sardina fosse del tutto inutile, l'aveva appena lessata ed usata per il suo panino. Paperone si infuria ma il consigliere lo rassicura, perch\u00e9 tra due ore sarebbe giunta in porto una flottiglia di pescherecci con buone speranze che, almeno questa volta, abbiano pescato qualche cosa.\nE cos\u00ec, aspettando l'arrivo della flottiglia sul molo, Paperone arma i suoi nipoti di canna da pesca, nonostante Qui, Quo, Qua facciano notare allo zio che le sardine non possono essere pescate con la lenza, nella speranza che qualcuna abbocchi per sbaglio! Giunta la flotta al porto Paperone corre festoso verso uno dei pescherecci con un canestro, desideroso di riempirlo di pesce guizzante, ma presto si render\u00e0 conto che nessuno dei 57 pescherecci della quinta flottiglia era riuscito a pescare una sola sardina.\nPaperone con la testa nascosta dal canestro si ritira mesto chiedendo ai nipotini di essere lasciato solo con il suo dolore. Paperino vuole vederci chiaro ed allora decide di rivolgersi al comandante della nave ammiraglia. Il comandante \u00e8 depresso, sente che la sua carriera di pescatore di sardine \u00e8 ormai agli sgoccioli e medita su un possibile futuro da coltivatore di prezzemolo. Interrogato da Paperino e dai nipotini, il comandante sostiene che le sardine hanno cambiato completamente abitudini probabilmente spaventate dalle apparizioni dello scozzese volante. E mostra loro un'immagine surreale di un vascello volante, i paperi si mostrano scettici ma egli rivela loro di che in realt\u00e0 quell'immagine \u00e8 una foto scattata 3 mesi prima! Tuttavia, nonostante le coincidenze, \u00e8 ancora un mistero quale sia il nesso tra la sparizione delle sardine e le apparizioni dello scozzese volante.\nPaperino decide allora di organizzare una spedizione per scoprire il vero motivo che ha causato la scomparsa delle sardine dalle abituali rotte di pesca. Anche Paperone, che nel frattempo si stava auto-punendo per espiare il fallimentare acquisto della fabbrica di sardine, decide con entusiasmo di partecipare alla missione per risolvere il mistero.\nI cinque paperi si imbarcano sul peschereccio \"Arzella\" insieme al Kaib\u00ec e salpano verso il mare aperto. Procedendo a casaccio e senza conoscere le vecchie abitudini delle sardine, sperano di essere pi\u00f9 fortunati dei pescatori della \"Sardin sott'oil company\". Dopo molti giorni di navigazione, attirati da uno stormo di gabbiani, si imbattono in un banco di sardine ma queste si dileguano immediatamente non appena la rete viene calata in mare. In effetti una sola sardina striminzita rimane impigliata nella rete, ma a causa di una brusca manovra sull'argano che controlla la rete, essa riesce a fuggire lasciando i paperi senza pi\u00f9 parole per la scalogna che continua a perseguitarli.\nMa alcune ore pi\u00f9 tardi la fortuna bacia improvvisamente i cinque paperi. Un enorme nugolo di spuma si dirige verso il peschereccio, si tratta in realt\u00e0 di in un enorme banco di sardine in fuga sul pelo dell'acqua. Lo stormo di milioni di sardine travolge l'Arzella e ne riempie tutto il ponte di pesce, rendendo pazzo di gioia il piccolo kaib\u00ec. Paperino ripensando alle parole del comandante alza gli occhi al cielo e, con grande stupore, vede un antico vascello con una rete da pesca a strascico appesa sul bompresso volare a venti metri sopra il peschereccio. Paperone con il cannocchiale intravede un corsaro dall'aria bellicosa appoggiato alla balaustra che gli sembra familiare, ma non riesce a riconoscerlo. Infine la nave scompare tra le nuvole.\nI paperi sono in navigazione in zone tropicali a dieci giorni di navigazione dal porto di \"Tegucicalpa\", il pi\u00f9 prossimo, senza avere a disposizione sistemi per la conservazione del pesce. Pertanto Paperino ed i nipotini decidono di disfarsi del carico in mare dopo aver rifocillato il Kaib\u00ec. La decisa opposizione di Paperone costringe i nipoti all'ammutinamento, Paperino rileva il comando del peschereccio e fa imprigionare Paperone nella sua cabina. Inoltre, per far capire a Paperone la bont\u00e0 del loro gesto, Paperino decide di conservare una sola sardina per mostrargli gli effetti della decomposizione.\nLa navigazione procede verso \"Tegucicalpa\", in quel porto i paperi sperano di reperire una nuova sardina per l'uccellino di Paperone. Due giorni prima di arrivare in porto Paperino decide di liberare Paperone che rimane sconvolto dall'odore pestifero che si respira sul ponte. Qui, Quo, Qua mostrano a Paperone che la barca \u00e8 appestata dalla sola sardina rimasta. A questo punto a Paperone non rimane che accettare il fatto compiuto e sbarazzarsi personalmente dell'ultima sardina rimasta gettandola in mare.\nArrivati al porto i paperi si dividono per cercare tra i negozi una sardina in vendita, ma misteriosamente, appena interrogati i commercianti ridono loro in faccia o rimangono stupefatti. Ai paperi pare di capire che in quel giorno, il 3 maggio, ci sia una qualche festa popolare dei canestri, infatti tutta la popolazione corre a radunarsi in un prato sollevando i canestri in aria.\nImprovvisamente inizia una pioggia insolita, i cinque paperi non credono ai loro occhi, piovono sardine! A questo punto a Qui, Quo, Qua ricordano di aver letto la notizia della strana pioggia sui giornali. Paperone vede la possibilit\u00e0 di lucrare sul fenomeno, ma i nipoti non sono d'accordo poich\u00e9 la pesca miracolosa sembra essere il solo mezzo di sostentamento per i poveri del paese.\nDeciso a fare comunque chiarezza sul misterioso fenomeno atmosferico, Paperone si mette in contatto con la \"Fabbrica Aeroplani Paperon de' Paperoni\" ed in appena 3 ore riceve un pallone aerostatico. I paperi entrano nella cabina e risalgono l'atmosfera in direzione della pioggia di sardine. Ma qualcosa li accoglie a palle di cannone. \u00c8 il misterioso vascello che li sta prendendo di mira! Con un'abile mossa l'aerostato vira sotto lo scafo permettendo ai paperi di completare la risalita e di andare all'arrembaggio della nave.\nL'arrembaggio dura poco, appena risalita la murata e saltati sul ponte, i paperi vengono catturati con una rete da pesca, quindi legati e bendati vengono avviati dal misterioso corsaro verso la passerella, deciso a ricacciarli da dove erano venuti. Giunto ad un passo dal termine della passerella Paperone ricorda dove aveva gi\u00e0 visto quel papero: nella galleria dei suoi avi, esso si chiama \"Pap Mc Paper\" ed \u00e8 un antenato diretto di Paperone (un tris-tris-trisavolo).\nSentendo urlare il proprio nome il corsaro rimane stupefatto e domanda spiegazioni a Paperone.\nFatte le dovute presentazioni, i paperi sorreggono il corsaro fiaccato da secoli di navigazione e si riuniscono negli alloggi dello scozzese volante, qui egli racconta la sua storia ormai divenuta leggenda.\nProveniente dalle isole britanniche, l'equipaggio del vascello all'aprile del 1666 aveva gi\u00e0 alle spalle trent'anni di dominio incontrastato sul Mare Caraibico, razziando dai villaggi costieri, senza alcuna piet\u00e0, il frutto del lavoro dei poveri pescatori. Le sardine, di cui \"Pap Mc Paper\" era favolosamente ghiotto, erano il suo bottino preferito! Il 3 maggio 1666 penetrarono nell'entroterra di \"Tegucicalpa\", risoluti ad operare un ingente saccheggio. Fu la pi\u00f9 grande razzia che mai avessero compiuto in tanti anni di onesta pirateria. Con rimorso il corsaro ammise che tolse le sardine di bocca addirittura a vecchi e bambini! E cos\u00ec i pirati tornarono a bordo festosi, perch\u00e9 grazie alla vendita del carico si sarebbero molto arricchiti e, cosa pi\u00f9 importante, avrebbero fatto un figurone di fronte ai corsari rivali!\nSennonch\u00e9, dopo aver preso il largo, il vento cess\u00f2 e restarono bloccati. Ma la cosa non sarebbe stata tanto catastrofica se, presi dall'entusiasmo, non avessero scordato di procurarsi il sale, indispensabile per la conservazione delle sardine. Tutto il carico rischiava di andare a male se il vascello non avesse ripreso la navigazione al pi\u00f9 presto! Comunque, marcite o ben conservate, \"Pap Mc Paper\" era deciso di condurle in porto per non compromettere la sua fama di grande razziatore. Ma il vento non si levava ed essi restarono immobili come se fossero ancorati. A partire dal terzo giorno la decomposizione delle sardine diede i primi effetti.\nAl sesto giorno la ciurma semi-asfissiata ed insofferente chiese inutilmente al papero corsaro di gettare in mare l'intero carico, mandandolo su tutte le furie. Una coincidenza con le vicende da poco vissute dai cinque paperi che Paperone non manc\u00f2 di rinfacciare a Paperino. Nonostante gli insulti e le provocazioni, la ciurma prefer\u00ec montare sulle scialuppe ed abbandonare al suo destino il loro comandante, che decise di resistere fino al ritorno del vento. Le esalazioni sempre pi\u00f9 asfissianti lo costrinsero a rifugiarsi sulla coffa di maestra. Sebbene i giorni passassero il vento non accennava ad alzarsi, e \"Pap Mc Paper\" capii che il destino di certo lo stava punendo per le sue malefatte!\nFu allora che in cima all'albero maestro fece la solenne promessa! Come penitenza dei trent'anni di depredazioni, se si fosse salvato si sarebbe impegnato per 300 anni a pescare sardine per offrirle in dono ai povero di \"Tegucicalpa\". A quel punto le esalazioni lo fecero svenire, fino a quando non fu svegliato dagli scricchiolii degli alberi che si flettevano sotto un forte vento di maestro! Quindi si salv\u00f2, e poich\u00e9 gli scozzesi sono uomini duri, ma di parola, non ci si deve meravigliare se egli si trova ancora nei cieli di \"Tegucicalpa\", ed in navigazione per i sette mari, per mantenere la parola data!\nCos\u00ec da 291 anni \"Pap Mc Paper\" vaga per gli oceani pescando le sardine che poi riversa su \"Tegucicalpa\", nonostante il passare dei secoli lo abbia fiaccato. La vista del parente sfinito tocca il cuore di Paperone che finge di operare un accordo commerciale con il corsaro: lui si offre di pensare alle forniture di pesce ogni 3 maggio, per i prossimi 9 anni mancanti al compimento della promessa, a patto che lui la smetta di spaventare le sardine.\nLa proposta viene accettata con entusiasmo dall'antico corsaro ben lieto di fare un favore al suo pro-pro-ecc...pronipote. In questo modo, il pirata viene liberato dal suo impegno, mentre Paperone pu\u00f2 riprendere il commercio di sardine, non pi\u00f9 minacciato dalla pesca indiscriminata del vascello fantasma. Inoltre il corsaro si offre di portare i suoi discendenti a casa ed essi decidono di coprire i 3000\u00a0km che li separano da Paperopoli a bordo della nave volante.\nDurante il viaggio a Qui, Quo, Qua \u00e8 rimasta ancora la curiosit\u00e0 di come faccia il vascello a volare: \"Pap Mc Paper\" racconta che verso il 1720 si accorse che la nave tendeva a sollevarsi sull'acqua. Il legno con il passare degli anni si era cos\u00ec corroso, svuotato ed alleggerito che uno spiffero era sufficiente per fargli prendere quota. Cos\u00ec, dopo il pi\u00f9 sensazionale viaggio che i paperi avessero mai sognato di fare, il vascello atterra all'aeroporto di Paperopoli. Tra lo stupore generale degli addetti aeroportuali i paperi scendono i gradini della scaletta appoggiata, invece che ad un aeroplano, ad un antico vascello corsaro!\nI paperi salutano con commozione \"Pap Mc Paper\" mentre si allontana dall'aeroporto scomparendo tra le nuvole, solo ora Paperino ed i nipoti capiscono le reali intenzioni di Paperone. Egli \u00e8 riuscito finalmente a mettere a riposo e a dare pace al vecchio corsaro, senza per questo umiliarlo.\nI fatti reali.\nLa storia non \u00e8 in realt\u00e0 completamente frutto della fantasia di Scarpa ma \u00e8 tratta da eventi realmente accaduti.\nIl fenomeno della pioggia dei pesci avviene realmente ogni anno all'inizio della stagione delle piogge, nel periodo maggio-giugno, nella pianura del \"Pantano\" a nordest del monte \"El Mal Nombre\" vicino alla citt\u00e0 di Yoro che si trova a 75\u00a0km a nord di Tegucigalpa, capitale dell'Honduras, e, a differenza di quanto raccontato nella storia, \u00e8 impossibile da raggiungere via mare essendo situata nell'entroterra. L'evento, probabilmente causato da una tromba marina proveniente dalla costa atlantica, viene festeggiato ogni anno a Yoro con il \"Festival de la Lluvia de Peces\".\nScarpa ha sicuramente avuto l'idea per questa storia leggendo della pioggia dei pesci da un giornale o da una rivista, e la un\u00ec alla parodia della leggenda dell'olandese volante.\nLe tavole originali.\nScarpa intent\u00f2 (e perse) una causa alla Mondadori per recuperare le tavole originali della storia. Attualmente si ritiene che le tavole siano andate distrutte. Esse erano infatti custodite nello stesso deposito in cui si trovava la documentazione relativa alla rete televisiva Rete 4, in seguito alla cessione di questa rete da parte della Mondadori; le tavole vennero mandate al macero insieme a tali documenti. Stessa sorte subirono le tavole della storia \"Topolino e l'unghia di Kal\u00ec\"."}
{"id": "538576", "revid": "287204", "url": "https://it.wikipedia.org/wiki?curid=538576", "title": "Alois Grillmeier", "text": "Biografia.\nNacque a Pechbrunn, in Germania, il 1\u00ba gennaio 1910.\nTerminati gli studi liceali a Regensburg, nell'aprile del 1929 entr\u00f2 nel noviziato della Compagnia di Ges\u00f9. Studi\u00f2 filosofia a Monaco e teologia a Valkenburg (Paesi Bassi). Nel 1937 ricevette l'ordinazione sacerdotale. Prosegu\u00ec gli studi teologici a Francoforte, a Roma e a Friburgo, e nel 1942 consegu\u00ec il dottorato in teologia. Pochi giorni dopo la cerimonia del dottorato fu arruolato come infermiere nell'esercito tedesco, ed inviato sul fronte orientale, nel pieno della campagna di Russia. Nel 1944 fu esonerato dagli obblighi militari ed inizi\u00f2 la sua lunga carriera di insegnamento della teologia dogmatica e fondamentale, dapprima a Pullach, poi a B\u00fcren ed infine alla Philosophisch-Theologische Hochschule Sankt Georgen a Francoforte (1950-1978).\nPartecip\u00f2 al Concilio Vaticano II, sia come consigliere del vescovo Wilhelm Kempf, sia come membro della commissione teologica (1963-1965). Significativi furono i suoi contributi nella redazione della \"Lumen Gentium\", la costituzione conciliare sulla natura della chiesa.\nFu direttore delle riviste \"Scholastik\" (1964-1965) e \"Theologie und Philosophie\" (1966-1977). Inoltre, fu l'unico studioso del XX secolo ad aver esaminato il testo dell'Enciclica dell'imperatore Basilisco, contraria alla dottrina e ai canoni del Concilio di Calcedonia.\nDal 1972 al 1979 fu consultore della fondazione ecumenica \"Pro Oriente\", a Vienna. La sua chiara fama gli valse i dottorati \"honoris causa\" delle universit\u00e0 di Magonza (1977) e Bamberga (1990), nonch\u00e9 la nomina a membro corrispondente dell'Accademia Bavarese delle scienze (dal 1993). Papa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 13 settembre 1998 all'et\u00e0 di 88 anni in Unterhaching, sepolto in Pullach."}
{"id": "538577", "revid": "986213", "url": "https://it.wikipedia.org/wiki?curid=538577", "title": "Nicola Grimaldi (1768-1845)", "text": "Biografia.\nStudi\u00f2 presso il Collegio di Frascati e successivamente presso la Pontificia Accademia Ecclesiastica.\nPapa Gregorio XVI lo elev\u00f2 al rango di cardinale nel concistoro del 20 gennaio 1834, assegnandogli la diaconia di San Nicola in Carcere. Dal 1835 al 1836 fu Camerlengo del Sacro Collegio.\nFu poi nominato legato pontificio a Forl\u00ec. In quanto tale, su proposta del gonfaloniere, il conte Antonio Albicini, appoggi\u00f2, nel 1839, la nascita della Cassa dei Risparmi di Forl\u00ec.\nDurante il suo governo venne avviata la costruzione del Foro Annonario di Forl\u00ec, su progetto di Giacomo Santarelli.\nMor\u00ec il 12 gennaio 1845 all'et\u00e0 di 76 anni e la sua salma venne tumulata nella chiesa di San Salvatore in Lauro a Roma."}
{"id": "538578", "revid": "125317330", "url": "https://it.wikipedia.org/wiki?curid=538578", "title": "Hans Hermann Gro\u00ebr", "text": "Biografia.\nNacque a Vienna il 13 ottobre 1919. Divenne sacerdote nel 1942. Nel 1974 divenne benedettino. Consacrato vescovo nel 1986, divenne arcivescovo di Vienna.\nPapa Giovanni Paolo II lo elev\u00f2 al rango di cardinale-presbitero nel concistoro del 28 giugno 1988 con il neo-costituito titolo cardinalizio dei Santi Gioacchino e Anna al Tuscolano.\nIn seguito ad accuse di pedofilia, che egli respinse il 6 aprile 1995, gli fu messo accanto Christoph Sch\u00f6nborn in qualit\u00e1 di arcivescovo-coadiutore. Lasci\u00f3 la guida dell'arcidiocesi viennese il 14 settembre 1995. Le accuse non diedero luogo a procedimenti giudiziari perch\u00e9 i fatti in questione erano prescritti.\nUn'inchiesta di Hubertus Czernin pubblicata nel suo libro \"Das Buch Gro\u00ebr\", avrebbe portato al numero di pi\u00f9 di 2 000 bambini e ragazzi abusati da Gro\u00ebr. Il suo successore Christoph Sch\u00f6nborn chieder\u00e0, nel 1998, il perdono dei cattolici austriaci per gli atti commessi dal cardinale Gro\u00ebr.\nLasciata Vienna, divenne priore del monastero di Roggendorf fino al 1998, quando un'altra volta fu denunciato per abuso sessuale da parte di alcuni monaci benedettini. \nNello stesso anno i vescovi Christoph Sch\u00f6nborn (Vienna), Johann Weber (Graz), Egon Kapellari (Klagenfurt) e Georg Eder (Salisburgo) dichiararono credibili le accuse contro l'arcivescovo emerito Gro\u00ebr.\nGiovanni Paolo II lo mand\u00f2 in un convento tedesco. L'anno dopo gli fu concesso di ritirarsi nel convento delle monache cistercensi di Marienfeld da lui fondato, ove rimase quasi fino alla sua morte.\nMalato di cancro, \u00e8 morto in un ospedale di Sankt P\u00f6lten il 24 marzo 2003 all'et\u00e0 di 83 anni per una polmonite. La salma \u00e8 stata tumulata nel monastero cistercense di Marienfeld, in Austria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538579", "revid": "466539", "url": "https://it.wikipedia.org/wiki?curid=538579", "title": "La donna bionica", "text": "La donna bionica (\"The Bionic Woman\") \u00e8 una serie televisiva statunitense nata come spin-off della serie \"L'uomo da sei milioni di dollari\". In essa nasce il personaggio di Jaime Sommers (la donna bionica), interpretato dall'attrice Lindsay Wagner, che ha ottenuto notevole successo, tanto da spingere la casa di produzione Universal a creare una serie incentrata su di lei.\nIl primo episodio di \"La donna bionica\" \u00e8 stato trasmesso negli Stati Uniti nel gennaio del 1976; la serie si articola in tre stagioni per un totale di 58 episodi (a cui ne vanno sommati alcuni in coproduzione con \"L'uomo da sei milioni di dollari\") e si snoda nel periodo 1976-1978. La serie \u00e8 stata trasmessa dalla ABC per le prime due stagioni e dalla NBC per la terza.\nIn Italia \u00e8 stato trasmesso per la prima volta su reti televisive locali e successivamente sulle reti Fininvest (attuale Mediaset). La sigla della serie era \"Bambola bambina\", di Jimmy Fontana. Successivamente la sigla \u00e8 stata sostituita con il tema musicale \"Dei\" di Formisano-Pennino.\nTrama.\nLe caratteristiche di questo telefilm sono molteplici e si caratterizza per il connubio tra la fantascienza e l'aspetto umano e psicologico dei personaggi che affrontano diverse vicissitudini quotidiane. In particolare il personaggio di Jaime Sommers, per volont\u00e0 anche della stessa Lindsay Wagner, riesce a evidenziare con emotivit\u00e0 la difficolt\u00e0 di accettarsi con parti \"diverse\" da quelle delle altre persone senza per questo abbattersi. Jaime infatti decide di mettere al servizio dell'OSI, ufficio di sicurezza degli Stati Uniti d'America diretto da Oscar Goldman, le proprie facolt\u00e0 bioniche come agente segreto, e durante le sue missioni riesce a portare a termine il difficile compito assegnatole, usando i suoi particolari poteri senza mai eccedere in prevaricazioni o violenza, ma usando spesso astuzia, sensibilit\u00e0 e cervello per uscire da situazioni pericolose.\nPersonaggi.\nJaime Sommers.\nJaime Sommers \u00e8 il personaggio protagonista della serie ed \u00e8 interpretato da Lindsay Wagner. Jaime Sommers nasce a Ojai (California) nel 1949. Nel 1966 i genitori (agenti governativi) vengono uccisi durante un conflitto. Va a vivere con Elen e Jim, genitori di Steve Austin (il futuro uomo da sei milioni di dollari), del quale diventer\u00e0 amica e con cui frequenter\u00e0 il college.\nJaime decide quindi di lasciare Ojai per seguire la carriera di tennista, diventando una grande professionista e ricevendo numerosi riconoscimenti.\nNel 1975 fa ritorno a Ojai, dove incontra nuovamente Steve Austin che nel frattempo \u00e8 diventato colonnello. Tra i due scoppia l'amore. Ma durante un lancio con il paracadute Jaime subisce un terribile incidente, infatti il suo paracadute si rompe e lei precipita. Jaime \u00e8 in condizioni disperate e Steve chiede aiuto a Oscar Goldman per rendere Jaime bionica. L'operazione viene eseguita dal dottor Rudy Wells e Jaime diventa la prima donna bionica; le parti anatomiche sostituite con arti bionici sono il braccio destro, le gambe e l'orecchio destro.\nJaime decide di lavorare per Oscar e l'OSI facendo l'agente segreto in missioni complicate e difficili. Per tre anni Jaime svolge compiti particolari che la portano a conoscere persone, rischi e pericoli di missioni governative ad alto rischio. Jaime si accorge di avere trascurato un po' se stessa nei tre anni svolti al servizio e decide quindi di ritirarsi, svolgendo qualche missione occasionalmente. Nel 1987 incontrer\u00e0 nuovamente Steve per aiutare Oscar. La stessa cosa avverr\u00e0 nel 1989, quando Oscar avr\u00e0 bisogno dell'aiuto di Jaime e Steve per salvaguardare un'importante competizione olimpica. Finalmente nel 1994 Jaime e Steve, dopo svariate peripezie, riusciranno a sposarsi.\nEpisodi.\nTra la prima e la seconda stagione vengono inseriti due episodi dal titolo \"Gli extraterrestri\" parte 1 e 2, originariamente appartenenti il primo all'uomo da sei milioni di dollari e il secondo alla serie La donna bionica; in genere in Italia entrambi gli episodi sono trasmessi nella serie La donna bionica.\nFilm TV.\nLe vicende, dopo la chiusura della serie, hanno avuto seguito in tre film tv coprodotti con la serie \"L'uomo da sei milioni di dollari\".\nI primi due film TV sono stati trasmessi dalla NBC, il terzo dalla CBS.\nNuova serie.\nNel 2007 la NBC ha prodotto un remake della serie, \"Bionic Woman\", con protagonista Michelle Ryan.\nDopo il successo dei primi episodi progressivamente gli ascolti sono calati sempre pi\u00f9. A causa poi dello sciopero del sindacato degli sceneggiatori e di alcuni avvicendamenti tra gli autori sono andate in onda solo otto episodi; nel marzo del 2008 la NBC ha ufficialmente sospeso la serie."}
{"id": "538580", "revid": "98077", "url": "https://it.wikipedia.org/wiki?curid=538580", "title": "Anton Josef Gruscha", "text": "Biografia.\nNacque a Vienna il 3 novembre 1820.\nPapa Leone XIII lo elev\u00f2 al rango di cardinale nel concistoro del 1\u00ba giugno 1891.\nPartecip\u00f2 al conclave del 1903 che elesse Pio X.\nNel 1910 fu il destinatario dell'epistola Grate cognovimus di papa Pio X.\nMor\u00ec il 5 agosto 1911 all'et\u00e0 di 90 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538581", "revid": "933835", "url": "https://it.wikipedia.org/wiki?curid=538581", "title": "Giovanni Antonio Guadagni", "text": "Proveniva dalla nobile famiglia fiorentina dei Guadagni.\nBiografia.\nNel 1696 si laure\u00f2 a Pisa \"in utroque iure\" e nel 1702 fu ordinato sacerdote. Fattosi carmelitano scalzo entr\u00f2 nel convento di Santa Maria delle Grazie, ad Arezzo. Venne eletto novantunesimo vescovo di Arezzo da papa Benedetto XIII il 20 dicembre 1724 e consacrato il 31 dicembre dello stesso anno dallo zio materno, il cardinale Lorenzo Corsini (futuro papa Clemente XII). Il 9 marzo 1725 fece l'ingresso solenne.\nNel 1730 celebr\u00f2 un sinodo sia per affermare alcuni principi sul governo della diocesi sia per attuare una vigilanza attenta affinch\u00e9 non si diffondesse l'eresia giansenista.\nNel 1730 lo zio, cardinale Lorenzo Corsini, fu eletto papa con il nome di Clemente XII. Avendo questi grande stima per il nipote, lo elev\u00f2 al rango di cardinale presbitero nel concistoro del 24 settembre 1731, assegnandogli il titolo dei Santi Silvestro e Martino ai Monti. Il 14 ottobre ricevette la berretta cardinalizia nel duomo di Arezzo. Rimase vescovo di Arezzo fino al 1732.\nIl papa lo chiam\u00f2 a Roma dove divenne suo vicario per la diocesi di Roma, fino alla morte. nel 1738 divenne abate commendatario dell'abbazia di Grottaferrata.\nNel 1750 divenne cardinale vescovo di Frascati. Nel 1756 opt\u00f2 per la sede suburbicaria di Porto e Santa Rufina\nDopo la morte, avvenuta all'et\u00e0 di 84 anni, fu sepolto nella chiesa romana dei carmelitani scalzi di Santa Maria della Scala.\nConclavi.\nGiovanni Antonio Guadagni partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538582", "revid": "586080", "url": "https://it.wikipedia.org/wiki?curid=538582", "title": "Francesco Guidobono Cavalchini", "text": "Biografia.\nNacque a Tortona il 4 dicembre 1755.\nPapa Pio VII lo elev\u00f2 al rango di cardinale nel concistoro del 6 aprile 1818.\nMor\u00ec il 5 dicembre 1828 all'et\u00e0 di 73 anni."}
{"id": "538583", "revid": "1173824", "url": "https://it.wikipedia.org/wiki?curid=538583", "title": "Sergio Guerri", "text": "Biografia.\nNacque a Tarquinia il 25 dicembre 1905.\nPapa Paolo VI lo elev\u00f2 al rango di cardinale nel concistoro del 28 aprile 1969.\nPartecip\u00f2 ai due conclavi del 1978 che elessero Giovanni Paolo I e Giovanni Paolo II.\nMor\u00ec il 15 marzo 1992 all'et\u00e0 di 86 anni.\nGenealogia episcopale.\nLa genealogia episcopale \u00e8:"}
{"id": "538584", "revid": "838137", "url": "https://it.wikipedia.org/wiki?curid=538584", "title": "Juan Gualberto Guevara", "text": "Fu nominato cardinale della Chiesa cattolica da papa Pio XII.\nBiografia.\nNacque a Villa de Vitor il 12 luglio 1882.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 27 novembre 1954 all'et\u00e0 di 72 anni e venne sepolto all\u2019interno della cattedrale di San Giovanni Apostolo ed Evangelista.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538585", "revid": "986213", "url": "https://it.wikipedia.org/wiki?curid=538585", "title": "Cesare Guerrieri Gonzaga", "text": "Biografia.\nNacque a Mantova il 2 marzo 1749 dal marchese Bonaventura, ufficiale dell'esercito imperiale e dalla marchesa Lucrezia Valenti Gonzaga. Era il pronipote del cardinale Silvio Valenti Gonzaga e nipote del cardinale Luigi Valenti Gonzaga.\nPapa Pio VII lo elev\u00f2 al rango di cardinale nel concistoro del 27 settembre 1819.\nPartecip\u00f2 a tre conclavi:\nMor\u00ec il 5 febbraio 1832 all'et\u00e0 di 82 anni."}
{"id": "538587", "revid": "838137", "url": "https://it.wikipedia.org/wiki?curid=538587", "title": "Aim\u00e9-Victor-Fran\u00e7ois Guilbert", "text": "Biografia.\nInfanzia e formazione.\nAim\u00e9-Victor-Fran\u00e7ois Guilbert nacque il 15 novembre 1812, nel comune francese di Cerisy-la-For\u00eat, nel territorio della diocesi di Coutances, da una povera famiglia di contadini.\nDopo aver studiato scienze umanistiche al Coll\u00e8ge de Saint L\u00f4, si laure\u00f2 in filosofia presso il seminario minore di Coutances, ed in teologia presso il seminario maggiore di Coutances.\nSacerdozio.\nFu ordinato presbitero il 17 dicembre 1836 ed assunse l'incarico di professore di materie umanistiche e poi di retorica presso il seminario minore di Coutances. Nel 1840 fu poi trasferito come insegnante al seminario di Muneville-sur-Mer. Tra il 1849 e il 1850, fece parte della societ\u00e0 missionaria diocesana. Nel 1851, divenne superiore del seminario minore di Mortain, e nel 1853, si trasfer\u00ec di quello di Valognes, che aveva fondato egli stesso. Nel luglio del 1855 divenne curato della parrocchia di Valognes e vicario generale e nel novembre del 1862 divenne canonico onorario e arciprete della diocesi di Coutances. Fu designato per la sede di Gap dall'imperatore Napoleone III di Francia il 25 maggio 1867.\nEpiscopato.\nIl 20 settembre 1867 venne eletto vescovo di Gap: ricevette la consacrazione episcopale il 10 novembre, nella chiesa di Saint-Malo, per mano di Fran\u00e7ois-Agostino Delamare, arcivescovo di Auch, assistito da Jean-Pierre Bravard, vescovo di Coutances, e da Flavien Hugonin, vescovo di Bayeux. L'8 settembre 1879 venne nominato per la diocesi di Amiens dal presidente francese Jules Gr\u00e9vy, dove si trasfer\u00ec il 22 settembre dello stesso anno. Il vescovo fu infine promosso all'episcopato nell'arcidiocesi di Bordeaux il 26 giugno 1883. Il 9 agosto dell'anno medesimo avvenne il trasferimento e, nello stesso giorno, ricevette il pallio.\nCardinalato e morte.\nVenne creato cardinale nel concistoro del 24 maggio 1889, da Papa Leone XIII. Il Papa gli consegn\u00f2 la berretta rossa con un breve apostolico, e gli fu imposta dal presidente Marie Fran\u00e7ois Sadi Carnot.\nIl cardinale non fece per\u00f2 in tempo per recarsi a Roma a ricevere il titolo per via della sua morte improvvisa avvenuta il 16 agosto 1889 a Gap all'et\u00e0 di 76 anni. Il suo corpo venne esposto e poi sepolto nella cattedrale metropolitana di Bordeaux.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538589", "revid": "838137", "url": "https://it.wikipedia.org/wiki?curid=538589", "title": "Bartolomeo Guidiccioni", "text": "Biografia.\nNacque a Lucca nel 1470.\nPapa Paolo III lo elev\u00f2 al rango di cardinale nel concistoro del 19 dicembre 1539.\n\u00c8 uno dei personaggi ritratti unitamente al papa nell'affresco della parete della sala dei Cento giorni, dipinta nel 1546 da Giorgio Vasari, dove \u00e8 raffigurata la Cancelleria apostolica.\nMor\u00ec il 4 novembre 1549 all'et\u00e0 di 80 anni.\nGenealogia episcopale.\nLa genealogia episcopale \u00e8:"}
{"id": "538590", "revid": "2128848", "url": "https://it.wikipedia.org/wiki?curid=538590", "title": "Filippo Maria Guidi", "text": "Biografia.\nNacque a Bologna il 18 luglio 1815.\nPapa Pio IX lo elev\u00f2 al rango di cardinale nel concistoro del 16 marzo 1863.\nMor\u00ec a Roma il 27 febbraio 1879, all'et\u00e0 di 63 anni.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "538591", "revid": "36426", "url": "https://it.wikipedia.org/wiki?curid=538591", "title": "Albert Florent Augustin Decourtray", "text": ""}
{"id": "538592", "revid": "963244", "url": "https://it.wikipedia.org/wiki?curid=538592", "title": "Joseph Hippolyte Guibert", "text": "Biografia.\nFiglio di un giardiniere e fattore, Pierre Guibert, e della di lui consorte, Rose-Fran\u00e7oise Pecourt, studi\u00f2 in seminario ad Aix-en-Provence e nel 1822 entr\u00f2 nella Congregazione dei missionari oblati di Maria Immacolata, divenendo sacerdote nel 1825.\nNel 1842 divenne vescovo di Viviers e nel 1857 fu nominato arcivescovo di Tours. Come tale partecip\u00f2 al Concilio Vaticano I.\nNel 1871 divenne arcivescovo di Parigi e primate di Francia.\nPapa Pio IX lo elev\u00f2 al rango di cardinale presbitero nel concistoro del 22 dicembre 1873 del titolo di San Giovanni a Porta Latina.\nPartecip\u00f2 al conclave del 1878 che elesse papa Leone XIII.\nMor\u00ec a Parigi l'8 luglio 1886 all'et\u00e0 di 83 anni e la sua salma riposa ora nella Basilica del Sacro Cuore a Montmartre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538593", "revid": "986213", "url": "https://it.wikipedia.org/wiki?curid=538593", "title": "Victoriano Guisasola y Men\u00e9ndez", "text": "Biografia.\nNacque a Oviedo il 21 aprile 1852 da Jos\u00e9 Guisasola Rodr\u00edguez, armatore, e Mar\u00eda Felipa Men\u00e9ndez Palacio.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 2 settembre 1920 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538594", "revid": "986213", "url": "https://it.wikipedia.org/wiki?curid=538594", "title": "Giorgio Gusmini", "text": "Biografia.\nGiorgio Gusmini nacque il 9 dicembre 1855 a Gazzaniga, provincia e diocesi di Bergamo, nella parte nord-orientale del Regno Lombardo-Veneto (allora dipendente dal Impero austriaco, oggi nella Repubblica Italiana); era figlio di Santo Gusmini e Maria Maddalena Cagnoni.\nSuo padre mor\u00ec nel 1860, quando lui aveva solo cinque anni, e trascorse l'infanzia a Vertova, a meno di 3 km dalla citt\u00e0 natale.\nOrdinato presbitero nel 1878, proseguendo poi li studi teologici e in filosofia all'universit\u00e0 di Padova laureandosi nel 1882.dove il 6 maggio 1883 fond\u00f2 la \"Societ\u00e0 Cattolica Universitaria\", che sarebbe poi diventata la Federazione universitaria cattolica italiana. Fino al 1889 fu professore in lettere e filosofia a Celana nel collegio vescovile. Fino al 1902 fu nominato consigliere provinciale del Mandamento di Gandino e dal 1901 tra i Camerieri segreti del papa. Nominato parroco di Clusone nel 1902 e successivamente della chiesa parrocchiale di Sant'Alessandro in Colonna di Bergamo. Nella citt\u00e0 orobica fu tra i fondatori e nel consiglio del quotidiano L'Eco di Bergamo.\nFu ordinato nel 1910 vescovo di Foligno, dove rimase fino al 1914, quando fu nominato arcivescovo di Bologna.\nPapa Benedetto XV lo elev\u00f2 al rango di cardinale nel concistoro del 6 dicembre 1915.\nMor\u00ec a Bologna il 24 agosto 1921 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538595", "revid": "124654443", "url": "https://it.wikipedia.org/wiki?curid=538595", "title": "Pierre Gu\u00e9rin de Tencin", "text": "Biografia.\nEra figlio di Antoine Gu\u00e9rin e di Louise de Buff\u00e9vent.\nStudi\u00f2 presso i Padri Oratoriani di Grenoble, poi all'Universit\u00e0 La Sorbona di Parigi. Qui fu eletto priore nel 1702 e consegu\u00ec il dottorato in teologia nel 1705. Nel 1700 fu conclavista del cardinale \u00c9tienne Le Camus, quando fu eletto papa Clemente XI.\nDivenne poi arcidiacono della cattedrale di Sens. Quindi conclavista del cardinale Henri-Pons de Thiard de Bissy nel conclave del 1721, che port\u00f2 all'elezione di papa Innocenzo XIII. Fu da questi nominato ministro di Francia presso la Santa Sede.\nFu nominato arcivescovo di Embrun il 12 giugno 1724 e consacrato a Roma il 2 luglio dal neoeletto papa Benedetto XIII. Divenne assistente al soglio pontificio.\nInstancabile fu la sua attivit\u00e0 presso la propria diocesi di fermo oppositore alle idee gianseniste che si stavano diffondendo in quel periodo dalla Francia, in molte parti d'Europa.\nPapa Clemente XII lo elev\u00f2 al rango di cardinale prete nel concistoro del 23 febbraio 1739 con il titolo dei Santi Nereo e Achilleo.\nFu ambasciatore francese della Santa Sede dal 1739 al 1742, abate commendatario dell'abbazia delle Tre Fontane a Trois-Fontaines-l'Abbaye (dipartimento della Marna, Francia) dal 1739 al 1753.\nPartecip\u00f2 al conclave del 1740 che port\u00f2 all'elezione di papa Benedetto XIV.\nL'11 novembre 1740 divenne arcivescovo di Lione.\nFu nominato ministro di stato dal re Luigi XV.\nAmico personale del cardinale Prospero Lambertini ancor prima che questi diventasse papa Benedetto XIV, mantenne con lui stretti rapporti epistolari e comunione di idee sulla situazione storica e sociale del loro tempo, ma ne trad\u00ec la fiducia facendo leggere regolarmente al Re di Francia anche le sue lettere a carattere riservato.\nMor\u00ec il 2 marzo 1758 all'et\u00e0 di 77 anni. \u00c8 sepolto nella cattedrale di Lione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538596", "revid": "1874410", "url": "https://it.wikipedia.org/wiki?curid=538596", "title": "Benno Walter Gut", "text": "Biografia.\nNacque a Reiden il 1\u00ba aprile 1897. Papa Paolo VI lo elev\u00f2 al rango di cardinale nel concistoro del 26 giugno 1967. Mor\u00ec l'8 dicembre 1970 all'et\u00e0 di 73 anni.\nGenealogia episcopale.\nLa genealogia episcopale \u00e8:"}
{"id": "538597", "revid": "885698", "url": "https://it.wikipedia.org/wiki?curid=538597", "title": "Louis-Jean-Fr\u00e9d\u00e9ric Guyot", "text": "Biografia.\nNacque a Bordeaux il 7 luglio 1905.\nVenne ordinato sacerdote il 29 giugno 1932 e ordinato vescovo il 4 maggio 1949 dal cardinale Maurice Feltin.\nIl 18 marzo 1949 venne nominato vescovo coadiutore di Coutances, carica che mantenne fino all'8 aprile 1950 quando divenne ordinario della medesima diocesi.\nIl 28 aprile 1966 divenne arcivescovo di Tolosa, incarico che mantenne fino al 16 novembre 1978 quando rassegn\u00f2 le sue dimissioni.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 1\u00ba agosto 1988 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538598", "revid": "533647", "url": "https://it.wikipedia.org/wiki?curid=538598", "title": "Diego Guzm\u00e1n de Haros", "text": "Fu nominato cardinale della Chiesa cattolica da papa Urbano VIII.\nBiografia.\nNacque a Oca\u00f1a nel 1566.\nPapa Urbano VIII lo elev\u00f2 al rango di cardinale nel concistoro del 15 luglio 1630.\nMor\u00ec il 21 gennaio 1631 all'et\u00e0 di 65 anni.\nSuccessione apostolica.\nLa successione apostolica \u00e8:"}
{"id": "538600", "revid": "119971213", "url": "https://it.wikipedia.org/wiki?curid=538600", "title": "Rodolfo Giovanni d'Asburgo-Lorena", "text": "Biografia.\nI primi anni, la musica ed il mecenatismo di Beethoven.\nNacque a Firenze l'8 gennaio 1788, ultimogenito del granduca Pietro Leopoldo di Asburgo-Lorena (futuro imperatore Leopoldo II).\nNel 1803 o 1804, Rodolfo aveva iniziato a prendere lezioni di pianoforte da Ludwig van Beethoven. Tra i due nacque un rapporto di stima e profonda amicizia ed il cardinale divenne uno dei maggiori sostenitori e patroni del compositore. L'Arciduca era un provetto pianista e a dimostrare ci\u00f2 basta osservare quante opere scritte per il Pianoforte Beethoven gli dedic\u00f2, ma fu anche un discreto compositore. Il Titano di Bonn appose la sua dedica per l'allievo-amico ad un numero molto elevato delle proprie composizioni, tra cui i \"Concerti per Pianoforte ed Orchestra Op.58 ed Op.73\", la \"Sonata per Pianoforte Op.81a\" detta \"degli addii\", il \"Trio per pianoforte Op.97\" detto \"dell'Arciduca\", ma soprattutto quello che pu\u00f2 essere considerata a tutti gli effetti il capolavoro del compositore: la \"Missa Solemnis\" Op.123. Questa grandiosa opera negli intendimenti del suo autore doveva, almeno all'inizio, essere utilizzata in forma liturgica in occasione dell'intronizzazione, il 24 marzo 1819, dell'Arciduca Rodolfo nella Cattedra Arcivescovile di Olomouc. L'opera crebbe per\u00f2 a dismisura e divenne ben presto evidente che non avrebbe potuto essere utilizzata durante la Messa di intronizzazione, ma il compositore era ormai preso da un tale furore creativo che l'opera venne alla luce solo nel 1823, pi\u00f9 di quattro anni dopo la cerimonia per la quale era stata concepita. Solo allora Beethoven la pot\u00e9 consegnare all'amico Cardinale. Il carteggio intercorso fra i due \u00e8 oggi conservato presso la Societ\u00e0 degli Amici della Musica (\"Gesellschaft der Musikfreunde\") di Vienna.\nLa carriera ecclesiastica e l'elevazione al cardinalato.\nAvviato alla carriera ecclesiastica, il 19 marzo 1805 ricevette la cresima e contemporaneamente le insegne dello status clericale, unitamente agli ordini minori. Il 24 giugno 1805 venne eletto coadiutore dell'arcivescovo di Olomouc e divenne membro del capitolo di quella cattedrale, sebbene l'arcivescovo titolare, il cardinale Maria-Thaddeus von Trauttmansdorf Wiensberg, mor\u00ec solo sei anni pi\u00f9 tardi, periodo dopo il quale Rodolfo decise di tornare allo stato laicale. Torn\u00f2 a ricoprire incarichi ecclesiastici nel 1819 quando i canonici della cattedrale di Olomouc lo nominarono arcivescovo. In quello stesso anno, papa Pio VII lo elev\u00f2 al rango di cardinale nel concistoro del 4 giugno, concedendogli il titolo di San Pietro in Montorio, che gli venne recapitato con la berretta cardinalizia dal nunzio apostolico a Vienna, il 28 settembre di quello stesso anno. Il 22 agosto 1819 intanto ricevette il suddiaconato ed il diaconato il 24 agosto. Fino alla nomina del cardinale Benedetto Colonna Barberini di Sciarra \u00e8 stato il porporato italiano pi\u00f9 giovane.\nVenne ordinato sacerdote il 29 agosto 1819 e ricevette la consacrazione episcopale il 26 settembre di quello stesso anno a Vienna, per mano di Sigismund Anton von Hohenwart, arcivescovo di Vienna, assistito da Andreas Alois Ankwicz, arcivescovo di Leopoli, e da Alois Joseph Krakowsky von Kolowrat, vescovo di Hradec Kr\u00e1lov\u00e9. Fece il suo ingresso solenne in diocesi il 9 marzo 1820.\nGli ultimi anni.\nPur essendo un cardinale elettore, non partecip\u00f2 ai conclavi che videro eletti Leone XII, Pio VIII e Gregorio XVI.\nMor\u00ec il 24 luglio 1831 a Baden, all'et\u00e0 di 43 anni. Il suo cuore \u00e8 custodito nella cattedrale di Olomouc, dedicata a San Venceslao, mentre il corpo \u00e8 sepolto nella Cripta dei Cappuccini di Vienna, assieme agli altri membri della dinastia degli Asburgo e successivamente, dopo il matrimonio di Maria Teresa d'Asburgo con l'Imperatore Francesco Stefano di Lorena, della dinastia degli Asburgo-Lorena.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538601", "revid": "74801", "url": "https://it.wikipedia.org/wiki?curid=538601", "title": "Johann Casimir von H\u00e4ffelin", "text": "Biografia.\nPrimi anni.\nNacque a Minfeld il 3 gennaio 1737, figlio di Daniel H\u00e4ffelin, di professione \"landschreiber\", e di Elizabeth Sch\u00f6nlaub. \u00c8 indicato anche coi nomi di Kasimir Johann Baptist.\nStudi\u00f2 all'Universit\u00e0 di Pont-\u00e0-Mousson, passando poi a quella di Heidelberg ove ottenne il dottorato in teologia nel 1765. Studi\u00f2 quindi all'Universit\u00e0 di Ingolstadt dove ottenne un secondo dottorato in teologia il 5 novembre 1781.\nIl 24 settembre 1763 venne ordinato sacerdote e nel 1767 venne assegnato come cappellano alla corte di Carlo Teodoro di Baviera, elettore palatino, divenendo anche membro dell'Accademia delle Scienze dove present\u00f2 una dissertazione contro il gusto del gotico ed il suo uso nella letteratura tedesca. Trasferitosi a Monaco di Baviera nel 1778, venne successivamente nominato vicario generale del gran priorato locale del Sovrano Ordine di Malta nel 1782. Vice prevosto della chiesa collegiata della Beata Vergine Maria di Monaco e vice presidente del consiglio ecclesiastico della citt\u00e0 dal 1783, nel 1790 ottenne un titolo di nobilt\u00e0 assieme al fratello Daniel.\nVicario generale della parrocchia anglo-bavarese di San Giovanni di Gerusalemme, il 28 settembre 1787 ottenne l'onorificenza di prelato domestico di Sua Santit\u00e0.\nEpiscopato.\nEletto vescovo titolare di Chersoneso di Creta il 28 settembre 1787, venne consacrato l'11 novembre di quello stesso anno nella chiesa di San Michele, del gran priorato dell'Ordine di Malta, a Monaco, da Giulio Cesare Zollio, arcivescovo titolare di Atene, nunzio apostolico in Baviera, assistito da frate Gritz, abate del monastero di Benedikbeuron, e dal canonico Toepsi, prevosto dei canonici regolari di . Al suo ritorno in Baviera, dopo l'occupazione di Roma da parte dell'esercito del Direttorio francese, venne nominato bibliotecario alla corte bavarese (\"Oberhofbibliotekar\") dal duca Massimiliano Giuseppe nel 1799. Con la restaurazione del governo papale a Roma, egli fece ritorno nella Citt\u00e0 Eterna come ministro plenipotenziario del re di Baviera presso la Santa Sede dal 1803; egli tent\u00f2 di concludere un concordato, basato sul modello napoleonico, ma i negoziati vennero interrotti da una nuova occupazione francese di Roma. Egli si ritir\u00f2 dunque a Napoli ove divenne ambasciatore nel 1810. Dopo la successiva restaurazione pontificia a Roma, torn\u00f2 come ministro plenipotenziario nel 1815 e mantenne tale incarico per tutta la sua vita, riuscendo a portare avanti il concordato tra Baviera e Santa Sede, siglato dal cardinale Ercole Consalvi, segretario di stato, il 5 giugno 1817.\nCardinalato.\nPapa Pio VII lo elev\u00f2 al rango di cardinale presbitero nel concistoro del 6 aprile 1818, consegnandogli la berretta cardinalizia tre giorni pi\u00f9 tardi. Il 25 maggio del 1818 ricevette il titolo di Santa Sabina che cambi\u00f2 con quello di Sant'Anastasia il 19 aprile 1822. Prese parte al conclave del 1823 che elesse papa Leone XII.Sempre nel 1823, ospite del suo segretario Barone Lotario von Mehlem, che con la famiglia lo aveva seguito dalla Baviera a Roma, consacr\u00f2 una Cappella dedicata a San Francesco nella sua fattoria di Cetica in Toscana, nella quale fece apporre un suo ritratto a olio con la Croce di Malta,opera di un artista fiorentino e tuttora ivi ben conservato e visibile a richiesta.\nNel viaggio da Monaco a Roma alloggi\u00f2 nello storico palazzo, ora Hotel Violino d'oro di Venezia. Mor\u00ec il 27 agosto 1827 all'et\u00e0 di 90 anni. Le sue esequie e la sua sepoltura ebbero luogo nella sua chiesa titolare.\nGenealogia episcopale.\nLa genealogia episcopale \u00e8:"}
{"id": "538602", "revid": "767487", "url": "https://it.wikipedia.org/wiki?curid=538602", "title": "Champagne Molotov", "text": "Gli Champagne Molotov sono stati un gruppo musicale pop rock italiano.\nStoria.\nCon questa denominazione nel 1974 Enrico Ruggeri e Silvio Capeccia avevano formato un gruppo di rock decadente, il cui stile si rifaceva al repertorio di David Bowie e Lou Reed.\nNel periodo dei primi Champagne Molotov (1975) Ruggeri compone, su musica di Capeccia, \"Living Home\", che diventer\u00e0, nella seconda stesura intitolata \"Vivo da re\", una delle sue prime canzoni importanti.\nNel 1977 la band si fonde con i \"Trifoglio\" dando vita ai Decibel, con conseguente cambio di formazione.\nNel 1980 Ruggeri comincia la sua carriera solista e a partire dal 1981 riprende il nome \"Champagne Molotov\" per il suo primo album, e dal 1983 per denominare il gruppo di musicisti che accompagnano Ruggeri come turnisti; tra essi sono da citare i due fratelli Stefania e Luigi Schiavone (quest'ultimo proveniente dai Kaos rock), Renato Meli, bassista dei Jo Squillo Eletrix. Marcello Catalano dal 1983 al 1985 Alberto Rocchetti (con esperienze nei Rokketti e ne La seconda Genesi) e Luigi Fiore, batterista con Alberto nel gruppo del fratello, Santino Rocchetti.\nDopo un contratto con la stessa casa discografica di cui fa parte Ruggeri, la CGD, il debutto avviene con una canzone, \"C'\u00e8 la neve\", che partecipa al Festivalbar vincendo la sezione Giovani \"Disco Verde\" ed avendo un discreto riscontro soprattutto radiofonico; il brano si caratterizza per le sonorit\u00e0 rock della chitarra di Schiavone.\nDopo il passaggio alla EMI Italiana, nel 1985 il gruppo partecipa al Festival di Sanremo (sezione Giovani) con il brano \"Volti nella noia\", scritto da Enrico Ruggeri per il testo e da Schiavone e Rocchetti per la musica.\nIl gruppo si scioglie nel 1989, per motivi vari. Alberto entra nel gruppo di Vasco Rossi; Stefania (diventata moglie di Renato Meli) si dedica alla famiglia e all'insegnamento; Renato diventa discografico mentre Luigi Schiavone incide alcuni album come solista, continuando comunque a collaborare con Ruggeri cos\u00ec come Luigi Fiore.\nIl 28 gennaio 2011 si sono riuniti, suonando a Milano, con alla voce il cantante Scream, al posto Alberto Rocchetti.\nIl 1\u00ba aprile 2011, al Phenomenon di Borgomanero, si \u00e8 tenuto un concerto \"reunion\", con la partecipazione alla voce di Enrico Ruggeri."}
{"id": "538603", "revid": "986213", "url": "https://it.wikipedia.org/wiki?curid=538603", "title": "Johann Evangelist Haller", "text": "Biografia.\nNacque a San Martino in Passiria il 30 aprile 1825.\nFu arcivescovo di Salisburgo dal 1890 al 1900.\nPapa Leone XIII lo elev\u00f2 al rango di cardinale nel concistoro del 29 novembre 1895.\nMor\u00ec il 5 maggio 1900 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538604", "revid": "838137", "url": "https://it.wikipedia.org/wiki?curid=538604", "title": "Jean J\u00e9r\u00f4me Hamer", "text": "Biografia.\nNacque a Bruxelles il 1\u00ba giugno 1916.\n\u00c8 stato ordinato presbitero il 3 agosto 1941.\nDopo aver svolto l'incarico di segretario aggiunto, e successivamente segretario, del Segretariato per la Promozione dell'Unit\u00e0 dei Cristiani fu segretario della Congregazione per la Dottrina della Fede dal 14 giugno 1973 all'8 aprile 1984.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nSi dimise da tutti i suoi incarichi il 21 gennaio 1992, all'et\u00e0 di settantacinque anni.\nMor\u00ec il 2 dicembre 1996 all'et\u00e0 di 80 anni. \u00c8 sepolto nel cimitero del Verano.\nGenealogia episcopale.\nLa genealogia episcopale \u00e8:"}
{"id": "538605", "revid": "144796", "url": "https://it.wikipedia.org/wiki?curid=538605", "title": "Felix von Hartmann", "text": "Biografia.\nPapa Pio X lo elev\u00f2 al rango di cardinale nel concistoro del 25 maggio 1914.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538606", "revid": "1565034", "url": "https://it.wikipedia.org/wiki?curid=538606", "title": "Andon Bedros IX Hassoun", "text": "Fu nominato cardinale della Chiesa cattolica da papa Leone XIII.\nBiografia.\nAndon Hassoun, nacque il 15 giugno 1809 a Costantinopoli, allora facente parte dell'Impero Ottomano, ora in Turchia. Proveniva da una famiglia nobile di religione cattolica di rito armeno. Il suo cognome \u00e8 anche conosciuto in altri modi come Hasoun, o Hasounean, o Hassun, cos\u00ec talvolta il suo nome \u00e8 elencato come Antoine-Pierre IX Hassoun, come Antonio Pietro IX Hassun e come Anton Petros IX Hassounian.\nFormazione e ministero sacerdotale.\nDopo aver compiuto gli studi primari a Costantinopoli, decise di seguire la sua vocazione sacerdotale, e cos\u00ec nel 1822 si rec\u00f2 a Roma a studiare presso il Seminario di San Pietro in Vaticano e presso il Pontificio Ateneo Urbano di Propaganda Fide, dove consegu\u00ec il dottorato in teologia nel 1832.\nVenne ordinato presbitero l'8 settembre 1832, e subito venne assegnato a Smirne, dove venne posto a capo della parrocchia armeno cattolica. Pi\u00f9 tardi, venne trasferito a Costantinopoli, dove prest\u00f2 servizio in diverse parrocchie e divenne cancelliere e vicario generale della sede primaziale.\nMinistero episcopale.\nVenne eletto arcivescovo titolare di Anazarbo e nominato vescovo coadiutore con diritto di successione della sede metropolitana e primaziale di Costantinopoli degli Armeni il 7 giugno 1842. La sua elezione venne effettuata in base a un decreto della Sacra Congregazione di Propaganda Fide del 9 maggio, 1842, e venne approvata da papa Gregorio XVI il 23 maggio seguente, senza la consultazione abituale effettuata con il popolo e il clero. La sua consacrazione episcopale avvenne il 19 giugno 1842, nella chiesa del Palazzo di Propaganda Fide, a Roma, per mano del cardinale Giacomo Filippo Fransoni, prefetto della Sacra Congregazione di Propaganda Fide, assistito da Ignazio Giovanni Cadolini, arcivescovo titolare di Edessa di Osroene e segretario di Propaganda Fide, e da Giuseppe Rosati, primo vescovo di Saint Louis, negli Stati Uniti d'America. Successe a Boghos Maroushian come arcieparca di Costantinopoli degli Armeni il 2 agosto 1846. Con la sua nomina, egli ebbe la giurisdizione sull'Armenia, l'Asia Minore, la regione di Costantinopoli e la Turchia europea. Tuttavia la sua elevazione provoc\u00f2 un forte malcontento nella comunit\u00e0 armena, che era gelosa dei suoi privilegi tradizionali nell'elezione dei vescovi. Era anche prelato armeno civile, ma rinunci\u00f2 al titolo (che era l'unico contatto ufficiale tra la Sublime Porta e cattolici, e permetteva allo stesso tempo di coniugare il potere religioso e potere civile) nel 1848, per evitare discordia con i suoi fedeli; riprese il titolo nel 1860. Divenne assistente al Pontificio Trono il 15 febbraio 1859. Dopo la morte del patriarca Krikor Bedros VIII Der Asdvadzadourian, venne eletto dal Sinodo armeno di Bzoummar a patriarca di Cilicia degli Armeni (con residenza in Libano), il 14 settembre 1866. Prese il nome Andon Bedros IX. Il 12 luglio 1867 conferm\u00f2 la sua elezione e, Pio IX, con la bolla papale \"Reversurus\", un\u00ec l'arcieparchia di Costantinopoli e il patriarcato di Cilicia degli Armeni vennero uniti, e cos\u00ec il patriarcato venne trasferito a Costantinopoli; vennero inoltre modificate le norme relative all'elezione dei vescovi, e ci\u00f2 provoc\u00f2 uno scisma. Il 12 luglio 1867, gli venne anche concesso il pallio. Dal 1869 al 1870 partecip\u00f2 al Concilio Vaticano I, dove fu membro della Commissione dogmatica, e fu classificato tra i sostenitori della definizione dell'infallibilit\u00e0 papale. La scomunica pronunciata da papa Pio IX contro i suoi fedeli scismatici il 14 giugno 1872, produsse, nel luglio dello stesso anno, l'espulsione del patriarca, che si rifugi\u00f2 a Roma. Il sultano dell'Impero Ottomano Abdul Aziz, sotto la pressione della Francia, riconobbe nel 1874 la Chiesa che era rimasta fedele a Roma diversa dalla Chiesa scismatica e il patriarca fu in grado di tornare a Costantinopoli nel 1876. Il 18 aprile 1879, gli scismatici si riconciliarono ufficialmente con la Santa Sede. Durante il suo ministero, egli si adoper\u00f2 in diversi campi: fond\u00f2 un seminario a Costantinopoli, costru\u00ec numerose chiese e scuole, stabil\u00ec rapporti migliori con il potere civile, e fond\u00f2 il 5 giugno 1847, la Congregazione delle Suore armene dell'Immacolata Concezione. Il suo impegno, gli fece meritare la porpora cardinalizia.\nCardinalato.\nVenne creato cardinale nel concistoro del 13 dicembre 1880, da papa Leone XIII, ricevendo la berretta rossa e il titolo presbiterale dei Santi Vitale, Valeria, Gervasio e Protasio, il 16 dicembre 1880. Non pass\u00f2 molto tempo che venne nominato membro della Sacra Congregazione di Propaganda Fide, della Sacra Congregazione per le Chiese orientali, della Sacra Congregazione dell'Indice e della Sacra Congregazione dei riti. Si dimise dal patriarcato nel giugno 1881, lasciando il posto a Stepanos Bedros X Azarian. Contribu\u00ec poi alla fondazione del Pontificio collegio armeno, che \u00e8 il seminario armeno di Roma, situato accanto alla chiesa di San Nicola da Tolentino di cui divenne responsabile. Egli fu il primo prelato di rito orientale ad essere creato cardinale.\nMorte.\nIl cardinale mor\u00ec il 28 febbraio 1884, a Roma, all'et\u00e0 di 74 anni, a causa di una pleuropolmonite. La sua salma venne esposta nella Basilica di Sant'Andrea delle Fratte a Roma, per poi essere sepolta nella cappella dei Padri Minimi di San Francesco di Paola, del cimitero di Campo Verano. Una targa lo commemora nel lato destro della cappella di San Gregorio Illuminatore, nella chiesa di San Nicola da Tolentino; il suo galero cardinalizio pende ancora dal soffitto di quella chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538608", "revid": "838137", "url": "https://it.wikipedia.org/wiki?curid=538608", "title": "Juraj Haul\u00edk", "text": "Biografia.\nNacque a Nagyszombat, allora nel Regno d'Ungheria, oggi Trnava in Slovacchia, il 20 aprile 1787. Ricopr\u00ec per ben due volte distinte l'incarico di bano del Regno di Croazia.\nDopo aver studiato teologia e filosofia a Trnava, Esztergom e Vienna, venne eletto vescovo di Zagabria nel 1837. Nel 1840 ricopr\u00ec il suo primo mandato di bano, ereditando l'incarico dal generale Franjo Vla\u0161i\u0107. Durante la sua carica introdusse la lingua croata nelle scuole pubbliche e fond\u00f2 la \"Matica hrvatska\", la pi\u00f9 antica istituzione culturale croata, nel 1842.\nPapa Pio IX lo elev\u00f2 al rango di cardinale nel concistoro del 16 giugno 1856.\nMor\u00ec l'11 maggio 1869 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538610", "revid": "986213", "url": "https://it.wikipedia.org/wiki?curid=538610", "title": "Patrick Joseph Hayes", "text": "Biografia.\nNacque a New York il 20 novembre 1867.\nPapa Pio XI lo elev\u00f2 al rango di cardinale nel concistoro del 24 marzo 1924.\nMor\u00ec il 4 settembre 1938 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538612", "revid": "838137", "url": "https://it.wikipedia.org/wiki?curid=538612", "title": "Lajos Haynald", "text": "Biografia.\nNacque a Sz\u00e9cs\u00e9ny il 3 ottobre 1816.\nPapa Leone XIII lo elev\u00f2 al rango di cardinale nel concistoro del 12 maggio 1879.\nMor\u00ec il 4 luglio 1891 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538613", "revid": "322321", "url": "https://it.wikipedia.org/wiki?curid=538613", "title": "William Theodore Heard", "text": "Biografia.\nNacque a Edimburgo il 24 febbraio 1884.\nNel 1958 fu nominato decano del Tribunale della Rota Romana.\nPapa Giovanni XXIII lo elev\u00f2 al rango di cardinale nel concistoro del 14 dicembre 1959.\nNel 1959 si ritir\u00f2 dall'incarico per raggiunti limiti di et\u00e0.\nNel 1970 opt\u00f2 per l'ordine dei cardinali presbiteri con il titolo di San Teodoro.\nMor\u00ec il 16 settembre 1973 all'et\u00e0 di 89 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538614", "revid": "986213", "url": "https://it.wikipedia.org/wiki?curid=538614", "title": "John Carmel Heenan", "text": "Biografia.\nNacque a Ilford il 26 gennaio 1905. Fu arcivescovo di Westminster dal 1963 al 1975.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nPartecip\u00f2 a tutte le quattro sessioni del Concilio Vaticano II.\nMor\u00ec il 7 novembre 1975 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538615", "revid": "533647", "url": "https://it.wikipedia.org/wiki?curid=538615", "title": "Charles de H\u00e9mard de Denonville", "text": "Biografia.\nNacque a Beauce nel 1493.\nPapa Paolo III lo elev\u00f2 al rango di cardinale nel concistoro del 22 dicembre 1536.\nMor\u00ec il 23 agosto 1540 all'et\u00e0 di 47 anni."}
{"id": "538616", "revid": "838137", "url": "https://it.wikipedia.org/wiki?curid=538616", "title": "Guilherme Henriques de Carvalho", "text": "Biografia.\nNacque a Coimbra il 1\u00ba febbraio 1793 da Jos\u00e9 Ribeiro dos Santos e Ana Joaquina da Soledade.\nPapa Gregorio XVI lo elev\u00f2 al rango di cardinale nel concistoro del 19 gennaio 1846.\nMor\u00ec il 15 novembre 1857 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538618", "revid": "1818647", "url": "https://it.wikipedia.org/wiki?curid=538618", "title": "Franz Hengsbach", "text": "Biografia.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538619", "revid": "118105307", "url": "https://it.wikipedia.org/wiki?curid=538619", "title": "Joseph Hergenr\u00f6ther", "text": "Biografia.\nEra figlio di Johann Jacob Hergenr\u00f6ther professore di medicina dell'universit\u00e0 di W\u00fcrzburg.\nStudi\u00f2 inizialmente a W\u00fcrzburg, completandovi gli studi ginnasiali, e frequentando per due anni i corsi di filosofia dell'Universit\u00e0. Il vescovo Georg Anton von Stahl lo invi\u00f2 al Collegio Germanico di Roma, dove per\u00f2, a causa dei moti del 1848, non pot\u00e9 conseguire il dottorato in teologia. Prosegu\u00ec gli studi a Monaco di Baviera dove ottenne la laurea nel 1859 in teologia discutendo una tesi sulla dottrina della Santissima Trinit\u00e0 presso san Gregorio di Nazianzo. Dal 1852 al 1879 fu professore di storia ecclesiastica e diritto canonico a W\u00fcrzburg.\nPapa Pio IX lo invit\u00f2 a Roma nel 1867, affidandogli l'incarico di consultore per la preparazione del Concilio Vaticano I. Fu poi un ardente sostenitore delle tesi del Concilio e prese posizione contro lo storico Johann Joseph Ignaz von D\u00f6llinger, che sar\u00e0 scomunicato.\nPapa Leone XIII lo elev\u00f2 al rango di cardinale nel concistoro del 12 maggio 1879 e il 15 maggio dello stesso anno ottenne la diaconia di San Nicola in Carcere. Sempre nello stesso anno, il 9 giugno, papa Leone XIII lo nomin\u00f2 prefetto dell'Archivio Segreto Vaticano e gli permise di aprire l'archivio alla consultazione di tutti gli studiosi. Il 1\u00ba giugno 1888 opt\u00f2 per la diaconia di Santa Maria in Via Lata.\nLa principale opera storica dell'Hergenr\u00f6ther \u00e8 l'\"Handbuch der allgemeinen Kirchengeschichte\" (\"Manuale di Storia generale della Chiesa\"). Il suo metodo storico si proponeva di esporre fedelmente i fatti in tutta la loro verit\u00e0 oggettiva, senza tacere quegli episodi che fossero di scandalo.\nMor\u00ec il 3 ottobre 1890 all'et\u00e0 di 66 anni."}
{"id": "538620", "revid": "119010748", "url": "https://it.wikipedia.org/wiki?curid=538620", "title": "Lisu", "text": "I Lisu (in cinese: \u5088\u50f3; pinyin: L\u00ecs\u00f9 z\u00fa) sono un gruppo etnico che vive in Myanmar (Birmania), Cina, Thailandia e nello stato indiano di Arunachal Pradesh, per un totale stimato di circa 700.000 individui. I Lisu fanno parte dei 56 gruppi etnici riconosciuti ufficialmente dalla Repubblica Popolare Cinese.\nSono anche conosciuti come Yawyin o, in altri pochi luoghi, come Yobin. Tuttavia quest'ultimo \u00e8 considerato un termine dispregiativo, usato soprattutto dai Jingpo e, in passato, dai cinesi. Si crede che i Lisu siano originari delle zone ad est del Tibet, ma recenti studi diretti dal linguista David Bradley hanno indicato che essi siano emigrati dalle zone nordoccidentali della provincia cinese di Yunnan, durante il XVIII secolo. Nel XIX secolo, poi, i Lisu si sono mossi a sud lungo la valle del fiume Salween, nelle zone settentrionali della Birmania e della Thailandia.\nCirca 30.000 Lisu vivono in Thailandia, dove sono uno dei principali gruppi etnici del paese. Tradizionalmente vivono in piccoli villaggi situati sulle montagne e sulle numerose colline della zona. In passato numerose spedizioni di missionari cattolici hanno tentato di convertire questa gente al Cristianesimo.\nLa loro religione \u00e8 in parte animista e in parte basata sul culto degli antenati. Molto attivo \u00e8 anche lo sciamanesimo. In passato, comunque, molti Lisu si sono convertiti al cristianesimo protestante, soprattutto agli inizi del XX secolo. I primi Lisu ad essere convertiti furono i gruppi delle zone del fiume Salween, nella provincia di Yunnan. Il missionario scozzese James O. Fraser fu il primo cristiano ad aver convertito un Lisu. Negli anni trenta e quaranta del XX secolo, altri missionari (come la coppia Isobel Kuhn e John Kuhn) continuarono il lavoro di conversione dopo la morte di Fraser. Molti gruppi di Lisu comunque non si sono convertiti perch\u00e9 hanno ritenuto che la religione cattolica avrebbe potuto minare le basi culturali storiche della loro etnia, a differenza di altri gruppi che hanno accolto il cristianesimo come un positivo tentativo di inserire la cultura Lisu all'interno di una rete globale di identit\u00e0 culturali.\nI Lisu dell'Arunachal Pradesh sono per la maggior parte cristiani emigrati dalle colline Patkai. L'origine di questi gruppi nel nord dell'India \u00e8 da ricercare in alcuni avvenimenti del secolo scorso. Un gruppo di Lisu convertiti, nel corso del XX secolo, lasci\u00f2 la Cina per la Birmania, per evitare il governo comunista di Pechino. Quando poi il governo birmano impose loro di lasciare quelle terre, questi gruppi si trasferirono definitivamente nello stato indiano di Arunachal Pradesh.\nI villaggi dei Lisu sono tradizionalmente costruiti vicino ai corsi d'acqua. Le loro case hanno mura costruite in bamb\u00f9, anche se negli ultimi anni un numero sempre pi\u00f9 crescente di Lisu ha cominciato a costruire le abitazioni con materiale pi\u00f9 resistente, come il legno o la pietra.\nL'alimentazione dei Lisu si basa sulle coltivazioni montane di riso, di frutta e di altri vegetali. Tuttavia, essi sono sempre vissuti in regioni ecologicamente fragili che difficilmente garantiscono una sufficiente sussistenza.\nEssi hanno affrontato continui stravolgimenti causati sia da disastri fisici che sociali (terremoti e frane; guerre e dittature). Per questo motivo hanno sempre fatto dipendere la loro sopravvivenza dall'attivit\u00e0 del commercio."}
{"id": "538621", "revid": "144796", "url": "https://it.wikipedia.org/wiki?curid=538621", "title": "Franti\u0161ek Herzan von Harras", "text": "Biografia.\nNacque a Praga il 5 aprile 1735. Dopo gli studi condotti presso i Paolini, si laure\u00f2 in filosofia all'universit\u00e0 della sua citt\u00e0 natale e in filosofia a Roma come studente del Collegio Germanico, divenendo poi canonico di Praga e abate di Alm\u00e1d. Nominato in un primo momento ambasciatore absburgico presso la corte di Parma, nel 1769 divenne uditore della Sacra Rota romana, mentre nel 1777 fu fatto agente dell'Impero presso la corte pontificia.\nNel concistoro del 12 luglio 1779, papa Pio VI lo elev\u00f2 al rango di cardinale protettore dei paesi tedeschi e dei possedimenti asburgici. L'11 dicembre 1780 ricevette il titolo cardinalizio di San Girolamo degli Schiavoni. Il 13 settembre 1782 opt\u00f2 per il titolo dei Santi Nereo e Achilleo. Il 7 aprile 1788 opt\u00f2 per il titolo dei Santa Croce in Gerusalemme.\nA Roma si insedi\u00f2 nel convento dei Teatini, annesso alla chiesa di Sant'Andrea della Valle. Nel 1773 si trasfer\u00ec nel Palazzo Cesarini, nei pressi del Teatro Argentina, mentre alla fine del 1781 trov\u00f2 definitiva sistemazione nel palazzo Ruffo in Piazza SS. Apostoli.\nGrazie alla sua posizione di spicco all'interno della vita politica romana, Herzan entr\u00f2 in contatto con Johann Joachim Winckelmann, bibliotecario e amico del cardinale Alessandro Albani (il predecessore di Herzan come \"Protector Germaniae\"), e con Raphael Mengs, oltre che con tutta la colonia di artisti tedeschi presenti in Roma.\n\u00c8 noto che il palazzo Herzan venne frequentato dagli artisti Lindner, Heinrich Friedrich F\u00fcger (1751-1818), Franz Anton Zauner (1746-1822), Anton von Marron (1733-1808), oltre allo stesso Anton Raphael Mengs. Fu grazie anche a questi stretti rapporti col mondo artistico romano che Herzan pot\u00e9 allestire un'importante collezione d'arte, oggi dispersa, ma che conteneva opere attribuite a Giotto (un \"Ritratto di Dante\"), Guido Reni, ai Carracci, a Caravaggio, Tintoretto, Sebastiano del Piombo e a molti altri.\nNel 1783 Herzan fu tra gli organizzatori dell'incontro tra Giuseppe II e Pio VI. Alcune immagini dell'evento raffigurano lo stesso Herzan accanto ai due sovrani (per esempio l'affresco nella \"Sala Alessandrina\" della biblioteca vaticana). Di fronte al rischio di un'occupazione napoleonica, abbandon\u00f2 nel 1796 tra i primi la citt\u00e0 pontificia, portando con s\u00e9, in 84 casse, solo la parte pi\u00f9 preziosa delle opere d'arte che aveva nel palazzo di Roma.\nFu eletto vescovo di Szombathely il 12 maggio 1800 quando, all'et\u00e0 di 65 anni, era ormai malato e sempre pi\u00f9 marginalizzato (il suo stipendio, stimato in 36.000 fiorini annui ai tempi di Maria Teresa, era stato ridotto da Francesco I a 12.000). Il 18 maggio 1800 fu ordinato vescovo a Venezia da papa Pio VII. A Szombathely giunse con il suo segretario Emiliani (che se ne torn\u00f2 a Roma soltanto dopo la morte del vescovo). Nel 1801 riform\u00f2 gli statuti del seminario modellandoli su quelli scritti da san Carlo Borromeo e Gregorio Barbarigo, vescovo di Padova.\nPromosse lo studio dell'ebraico, dell'arabo e del caldeo. Fece giungere da Roma un sacerdote per la cura degli insegnamenti liturgici nel seminario. Nonostante la malattia, Herzan non si escluse completamente dai giochi della grande diplomazia europea: nel 1802 ebbe una corrispondenza epistolare anche con Napoleone Bonaparte.\nAnche dopo aver abbandonato Roma, Herzan rimase in rapporto con la citt\u00e0, dove sperava di ritornare (come dimostra il fatto che vi mantenne il palazzo, la cui custodia era affidata ad un certo Giovanni Pezzotti). Quando poi a Roma iniziarono le confische di chiese e conventi, Herzan invi\u00f2 nella citt\u00e0 italiana il suo segretario Aloisio Emiliani, canonico di Santa Maria in via Lata, con l'incarico di salvare \"una qualche insigne reliquia\" (in particolare le reliquie di san Stanislao Kostka, conservate in Sant'Andrea al Quirinale).\nNel 1804, in seguito all'aggravarsi delle condizioni di salute, si trasfer\u00ec a Vienna per farsi curare. Mor\u00ec nella capitale austriaca il 1\u00ba giugno di quello stesso anno, all'et\u00e0 di 69 anni, dopo aver ordinato al canonico Emiliani di riportare da Szombathely a Roma le reliquie di san Stanislao Kostka. Agli inizi di ottobre del 1804 Emiliani fece ritorno a Roma, dove il popolo festante e Pio VII accolsero con gioia il ritorno delle sante reliquie.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538622", "revid": "986213", "url": "https://it.wikipedia.org/wiki?curid=538622", "title": "\u00c1ngel Herrera Oria", "text": "Biografia.\nNacque a Santander il 19 dicembre 1886.\nFond\u00f2 nel 1911 il giornale cattolico \"El Debate\" e poi una scuola di giornalismo negli anni '20. Nel 1931 cre\u00f2 un movimento di destra cattolico con il quale si candid\u00f2 senza essere eletto, \"Acc\u00econ popular\", che nel 1933, conflu\u00ec nella Confederazione Spagnola delle Destre Autonome di cui fu leader insieme a Jos\u00e9 Mar\u00eda Gil-Robles y Qui\u00f1ones.\nLasci\u00f2 politica e giornalismo nel 1935 e a inizio 1936 entr\u00f2 in seminario a Friburgo in Svizzera. Fu ordinato sacerdote nel 1940 e torn\u00f2 in Spagna nel 1943, collaborando in quegli anni con il regime franchista. Nel 1947 divenne vescovo di Malaga. Da quegli anni si indirizza verso la dottrina sociale di Leone XIII.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec a Madrid il 28 luglio 1968 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538624", "revid": "123137430", "url": "https://it.wikipedia.org/wiki?curid=538624", "title": "Sebasti\u00e1n Herrero Espinosa de los Monteros", "text": "Biografia.\nOttenne la laurea \"in utroque iure\" all'Universit\u00e0 di Siviglia. Fu poeta e commediografo: scrisse fra l'altro \"Garc\u00eda el Calumniador\" e \"El Conde Fern\u00e1n Gonz\u00e1lez\". Collabor\u00f2 con diversi giornali. Nel 1856 entr\u00f2 nella Confederazione dell'oratorio di San Filippo Neri.\nFu ordinato presbitero nel 1860 e dal 1861 fu rettore del seminario di Cadice. Fu vicario generale della diocesi di Cadice nel 1866 e nel 1868; fu anche canonico arciprete della cattedrale.\nIl 17 settembre 1875 fu nominato vescovo di Cuenca e fu consacrato vescovo il 30 novembre dello stesso anno da Jos\u00e9 F\u00e9lix Arriete Llano, vescovo di Cadice. Il 18 dicembre 1876 fu traslato alla diocesi di Vitoria. Nel 1880 per ragioni di salute rinunci\u00f2 all'incarico vescovile e si ritir\u00f2 a Sanl\u00facar de Barrameda.\nIl 27 marzo 1882 fu nominato vescovo di Oviedo, sede da cui fu trasferito a Cordova il 15 marzo 1883. Pubblic\u00f2 una collezione di poesia religiosa dedicata a papa Leone XIII. Nel 1888 fu nominato senatore del Regno di Spagna. Il 24 marzo 1898 fu promosso all'arcidiocesi di Valencia.\nPapa Leone XIII lo elev\u00f2 al rango di cardinale nel concistoro del 22 giugno 1903. Partecip\u00f2 al conclave del 1903, che elesse papa Pio X. Il 27 agosto dello stesso anno ricevette il titolo dei Santi Bonifacio e Alessio.\nMor\u00ec a Valencia e fu sepolto nella Cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538626", "revid": "838137", "url": "https://it.wikipedia.org/wiki?curid=538626", "title": "James Aloysius Hickey", "text": "Biografia.\nNacque a Midland, nello stato del Michigan (USA), l'11 ottobre 1920.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988.\nMor\u00ec il 24 ottobre 2004 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538627", "revid": "963244", "url": "https://it.wikipedia.org/wiki?curid=538627", "title": "Arthur Hinsley", "text": "Biografia.\nNacque a Selby il 25 agosto 1865. Fu arcivescovo di Westminster dal 1935 al 1943.\nPapa Pio XI lo elev\u00f2 al rango di cardinale nel concistoro del 13 dicembre 1937.\nPartecip\u00f2 al conclave del 1939 che elesse Pio XII.\nMor\u00ec il 17 marzo 1943, all'et\u00e0 di 77 anni per un attacco di cuore e fu sepolto nella cattedrale di Westminster.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538628", "revid": "1924342", "url": "https://it.wikipedia.org/wiki?curid=538628", "title": "Pink (cantante)", "text": "Nel corso della sua carriera ha ottenuto un grande successo, vendendo oltre 40 milioni di album e 70 milioni di singoli in tutto il mondo e affermandosi come una delle voci pi\u00f9 grintose e potenti del panorama musicale mondiale degli anni 2000. Ha ricevuto numerosi riconoscimenti, tra cui 7 MTV Video Music Awards, 2 MTV Europe Music Awards, 3 Grammy Awards e un Daytime Emmy Award. Secondo Billboard, Pink si \u00e8 classificata tredicesima nella lista degli artisti del decennio 2000 e n. 1 per le canzoni pop di quel decennio. Nel 2009 Billboard la nomina \"Artista Pop del Decennio\" e nel 2013 come \"Donna dell'anno.\" Nel 2017 le viene assegnato il \"Michael Jackson Video Vanguard Award\" agli MTV Video Music Awards 2017. Nel 2019, oltre ad ottenere la propria stella sulla Hollywood Walk of Fame, Pink \u00e8 la prima artista non britannica alla quale viene conferito l\"'Outstanding Contribution to Music Award\" ai BRIT Award.\nLa cantante ha ottenuto sei debutti (tra cui due in prima posizione) nella top ten della classifica dei singoli americana Billboard Hot 100 e due dei suoi album hanno raggiunto la cima della classifica negli Stati Uniti, Europa, Giappone e Australia.\nBiografia.\nPink \u00e8 figlia di James e Judy Moore; le sue origini sono irlandesi, lituane ed ebraiche per parte di madre, e tedesche per parte di padre. \u00c8 cugina della cantautrice e attrice Mandy Moore.\nSuo padre suonava la chitarra e cantava canzoni per la piccola Alecia, che aspirava fin da piccola a diventare una rock star. Dopo il divorzio dei genitori avvenuto nel 1986, quando Alecia aveva solo 7 anni, la ragazzina cominci\u00f2 a sperimentare droghe alla giovane et\u00e0 di 13 anni. Il consumo di stupefacenti continu\u00f2 fino al giorno del ringraziamento del 1995.\nDurante le superiori Pink cre\u00f2 la sua prima band ufficiale, \"Middleground\", ma non ebbe mai successo. La Pink adolescente si d\u00e0 molto da fare per raggiungere il suo sogno, canta gospel in una chiesa frequentata solo da fedeli afroamericani, entra a far parte -unica donna- di una punk band \"Basic Instinct\", collabora come corista nel gruppo rap Scratch N'Smoove (Scratch, pi\u00f9 tardi nei Roots, \u00e8 rintracciabile anche in \"Missundaztood\" suo secondo album) e si esibisce col suo skateboard al Club Fever di Philadelphia i venerd\u00ec sera. Fin quando proprio l\u00ec un talent scout la nota, offrendole la possibilit\u00e0 di volare ad Atlanta ed entrare nel trio R&amp;B chiamato \"Choice\". L'esecutivo della casa discografica di La Face, L.A. Reid, dopo un'esibizione di \"Choice\" rimane molto colpito da Alecia e le offre di incidere come solista. L'artista accetta l'offerta e comincia la sua carriera come solista con il nome di Pink.\nNel suo curriculum, Pink annovera anche lavori da cameriera presso Pizza Hut, McDonald's, Wendy's e in una stazione di servizio. La puntualit\u00e0 non era il suo forte e odiava prendere le ordinazioni dei clienti. La musica che ascolta \u00e8 quella di Janis Joplin, Jimi Hendrix, Billy Joel, Guns N'Roses, Green Day e 2Pac. Tiene un diario -abitudine abbandonata quando una ragazza della sua scuola glielo ruba e ne attacca le pagine su un armadietto- affidando alla poesia il compito di capire cosa accade dentro di lei: \"Ero a pezzi, mi sentivo perduta e infelice\". \u00c8 in questo periodo che Alecia Moore si guadagna il soprannome P!nk, dapprima per la sua carnagione rosea, poi per il colorito che assume ogni volta che s'imbarazza e, infine, per l'arrivo di Mr. Pink, nel film \"Le Iene\" di Quentin Tarantino. I suoi capelli subiscono, nel frattempo, numerosi trattamenti di colore: striati, blu, castani, biondi e rosa, scelta che risulta divertente proprio per via del nomignolo \"Pink\", scelto dal padre anche per via di numerosi disegni che la cantante si divertiva a creare da piccola raffiguranti pony rosa.\n1999-2002: \"Can't Take Me Home\" e \"Missundaztood\".\nPink inizi\u00f2 la sua carriera come artista R&amp;B. Il suo album di debutto fu \"Can't Take Me Home\" pubblicato il 4 aprile 2000. Un sostanziale successo la port\u00f2 ad avere nelle top 10, due singoli: \"There You Go\" che divenne disco d'oro, e \"Most Girls\". Il terzo singolo dell'album, \"You Make Me Sick\", viene pubblicato alla fine del 2000 e diviene una hit all'inizio del 2001, grazie anche al fatto di essere stato impiegato nel film \"Save the Last Dance\". Pink si guadagna cos\u00ec una nomination agli MTV Video Music Award come Miglior Artista Esordiente. Nella primavera del 2001, Pink partecip\u00f2 insieme alle rapper Lil' Kim e Missy Elliott, alla cantante R&amp;B Mya, e alla cantante pop Christina Aguilera al remake della hit del 1975 \"Lady Marmalade\" di Patti LaBelle.\nLa traccia fu prodotta dai produttori hip-hop Rockwilder e Missy Elliott ed introdotta nella colonna sonora del film \"Moulin Rouge!\". Il video musicale della canzone fu girato avendo come soggetti le quattro cantanti vestite solo con biancheria intima e trucco pesante, ritratto delle ballerine del Moulin Rouge del ventesimo secolo. MTV proclama quel pezzo Video dell'Anno e Miglior Video-Clip tratto da un film. Con questa sua collaborazione Pink ottiene il suo primo Grammy Award.\nStanca di essere venduta come un prodotto del marketing musicale, Pink cominci\u00f2 a scrivere canzoni pi\u00f9 serie, prendendo una nuova direzione di sonorit\u00e0 nel suo secondo album. Chiese aiuto a Linda Perry, e insieme scrissero la maggior parte delle canzoni dell'album \"Missundaztood\", pubblicato il 20 novembre 2001. Il primo singolo estratto fu \"Get the Party Started\", scritto e prodotto da Linda Perry, classificatosi nella top 5 negli Stati Uniti ed entrato nella top ten dei \"European hot 100\". Agli MTV Video Music Awards 2002 con il video del brano vince nelle categorie \"Best Female Video\" e \"Best Dance Video\"\".\" Gli altri singoli dell'album, \"Don't Let Me Get Me\", \"Just like a Pill\" e \"Family Portrait,\" ebbero notevole successo alle radio e nelle classifiche. \"Just like a Pill\", prodotto da Dallas Austin, fece guadagnare a Pink il suo primo posto nelle classifiche in Regno Unito nel settembre 2002. \"Missundaztood\" fu il secondo album pi\u00f9 venduto nel Regno Unito nel 2002, e Pink fu l'artista femminile che globalmente vendette pi\u00f9 dischi. Il successo dell'album frutt\u00f2 pi\u00f9 di 5 milioni di copie vendute solo negli Stati Uniti e oltre 13 milioni di copie in tutto il mondo.\n2003-05: \"Try This\".\nIl terzo album di Pink, \"Try This\", fu pubblicato l'11 novembre 2003. Otto delle tredici tracce furono scritte con Tim Armstrong del gruppo punk Rancid. \"Try This\" si posizion\u00f2 entro la Top 10 degli album negli Stati Uniti d'America, dove vende un totale di 4.9 milioni di copie, Canada, Regno Unito e Australia nel 2003. Tuttavia i tre singoli estratti \"Trouble\", \"God Is a DJ\" e \"Last to Know\" non ebbero molto successo nel suo paese natale, anche se il singolo \"Trouble\" fece guadagnare a Pink il suo secondo Grammy Award nel 2004 nella categoria \"Best Female Rock Vocal Performance\". Per l'America venne pubblicato un altro singolo promozionale al posto di \"Last To Know\", che \u00e8 stato pubblicato solo in Europa, cio\u00e8 \"Catch Me While I' m Sleeping\". Anche nel Regno Unito venne pubblicato un singolo promozionale, cio\u00e8 \"Humble Neighborhoods\". Comunque l'album ebbe successo in Europa, specialmente in Gran Bretagna, e in Australia. Pink fece un esteso tour attraverso l'Europa, ma non furono previste tappe per un tour americano. Ottenne un discreto successo anche il singolo \"Feel Good Time\" che \u00e8 stato inserito nell'album successivamente, ed usato come colonna sonora del film di \"Charlie's Angels - Pi\u00f9 che mai\" del 2003. Successivamente il 22 gennaio 2004 viene pubblicato il video e il singolo \"God Is a DJ\". Infine nel maggio dello stesso anno pubblica il suo ultimo singolo \"Last to Know\".\n2006-07: \"I'm Not Dead\".\nIl quarto album di Pink \"I'm Not Dead\" \u00e8 stato pubblicato nell'aprile 2006 ed ha segnato il ritorno della cantante alla casa discografica LaFace. L'album \u00e8 stato pubblicato esattamente 6 anni dopo la pubblicazione del primo album di Pink, \"Can't Take Me Home\". Il CD \u00e8 causa di controversie per la canzone \"Dear Mr. President\", che \u00e8 un'esplicita lettera indirizzata all'allora Presidente degli Stati Uniti George W. Bush. Grazie al successo dei singoli \"Stupid Girls\", \"U + Ur Hand\" e \"Dear Mr. President\" l'album raggiunge i 6 milioni e mezzo di copie vendute in tutto il mondo, diventando uno dei pi\u00f9 grandi successi del 2006. Il primo singolo, \"Stupid Girls\", \u00e8 stato trasmesso dalle radio alla fine di gennaio ed ha subito successo entrando nella top 10 di molti paesi e riesce ad entrare nella top 20 (n. 13) della famosa classifica americana \"Billboard\" Hot 100 cosa che non accadeva dal 2002. In Italia raggiunge il settimo posto nelle classifiche di vendita. La canzone viene nominata ai Grammy Awards come \"Best Pop Vocal Performance,\" e il video, che vede la parodia di personaggi come Lindsay Lohan, Jessica Simpson, Mary-Kate Olsen e Paris Hilton, vince la categoria \"Best Pop Video\" agli MTV Video Music Awards. Il secondo singolo dell'album \u00e8 \"Who Knew\", una ballata pop/rock nel tipico stile di Pink. La canzone ottiene molto successo in Repubblica Ceca, dove arriva al numero uno nelle classifiche di vendita e in Portogallo dove raggiunge sempre il numero uno, ma nella classifica dell'airplay. \"Who Knew\" arriva alla numero 2 in Australia e Giappone, alla numero 5 in UK e alla numero otto nella Unite World Chart. In Italia non riesce ad entrare nella top 20, fermandosi alla posizione numero 25. Il terzo singolo \u00e8 \"U + Ur Hand\", il video \u00e8 stato diretto da Dave Meyers insieme a quello di \"Stupid Girls\" e avrebbe dovuto essere il primo singolo al posto di quest'ultima. Il singolo raggiunge il numero uno in Repubblica Ceca, il numero 10 in UK e in Italia entra in top 20, alla ventesima posizione. Questo terzo singolo fa incrementare notevolmente le vendite dell'album, soprattutto in USA. Il quarto singolo, solo per alcuni paesi europei (tra cui l'Italia) e l'Australia, \u00e8 \"Nobody Knows\". Il video \u00e8 girato a Londra. La canzone arriva al numero 2 in Portogallo, al n. 6 in Macedonia, ma in generale non ottiene altissime posizioni in classifica; in UK si ferma alla 27\u00aa posizione. \"Dear Mr. President\", la canzone pi\u00f9 forte dell'album (una lettera aperta a George W. Bush, il presidente degli Stati Uniti) diventa il quinto singolo per Europa (non in Italia) e Australia.\n\"Leave Me Alone (I'm Lonely)\" \u00e8 il sesto singolo da \"I'm Not Dead\". Il video \u00e8 un montaggio con video presi dal DVD del \"I'm Not Dead Tour\" (pubblicato contemporaneamente al singolo), cos\u00ec da fare promozione sia all'album che al DVD. Il settimo ed ultimo singolo estratto da \"I' m Not Dead\" \u00e8 \"'Cuz I Can\".\n2008-11: \"Funhouse\" e \"Greatest Hits... So Far!!!\".\nIl quinto album di Pink \u00e8 stato pubblicato il 24 ottobre 2008. Il singolo apripista \u00e8 \"So What\" che in poco tempo ha raggiunto i vertici delle classifiche, diventando anche la sua prima canzone a raggiungere la prima posizione nella classifica americana \"Billboard\" Hot 100 e il secondo a raggiungere la vetta di quella inglese. Il singolo \u00e8 stato scritto dalla cantante dopo aver divorziato dal marito ed \u00e8 una sorta di dichiarazione di felicit\u00e0 nonostante la separazione. Pink inoltre ha cantato live la canzone agli MTV Video Music Awards 2008 e agli MTV Europe Music Award 2008 vincendo anche il premio di \"Most Addictive Track\". Il secondo singolo estratto \u00e8 \"Sober\", che ha riscosso un buon successo in tutto il mondo entrando in numerose top 10 e raggiungendo posizioni molto alte in diverse classifiche; Pink ha eseguito questa canzone agli MTV American Music Award e agli MTV Video Music Awards 2009. Contemporaneamente alla partenza del tour nel 2009 \u00e8 uscito il terzo singolo \"Please Don't Leave Me\" che, riscuotendo un successo pari a quello di \"Sober\", \u00e8 stata ampiamente trasmessa dalle stazioni radiofoniche di tutto il mondo. Il quarto singolo pubblicato per il mercato australiano \u00e8 \"Bad Influence\" che ha gi\u00e0 raggiunto la vetta della classifica airplay e la numero 6 di quella dei singoli, la canzone \u00e8 divenuta nota anche in Europa grazie al suo utilizzo in uno spot pubblicitario. Dopo i buoni risultati dell'omonimo singolo \"Funhouse\", l'album ha raggiunto circa 6 milioni di copie vendute, questo ottimo risultato ha spinto la casa discografica a distribuire nel mercato mondiale \"I Don't Believe You\", accolta discretamente. Nei negozi viene resa disponibile \"Funhouse Tour Edition\", riedizione dell'album contenente il DVD del concerto. In occasione dei Grammy Awards 2010, dove ha ricevuto due nomination come \"Best Female Pop Vocal Performance\" e \"Best Pop Vocal Album\", la cantante si \u00e8 esibita in \"Glitter in the Air\", canzone che \u00e8 stata poi pubblicata negli Stati Uniti dove ha raggiunto ragguardevoli posizioni in classifica, divenendo il singolo di maggior successo tra quelli diffusi attraverso i Grammy Awards 2010.\nNel 2010 Pink annuncia un nuovo album, \"Greatest Hits... So Far!!!\", la prima raccolta di successi nella decennale carriera di Pink, in cui sono stati pubblicati tre brani inediti. Il singolo di lancio \u00e8 \"Raise Your Glass\", che ha raggiunto la numero 1 della \"Billboard Hot 100\"; il 20 novembre 2010 ha partecipato agli \"American Music Awards\" esibendosi in una performance di \"Raise Your Glass\". Il secondo singolo estratto dal greatest hits \u00e8 \"Fuckin' Perfect\": il cui videoclip del brano ha sollevato numerose polemiche a causa della crudezza delle immagini.\n2012-2013: \"The Truth About Love\".\nIl 19 giugno 2012, Pink ha annunciato tramite un video su Twitter il nome del primo singolo \"Blow Me (One Last Kiss)\", che \u00e8 stato prodotto da Greg Kurstin.\nIl brano \u00e8 uscito in anteprima sul suo sito il 2 luglio 2012 ed \u00e8 stato pubblicato su iTunes il giorno dopo. Il 4 luglio 2012 Pink ha annunciato anche il nome del corrispondente album \"The Truth About Love\" ed \u00e8 stato pubblicato il 18 settembre. Il 16 luglio 2012 tramite il suo sito ufficiale la cantante rivela la copertina del nuovo album. Il secondo singolo ad essere pubblicato \u00e8 \"Try\", che \u00e8 uscito il 6 settembre 2012.\nAll'inizio del 2013 Pink annuncia la pubblicazione del singolo \"Just Give Me a Reason\", in collaborazione con Nate Ruess, frontman dei Fun. Il video del singolo \u00e8 stato pubblicato il 5 febbraio 2013 e nello stesso anno riceve tre nomination agli MTV Video Music Awards nelle categorie \"Best Female Video, Best Editing, e Best Collaboration,\" vincendo quest'ultima. Ai Grammy Awards, programmati per il 10 febbraio 2014, si esibisce in una performance acrobatica sul brano \"Try e Just Give me a Reason\" insieme a Nate Ruess, e riceve due nomination per la seconda canzone nelle categorie \"Record of the Year e Best duo/group performance\". In tutto il mondo vende pi\u00f9 di 9,9 milioni di copie. La cantante annuncia inoltre il suo sesto tour tra America ed Europa, il \"The Truth About Love Tour\", che diventer\u00e0 il terzo tour per profitto del 2013 con $147,9 milioni. Nel mese di giugno dello stesso anno, pubblica il suo quarto singolo True Love, insieme alla cantante inglese Lily Allen. Successivamente vengono estratti i singoli Walk of Shame e Are We All We Are; quest'ultimo anticipa l'uscita del DVD \"\".\nNell'album \"Closer to the Truth\" (2013) della cantante-attrice Cher sono presenti due brani scritti da Pink.\nNel 2014 ha pubblicato un album collaborativo intitolato \"Rose ave.\" con il connazionale Dallas Green in un duo chiamato You+Me. Nell'agosto del 2015 registra la colonna sonora della tredicesima edizione dell'The Ellen DeGeneres Show intitolata \"Today's the Day.\"\n2016-2018: \"Beautiful Trauma\".\nNel febbraio 2016 collabora con la Walt Disney Animation Studios per la realizzazione della colonna sonora del film \"Alice attraverso lo specchio\". Il brano estratto, dal titolo di \"Just like Fire\", arriva alla decima posizione della Billboard Hot 100 statunitense e al vertice delle classifiche australiane e riceve una candidatura ai Grammy Awards 2017 come miglior canzone scritta per un film, televisione o altri media audio-visivi. La cantante scrive inoltre il brano \"Recovering\" per il nuovo album in inglese della cantante C\u00e9line Dion e partecipa vocalmente al brano \"Setting the World on Fire\" con il cantante country Kenny Chesney. La canzone debutta alla prima posizione delle classifiche country di Canada e USA, e fa ottenere il quinto Billboard Music Award alla cantante.\nNel 2017, dopo aver contribuito vocalmente a \"Waterfall\", singolo di Stargate cantato in collaborazione con Sia, pubblica il singolo \"What About Us\", volto ad anticipare il settimo album di inediti \"Beautiful Trauma\". Nell'edizione degli MTV Video Music Awards 2017 la cantante riceve il \"Michael Jackson Video Vanguard Award\" esibendosi inoltre nei suoi successi passati, tra cui \"Get the Party Started\", \"Raise Your Glass\", \"So What\" e il nuovo singolo pubblicato. A novembre dello stesso anno pubblica il singolo \"Beautiful Trauma\", secondo estratto del suo settimo album.\nIl 4 giugno 2018 \u00e8 uscito il terzo singolo \"Whatever You Want\". L'album riceve una nomination nella categoria Best Pop Vocal Album ai Grammy Award del 2019. Collabora inoltre per il nono album del rapper Eminem nel brano \"Need Me.\"\nNel 2018, dopo aver cantato l'Inno degli Stati Uniti al Super Bowl, annuncia il \"Beautiful Trauma World Tour\", che vedr\u00e0 in un primo momento concerti tra Nord America e Oceania e successivamente in Europa. Ad aprile del 2018 partecipa con una collaborazione all'album \"Revamp\" \"&amp;\" \"Restoration\" di Elton John con il brano \"Bennie and the Jets\" mentre ad ottobre realizza una propria versione della canzone \"A Million Dreams\" per la rivisitazione dell'album \"The\" \"Greatest Showman - Original Motion Picture Soundtrack\", per il quale vengono chiamati anche altri artisti, tra cui Kelly Clarkson, Kesha, Missy Elliott e Jess Glynne.\n2019-in corso: \"Hurts 2B Human, All I Know So Far\".\nNel febbraio 2019, durante un\u2019intervista all\u2019\"Ellen Degeneres Show\", annuncia un nuovo singolo, \"Walk Me Home\", e un nuovo album, \"Hurts 2B Human\", in uscita ad aprile. Nello stesso mese riceve la sua stella sulla Hollywood Walk of Fame. L'album viene pubblicato il 26 aprile 2019 e per la sua promozione vengono estratti 4 singoli, tra cui il duetto con Khalid \"Hurts 2B Human\". In seguito alla pubblicazione del disco, la scaletta del \"Beautiful Trauma World Tour\" \u00e8 stata modificata cos\u00ec da inserire le canzoni inserite nel nuovo album.\nIl 16 settembre 2020 l'artista collabora con il cantante country Keith Urban nel brano \"One Too Many\". Nel febbraio 2021 pubblica il singolo \"Cover Me in Sunshine\", in collaborazione con sua figlia Willow Sage Hart. Segue una collaborazione con il cantante Rag'n'Bone Man nel singolo \"Anywhere Away from Here\". Il 7 maggio 2021 pubblica il singolo \"All I Know So Far\", che anticipa un e un , entrambi basati sul \"Beautiful Trauma World Tour\" e usciti il 21 maggio 2021\".\"\nVita privata.\nIl 7 gennaio 2006 ha sposato il motociclista professionista di cross Carey Hart in una cerimonia sulle spiagge della Costa Rica; i due si sono separati il 20 febbraio 2008, ma sono tornati insieme nell'aprile dello stesso anno e il 2 giugno 2011 \u00e8 nata la loro prima figlia, Willow Sage Hart, al Cedars-Sinai Medical Center di Los Angeles, California. Il 26 dicembre 2016 nasce il loro secondo figlio, Jameson Moon.\nPink difende attivamente i diritti degli animali ed ha collaborato pi\u00f9 volte con la PETA.\nSostiene inoltre i diritti della comunit\u00e0 LGBT ed \u00e8 favorevole al matrimonio fra persone dello stesso sesso. Dichiara: "}
{"id": "538629", "revid": "986213", "url": "https://it.wikipedia.org/wiki?curid=538629", "title": "August Hlond", "text": "Biografia.\nInfanzia.\nAugust Hlond nacque il 5 luglio 1881, Brz\u0119czkowice, ora Mys\u0142owice, in Polonia. Era figlio di Jan Hlond e Maria Imil\u00f3w. Ebbe cinque fratelli e sei sorelle: Ignacy (che diventer\u00e0 missionario in Argentina), Antoni Wiktor (che divenne sacerdote salesiano e musicista), Jan Pawe\u0142, Stanis\u0142aw e Klemens, Anna, Paulina, Maria, Marta, e due figlie che morirono poco dopo la nascita. Venne battezzato cinque giorni dopo la nascita, il 10 luglio, nella chiesa della Nativit\u00e0 della Beata Vergine Maria, a Mys\u0142owice con il nome di August J\u00f3zef. Nel 1893, attratto dalla fama di don Giovanni Bosco, segu\u00ec il fratello maggiore in Italia per unirsi alla congregazione salesiana. Anche altri due fratelli entrarono nella congregazione.\nFormazione.\nDopo aver conseguito gli studi primari, si un\u00ec alla Societ\u00e0 salesiana di San Giovanni Bosco a Foglizzo, in Italia, nel 1896, dove conobbe Michele Rua, futuro beato. Dopo aver studiato nelle case salesiane di Lombriasco, Torino, Cracovia, Leopoli, e Roma, consegu\u00ec un dottorato in filosofia il 10 luglio 1900 alla Pontificia Universit\u00e0 Gregoriana. Torn\u00f2 in Polonia per completare il suo tirocinio presso O\u015bwi\u0119cim. Ricevette il suddiaconato il 18 marzo 1905 e il diaconato il 9 luglio dello stesso anno.\nOrdinazione sacerdotale.\nVenne ordinato presbitero il 23 settembre 1905 a Cracovia, da Anatol Nowak, vescovo titolare di Irenopoli e vescovo ausiliare di Cracovia. Compiuti ulteriori studi tra il 1905 e il 1907 divenne rettore della nuova casa salesiana di Pizemy\u015bl dal 1907 al 1909, e successivamente di quello di Vienna dal 1909 al 1919. Nel 1919 quando l'Austria e l'Ungheria si divisero, fond\u00f2, fino al 1922, nuove case salesiane. Venne nominato amministratore apostolico dell'Alta Slesia Polacca il 7 novembre 1922 e divenne protonotario apostolico il 15 novembre dello stesso anno.\nVescovo ed arcivescovo.\nVenne eletto vescovo di Katowice il 14 dicembre 1925, e la sua consacrazione episcopale ebbe luogo il 3 gennaio 1926 dal cardinale Aleksander Kakowski, arcivescovo di Varsavia, assistito da Anatol Nowak, vescovo titolare di Irenopoli ed ausiliare di Cracovia, e da Stanis\u0142aw Kostka \u0141ukomski, vescovo titolare di Sicca Veneria ed ausiliare di Gniezno e Pozna\u0144. Venne promosso alla sede metropolitana di Gniezno e Pozna\u0144 il 24 giugno 1926, e conseguentemente divenne primate di Polonia.\nCardinale e morte.\nVenne creato cardinale nel concistoro del 20 giugno 1927, da Papa Pio XI, ricevendo la berretta rossa e il titolo di Santa Maria della Pace il 22 dicembre 1927. Il 22 agosto 1932 fond\u00f2 la Societ\u00e0 di Cristo per gli emigrati della Polonia. Venne nominato legato pontificio al Congresso Eucaristico Nazionale di Lubiana, in Jugoslavia, tenutosi il 9 giugno 1935, e al primo Congresso Nazionale di Cristo Re, a Pozna\u0144, il 16 maggio 1937. Partecip\u00f2 al conclave del 1939, che elesse Papa Pio XII. Divenne legato pontificio al sesto Congresso Nazionale di Cristo Re di Lubiana, tenutosi l'8 luglio 1939. Durante la Seconda guerra mondiale, il cardinale fu costretto all'esilio fino alla fine del conflitto bellico, quando in un primo momento si rec\u00f2 a Roma e condusse una forte difesa della patria, per poi recarsi a Lourdes. La polizia nazista lo deport\u00f2 a Parigi e cercarono di convincerlo ad organizzare un governo polacco favorevole al nazismo, ma egli rifiut\u00f2, e per questo venne arrestato dalla Gestapo il 3 febbraio 1944 venendo imprigionato prima in Lorena e poi in Vestfalia. Le forze alleate lo liberarono il 1\u00ba aprile 1945, e successivamente torn\u00f2 a Pozna\u0144 il 20 luglio 1945. Il 13 giugno 1946 venne trasferito alla sede metropolitana di Varsavia, mantenendo \"ad personam\" l'arcidiocesi di Gniezno.\nMor\u00ec il 22 ottobre 1948 di polmonite, a Varsavia, all'et\u00e0 di 67 anni. La sua salma venne esposta e sepolta nella cattedrale metropolitana di Varsavia.\nIl 9 gennaio 1992 venne avviato il processo per la sua beatificazione, ricevendo il titolo di Servo di Dio il 21 ottobre 1996.\nIl 19 maggio 2018 gli viene riconosciuto il titolo di Venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538630", "revid": "144796", "url": "https://it.wikipedia.org/wiki?curid=538630", "title": "Joseph H\u00f6ffner", "text": "Biografia.\nNacque a Horhausen il 24 dicembre 1906.\nFrequent\u00f2 il seminario di Friburgo in Brisgovia e la Pontificia Universit\u00e0 Gregoriana. La sua formazione fu molto ricca e variegata: H\u00f6ffner fu ordinato sacerdote nel 1932 avendo conseguito tre anni prima il dottorato in filosofia. Nel 1934 prosegu\u00ec gli studi e consegu\u00ec un primo dottorato in teologia a Roma, seguito quattro anni dopo da un altro dottorato, sempre in teologia, a Friburgo in Brisgovia. Nel 1939 si laure\u00f2 in economia e l'anno seguente consegu\u00ec il dottorato in scienze politiche.\nDal 1934 al 1945 svolse mansioni pastorali a Treviri; in seguito, per sei anni insegn\u00f2 presso il locale seminario. Nel 1951 H\u00f6ffner divenne professore all'Universit\u00e0 di M\u00fcnster. Fu inoltre fondatore e professore all'Istituto di Scienze Sociali cristiane a Monaco dal 1951 al 1961, nonch\u00e9 consigliere di tre ministri della Repubblica Federale Tedesca.\nFu nominato vescovo di M\u00fcnster il 9 luglio 1962, ricevendo la consacrazione episcopale il 14 settembre successivo dal vescovo Matthias Wehr, co-consacranti i vescovi Heinrich Baaken e Heinrich Tenhumberg. Prese parte al Concilio Vaticano II dal 1962 al 1965.\nFu nominato arcivescovo coadiutore di Colonia il 6 gennaio 1969, succedendo all'arcivescovo cardinale Josef Frings il 24 febbraio dello stesso anno.\nPapa Paolo VI lo elev\u00f2 al rango di cardinale nel concistoro del 28 aprile 1969. Ricopr\u00ec la carica di presidente della Conferenza Episcopale tedesca dal 1976 al 1987. Prese parte al conclave dell'agosto 1978 e al successivo conclave dell'ottobre dello stesso anno.\nSi dimise dall'arcidiocesi di Colonia il 14 settembre 1987, dopo diciassette anni di episcopato.\nMor\u00ec il 16 ottobre 1987 all'et\u00e0 di 80 anni, e fu sepolto nella Cattedrale di Colonia. Esperto di dottrina sociale della Chiesa, gli fu conferito postumo nel 2003 il premio di \"Giusto tra le Nazioni\" dallo Stato di Israele per il suo operato di soccorso agli ebrei in Germania durante la Seconda Guerra Mondiale. In occasione del centesimo anniversario della nascita, nel 2006 la Posta tedesca emise un francobollo in suo onore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538632", "revid": "124147201", "url": "https://it.wikipedia.org/wiki?curid=538632", "title": "Gustav Adolf von Hohenlohe-Schillingsf\u00fcrst", "text": "Biografia.\nI primi anni.\nRampollo della nobile famiglia tedesca dei principi di Hohenlohe-Schillingsf\u00fcrst, era infatti figlio di Francesco Giuseppe, principe di Hohenlohe-Schillingsf\u00fcrst e di sua moglie, la principessa Costanza di Hohenlohe-Langenburg.\nGustav Adolf era anche fratello di Chlodwig zu Hohenlohe-Schillingsf\u00fcrst, cancelliere dell'Impero tedesco.\nInizi\u00f2 i propri studi umanistici ai ginnasi di Ansbach ed Erfurt; studi\u00f2 legge a Bonn, intraprendendo in seguito la carriera ecclesiastica frequentando i seminari di Breslavia e Monaco dove studi\u00f2 teologia, passando poi alla Pontificia Accademia Ecclesiastica di Roma dall'autunno del 1846 al 1847.\nLa carriera ecclesiastica.\nAvviato alla carriera ecclesiastica, divenne sacerdote il 25 agosto del 1849, consacrato in quel giorno a Gaeta da papa Pio IX che ivi si era rifugiato per sfuggire alla costituzione della Repubblica Romana. Successivamente divenne ciambellano \"partecipante\" privato del pontefice (1850 - 1866), passando al ruolo di Elemosiniere segreto di Sua Santit\u00e0 dal 7 novembre 1857. Nel 1851 si interess\u00f2 alla ristrutturazione di Villa d'Este a Tivoli che, pur appartenendo formalmente agli Asburgo-Este, venne di fatto gestita per molti anni dal cardinale che la riport\u00f2 al suo antico splendore e la fece divenire un punto di riferimento culturale. Venne poi nominato gi\u00e0 arcivescovo titolare di Edessa di Osroene a partire dal 1857, dopo appena otto anni di servizio sacerdotale. Venne consacrato vescovo nella basilica di San Pietro a Roma, sempre da Pio IX, che il 30 novembre di quello stesso anno lo nomin\u00f2 canonico di San Pietro. Divenne assistente al Trono Pontificio dal 1\u00ba dicembre 1857.\nNell'ottobre del 1861, imped\u00ec il matrimonio morganatico tra Franz Liszt e la principessa Carolina di Sayn-Wittgenstein nella chiesa dei santi Ambrogio e Carlo a Roma. Nonostante ci\u00f2, divenne amico dello stesso Liszt: nell'aprile 1865 gli confer\u00ec la tonsura, a luglio gli ordini minori. Inoltre, dall'aprile del 1865 al giugno del 1866, quando fu promosso cardinale, ospit\u00f2 Liszt nei suoi appartamenti in Vaticano. Il matrimonio tra Listz e la principessa, inoltre, avrebbe finito per danneggiare la stessa famiglia del cardinale dal momento che suo fratello Konstantin aveva sposato la figlia di Carolina, nata dal suo primo matrimonio col principe Niccol\u00f2 di Sayn-Wittgenstein-Ludwigsburg, minacciando cos\u00ec di invalidare la successione al fratello del cardinale.\nPapa Pio IX lo elev\u00f2 al rango di cardinale nel concistoro del 22 giugno 1866, ricevendo il titolo di Santa Maria in Traspontina dal 25 giugno di quello stesso anno. Quindi, partecip\u00f2 al Primo Concilio Vaticano (1869-1870), ove si distinse per la propria opposizione all'accettazione del dogma dell'infallibilit\u00e0 del papa ma a votazione positiva avvenuta, accett\u00f2 comunque di buon grado il verdetto. Dopo il crollo dello Stato Pontificio nel 1870, si rec\u00f2 stabilmente in Germania.\nIl rapporto coi gesuiti.\nEbbe un rapporto complesso coi gesuiti: teologicamente plasmato da Ignaz D\u00f6llinger, fu avversario della Compagnia di Ges\u00f9 nell'ambito della dogmatizzazione dell'infallibilit\u00e0 papale. Dopo la convocazione del Concilio Vaticano I nel 1869, su raccomandazione dello stesso D\u00f6llinger, nomin\u00f2 suo consigliere teologico lo storico ecclesiastico Johann Friedrich. Il letterato Carlo Dossi, amico del cardinale, cos\u00ec lo descrive in rapporto coi gesuiti:\nLa \"Kulturkampf\" e l'impegno politico.\nOtto von Bismarck lo aveva proposto gi\u00e0 nel 1872 come ambasciatore tedesco presso la Santa Sede, ma l'intenzione fall\u00ec per opposizione della Curia romana. Egli cerc\u00f2 nel contempo di arrivare ad una conciliazione in Italia tra Stato e Chiesa, nell'ambito dello scontro culturale, grazie anche all'amicizia personale col primo ministro Francesco Crispi, ma anche questi suoi tentativi rimasero pura teoria per l'opposizione di Leone XIII a questo progetto. Venne successivamente nominato arciprete della Basilica di Santa Maria Maggiore di Roma dal 15 luglio 1878.\nIl rapporto con Leone XIII e lo \"scandalo Crispi\".\nPartecip\u00f2 al conclave del 1878, che elesse papa Leone XIII col quale, stando alle testimonianze d'epoca, non ebbe un ottimo rapporto. \nLe parole dure che il cardinale spesso riservava al pontefice, scaturivano da una serie di incomprensioni personali e di differenti visioni anche in campo politico: se Leone XIII si arroccava sulle posizioni di chiusura della chiesa di Roma rispetto allo stato italiano, il cardinale di Hohenlohe-Schillingsfurst si dimostr\u00f2 pi\u00f9 favorevole ad idee liberali. In occasione del ricevimento dato per la visita a Roma del direttore del \"Times\" a villa De Blanc (noto salotto romano d'epoca), pare infatti che il porporato avesse levato il calice ad un brindisi alla salute di Francesco Crispi, all'epoca primo ministro del Regno d'Italia che, oltre a ricoprire una carica politica in uno stato che i papalini vedevano come conflittuale col papato, era inoltre accusato di bigamia. Quando il fatto inizi\u00f2 a circolare, Leone XIII fece richiamare il cardinale tedesco e lo costrinse ad un esilio forzato per un mese alla tenuta di monsignor Nazareno Marzolini a Montefalco. \nQuando fece ritorno, prefer\u00ec continuare a risiedere a Villa d'Este a Tivoli anzich\u00e9 a Roma.\nGli ultimi anni.\nOpt\u00f2 quindi per una sede cardinalizia episcopale ed ottenne quella di Albano (12 maggio 1879), ma dovette dimettersi dal settembre del 1883 da questo incarico per opposizione agli ideali della Curia e ritornando al grado di cardinale-presbitero, occupando il posto che era stato del cardinale Antonio Maria Panebianco. Opt\u00f2 infine per il titolo di San Callisto 10 novembre 1884 e poi per quello di San Lorenzo in Lucina dal 2 dicembre 1895.\nMor\u00ec il 30 ottobre 1896 all'et\u00e0 di 73 anni. La sua salma venne esposta alla pubblica venerazione nella sua chiesa titolare di San Lorenzo in Lucina e venne poi sepolto nel Camposanto dei Teutonici di Santa Maria della Piet\u00e0 del Vaticano.\nFu amico dello scrittore milanese Carlo Dossi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538633", "revid": "986213", "url": "https://it.wikipedia.org/wiki?curid=538633", "title": "K\u00e1roly Hornig", "text": "Biografia.\nNacque a Buda il 10 agosto 1840. Ricevette la cresima nel 1853.\nFu professore di Scienze bibliche presso la Universit\u00e0 reale di Budapest dal 1862 al 1869.\nPapa Pio X lo elev\u00f2 al rango di cardinale nel concistoro del 2 dicembre 1912. In quel concistoro non furono creati altri cardinali.\nPartecip\u00f2 al conclave del 1914 che elesse Benedetto XV.\nIl 30 dicembre 1916 incoron\u00f2 Carlo I d'Austria e Zita di Borbone re e regina d'Ungheria. Hornig verr\u00e0 beatificato da Giovanni Paolo II nel 2004.\nMor\u00ec il 9 febbraio 1917 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538634", "revid": "1123126", "url": "https://it.wikipedia.org/wiki?curid=538634", "title": "Iuliu Hossu", "text": "Fu creato cardinale \"in pectore\" da papa Paolo VI nel 1969 in quanto vittima delle persecuzioni del regime comunista. La sua promozione venne pubblicata solo nel 1973, dopo la sua morte. Le autorit\u00e0 comuniste lo avevano arrestato il 28 ottobre 1948. Dal 1950 al 1955 fu detenuto come prigioniero politico nel carcere di Sighetu Marma\u021biei. Trascorse il resto della sua vita agli arresti domiciliari.\n\u00c8 venerato come un martire dalla Chiesa cattolica insieme ad altri sei vescovi greco-cattolici, con i quali \u00e8 stato beatificato il 2 giugno 2019 da papa Francesco.\nBiografia.\nIuliu Hossu nacque a Mila\u0219ul Mare, oggi Mila\u015f, all'epoca nell'Impero austro-ungarico. Era figlio di Ioan Hossu (1856 - ?), un sacerdote greco-cattolico, e Victoria M\u0103riu\u0163iu. I suoi fratelli furono Vasile (avvocato), Traian (medico) e Ioan (ingegnere). I suoi nonni paterni erano Vasile Hossu (1831 - 1889) e Maria Sebeni. Suo cugino paterno era Iustin Hossu. Un suo nipote era Stefan Hossu. Le sue zie paterne erano Alecsa e Nicolae Hossu (1859 - 1914). Il suo bisnonno era Iosif Hossu (1822 - 1846). Alcuni suoi antenati noti sono Nicolae (1768 - 1841) e Petre (segnalato nel 1525 circa).\nFormazione e ministero sacerdotale.\nStudi\u00f2 alla scuola ecclesiastica di Cluj e successivamente a Budapest. Comp\u00ec gli studi di primo grado presso una scuola cattolica romana a T\u00e2rgu Mure\u0219, mentre per la quinta e l'ottava classe frequent\u00f2 il Liceo San Basilio di Blaj. Studi\u00f2 anche presso l'Universit\u00e0 di Vienna e successivamente presso il Pontificio ateneo de Propaganda Fide di Roma, dove consegu\u00ec il dottorato in studi filosofici nel 1906 e in studi teologici nel 1908.\nIl 27 marzo 1910 fu ordinato presbitero per l'arcieparchia di F\u0103g\u0103ra\u0219 e Alba Iulia da suo zio Vasile Hossu, eparca di Lugoj. Dal 1910 al 1911 comp\u00ec ulteriori. Dal 1911 al 1914 fu protocollista, archivista, bibliotecario e, pi\u00f9 tardi, vicario e segretario di monsignor Vasile Hossu. Divenne amico del primo ministro Istv\u00e1n Tisza. Nel 1914, l'anno di inizio della prima guerra mondiale, ai vescovi della Chiesa greco-cattolica rumena venne chiesto dalle autorit\u00e0 di giurare fedelt\u00e0 all'Impero austro-ungarico per evitare che fossero considerati influenzati dalle ideologie panslaviste. Nel mese di agosto nel 1914, nella citt\u00e0 di Lugoj, cominci\u00f2 a organizzare degli aiuti per le famiglie dei soldati dispiegati nell'erigenda 7\u00aa armata austro-ungarica.\nIn seguito, tra il 1914 e il 1917, prest\u00f2 servizio come cappellano dei soldati rumeni nelle forze armate austro-ungariche. I suoi fratelli Vasile e Traian furono mobilitati come soldati durante la guerra mentre suo fratello Ioan venne nominato ufficiale ferroviario nella stazione di Oradea. Suo cugino Iustin combatt\u00e9 e mor\u00ec sul fronte serbo. Fu la morte di suo cugino che lo spinse a divenire cappellano. Nel dicembre del 1914 part\u00ec da Timi\u0219oara alla volta di Vienna con il grado di luogotenente insieme al 64\u00ba reggimento di fanteria che sarebbe stato distaccato nella guardia della capitale imperiale. Questo reggimento aveva quattro cappellani ortodossi e quattro greco-cattolici. A Vienna forn\u00ec assistenza spirituale sia ai funzionari di sicurezza che sorvegliavano il castello di Sch\u00f6nbrunn sia ai guardiani dei campi di prigionia.\nMinistero episcopale.\nIl 21 aprile 1917 papa Benedetto XV lo nomin\u00f2 eparca di Gherla, Armenopoli, Szamos-Ujv\u00e1r dei Romeni. La sua nomina era stata suggerita dall'imperatore Carlo I d'Austria il 3 marzo. Ricevette l'ordinazione episcopale il 4 dicembre successivo dall'arcieparca metropolita di F\u0103g\u0103ra\u0219 e Alba Iulia Victor Mihaly de Ap\u0219a, coconsacranti l'eparca di Gran Varadino dei Rumeni Demetriu Radu e quello di Lugoj Valeriu Traian Fren\u021biu.\nIl 1\u00ba dicembre 1918 ebbe l'incarico da parte del Gran consiglio nazionale rumeno di leggere alle folle riunite nella Grande assemblea nazionale ad Alba Iulia la proclamazione dell'unione della Transilvania con il Regno di Romania. In quell'occasione abbracci\u00f2 il vescovo ortodosso Miron Cristea, futuro patriarca della Chiesa ortodossa rumena. I due vescovi, insieme ad altri due leader della Transilvania, Alexandru Vaida-Voievod e Vasile Goldi\u015f, avevano formulato la Dichiarazione d'Unit\u00e0 di Alba Iulia. Tale dichiarazione fu poi consegnata al re Ferdinando I di Romania.\nFu anche senatore del Regno. In questa sede difese la sovranit\u00e0 e l'integrit\u00e0 del paese contro il revisionismo del tempo. Nel dicembre del 1932, in una riunione popolare alla quale parteciparono circa 30\u00a0000 persone tenutasi nella piazza centrale di Cluj-Napoca, si dichiar\u00f2 contrario alla revisione dei confini nazionali. Fu anche membro onorario dell'Accademia rumena.\nIl 5 giugno 1930 assunse il titolo di eparca di Cluj-Gherla. Tale cambiamento di titolo \u00e8 dovuto al fatto che la sede dell'eparchia venne trasferita da Gherla a Cluj-Napoca. La cattedrale della Vergine Maria a Gherla rimase concattedrale dell'eparchia. Nel vecchio palazzo episcopale, la Casa di Kar\u00e1csonyi a Gherla, oggi un museo municipale, monsignor Hossu colloc\u00f2 la scuola per insegnanti greco-cattolici, che venne poi abolita dalle autorit\u00e0 comuniste. La residenza episcopale venne trasferita a Cluj in un edificio situato in via Mo\u0163i n. 26-28. Anche per sua cura la cattedrale della Trasfigurazione del Signore a Cluj-Napoca venne dotata di un'iconostasi.\nDal 19 luglio 1930 al 31 gennaio 1931 fu amministratore apostolico di Maramure\u0219. Il 16 settembre 1936 papa Pio XI lo nomin\u00f2 assistente al Soglio Pontificio. Dal 29 agosto 1941 al 1947 fu amministratore apostolico di Gran Varadino dei Romeni in quanto l'ordinario, monsignor Valeriu Traian Fren\u021biu, era stato chiamato a ricoprire l'ufficio di amministratore apostolico di F\u0103g\u0103ra\u0219 e Alba Iulia.\nTra il 1940 e il 1944, quando la Transilvania settentrionale pass\u00f2 sotto l'amministrazione ungherese, ai sensi del secondo arbitrato di Vienna, monsignor Hossu rimase a Cluj-Napoca.\nNel 1948 il nuovo regime comunista mise fuori legge la Chiesa greco-cattolica rumena. A monsignor Hossu fu chiesto di passare all'ortodossia ma rifiut\u00f2. Il 1\u00ba ottobre 1948 emise un decreto di scomunica rivolto ai partecipanti all'assemblea di Cluj-Napoca dei 36 preti cattolici greci che avrebbero deciso di rompere l'unione della Chiesa greco-cattolica rumena con la Santa Sede.\nPer la sua opposizione al nuovo regime comunista, fu costretto a fuggire dalla sua diocesi ma il 28 ottobre 1948 venne arrestato. Venne portato nel carcere di Jilava e poi nella villa patriarcale di Dragoslavele, trasformata in luogo di prigionia per il clero greco-cattolico. Sia le autorit\u00e0 comuniste sia la leadership della Chiesa ortodossa rumena, rappresentata dal patriarca Justinian Marina, gli offrirono personalmente di divenire metropolita ortodosso della Moldavia in cambio della rinuncia alla fede cattolica e al legame con Roma. Rifiutandosi nuovamente di passare all'ortodossia, monsignor Hossu fu trasferito per la prima volta al monastero C\u0103ld\u0103ru\u0219ani a Gruiu, vicino a Bucarest, e nel 1950 al penitenziario di Sighetu Marma\u021biei. Nel 1955 fu portato a Curtea de Arge\u015f e nel 1956 al monastero di Ciorog\u00e2rla.\nDopo che ebbero celebrato la liturgia greco-cattolica nella chiesa degli scolopi a Cluj-Napoca il 12 agosto 1956, i tre vescovi greco-cattolici ancora vivi furono dispersi da Ciorog\u00e2rla. Durante il suo domicilio forzato nel monastero di Ciorog\u00e2rla, monsignor Hossu venne regolarmente visitato dai gerarchi ortodossi, tra cui il patriarca Justinian Marina, Teoctist Ar\u0103pasu e Gherasim Cristea.\nMonsignor Hossu venne infine trasferito nuovamente nel monastero C\u0103ld\u0103ru\u0219ani a Gruiu dove rimase sottoposto alla residenza obbligatoria fino alla fine della sua vita. Secondo le memorie del sacerdote greco-cattolico Ioan Mitrofan, Andrei Andreicut visit\u00f2 il cardinale Iuliu Hossu al C\u0103ld\u0103ru\u015fani.\nIl 22 febbraio 1969 papa Paolo VI ricevette in udienza privata monsignor Hieronymus Menges. Quest'ultimo chiese al pontefice di fare qualcosa che incoraggiasse i fedeli rumeni. Il papa gli chiese consigli su ci\u00f2 che poteva fare. Menges raccomand\u00f2 al papa di creare cardinali sia monsignor \u00c1ron M\u00e1rton sia monsignor Hossu e di concedere a diversi sacerdoti il titolo di monsignore. Il papa acconsent\u00ec e incaric\u00f2 l'allora arcivescovo Agostino Casaroli di vedere se fosse accettabile per il governo rumeno. Casaroli invi\u00f2 il suo aiutante per incontrare il ministro della cultura a Bucarest e chiedergli se la doppia nomina sarebbe stata accolta favorevolmente. Il ministro assicur\u00f2 all'aiutante che la nomina di monsignor M\u00e1rton sarebbe stata per loro accettabile, ma che quella di monsignor Hossu era una scelta inaccettabile. Monsignor M\u00e1rton rifiut\u00f2 la nomina a cardinale in quanto il governo aveva negato la porpora a monsignor Hossu. Il papa riusc\u00ec per\u00f2 a eludere il governo: nomin\u00f2 monsignor Hossu cardinale \"in pectore\" ma non nomin\u00f2 mai cardinale monsignor M\u00e1rton.\nMor\u00ec nell'ospedale Colentina di Bucarest alle 9 del 28 maggio 1970 con il vescovo Alexandru Todea al suo fianco. Le sue ultime parole furono: \"La mia lotta finisce, la tua continua\". Fu sepolto in una tomba provvisoria nel cimitero di Bellu a Bucarest. Il 7 dicembre 1982 le sue spoglie furono esumate e trasferite in una nuova tomba nello stesso cimitero.\nNel concistoro del 5 marzo 1973 papa Paolo VI pubblic\u00f2 la sua creazione a cardinale.\nBeatificazione.\nIl processo di beatificazione inizi\u00f2 il 28 gennaio 1997 con la dichiarazione di \"nihil obstat\" alla causa. Tale atto gli concesse il titolo di Servo di Dio. Il processo eparchiale approfond\u00ec la sua vita e quella degli altri sei vescovi greco-cattolici perseguitati dal regime comunista attraverso la raccolta di documentazione e testimonianze. Esso si svolse dal 16 gennaio 1997 al 10 marzo 2009. Alla fine di questo processo locale le conclusioni vennero inviate alla Congregazione delle cause dei santi a Roma che convalid\u00f2 il processo il 18 febbraio 2011. Il 27 maggio dell'anno successivo venne nominato un relatore per aiutare il postulatore a redigere la \"positio\". Nell'aprile del 2018 la \"positio\" venne consegnata alla Congregazione delle cause dei santi.\nIl 19 marzo 2019 papa Francesco ricevette in udienza privata il cardinale Giovanni Angelo Becciu, prefetto della Congregazione delle cause dei santi, e lo autorizz\u00f2 a promulgare il decreto riguardante il martirio dei Servi di Dio Valeriu Traian Fren\u021biu, Vasile Aftenie, Ioan Suciu, Titu Liviu Chinezu, Ioan B\u0103lan, Alexandru Rusu e Iuliu Hossu, vescovi; uccisi in odio alla Fede in diversi luoghi della Romania tra il 1950 e il 1970.\nVennero beatificati il 2 giugno 2019 durante una cerimonia tenutasi al Campo della Libert\u00e0 di Blaj e presieduta da papa Francesco.\nIl postulatore per questa causa di beatificazione congiunta fu padre Vasile Man. Il relatore fu il frate francescano conventuale Zdzis\u0142aw Kijas.\nNumismatica.\nIl 2 marzo 2015 la Banca nazionale della Romania mise in circolazione una moneta d'argento dal valore nominale di dieci lei in occasione del \"130\u00ba anniversario della nascita di Iuliu Hossu\". La moneta \u00e8 rotonda, ha un diametro di 37\u00a0mm, un peso di 31,103 g con il bordo seghettato. La tiratura della moneta \u00e8 di 250 esemplari con prove di qualit\u00e0. \u00c8 in argento 999\u2030.\nOgni esemplare, confezionato in una capsula trasparente in metacrilato, \u00e8 accompagnata da un certificato di autenticit\u00e0 e da una breve presentazione sulla vita e sull'attivit\u00e0 del cardinale nelle lingue rumena, inglese e francese.\nGenealogia episcopale.\nLa genealogia episcopale \u00e8:"}
{"id": "538636", "revid": "986213", "url": "https://it.wikipedia.org/wiki?curid=538636", "title": "Edward Henry Howard", "text": "Proveniva dalla nobile famiglia dei Duchi di Norfolk ed era figlio di Edward Giles Howard e di Frances Anne Heneage. La famiglia aveva gi\u00e0 dato alla Chiesa cattolica nel 1675 un cardinale: Philip Thomas Howard of Norfolk, O.P.\nBiografia.\nStudi\u00f2 allo Oscott College in Inghilterra, poi a Roma nel Collegio inglese della citt\u00e0, alla Pontificia Accademia Ecclesiastica ed al Collegio Romano.\nMolto portato allo studio delle lingue, ne apprese sei, quasi tutte orientali.\nFu ordinato sacerdote a Roma l'8 dicembre 1854. Per un anno fu inviato pontificio a Goa in India come intermediario fra i portoghesi e gli inglesi nelle trattative per il governo ecclesiastico della relativa provincia.\nRicopr\u00ec numerosi incarichi in Roma presso le Congregazioni di Curia.\nEpiscopato.\nIl 30 giugno 1872 fu consacrato vescovo dopo che fu elevato alla sede titolare di Neocesarea di Ponto e nominato vescovo ausiliare di Frascati.\nCardinalato.\nPapa Pio IX lo elev\u00f2 al rango di cardinale nel concistoro del 12 marzo 1877 con il titolo cardinalizio di cardinale presbitero dei Santi Giovanni e Paolo.\nPartecip\u00f2 al conclave del 1878 che elesse papa Leone XIII. Nel 1881 fu nominato arciprete della Basilica di San Pietro e prefetto della Congregazione della Reverenda Fabbrica di San Pietro.\nNel 1884, il 24 marzo, opt\u00f2 per il titolo di cardinale vescovo di Frascati.\nColpito da grave malattia nel 1887, si trasfer\u00ec nella primavera del 1888 in Inghilterra ove mor\u00ec di polmonite nel 1892.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538638", "revid": "33277", "url": "https://it.wikipedia.org/wiki?curid=538638", "title": "George Basil Hume", "text": ""}
{"id": "538639", "revid": "986213", "url": "https://it.wikipedia.org/wiki?curid=538639", "title": "Eustaquio Ilund\u00e1in y Esteban", "text": "Fu nominato cardinale della Chiesa cattolica da papa Pio XI.\nBiografia.\nNacque a Pamplona il 20 settembre 1862.\nPapa Pio XI lo elev\u00f2 al rango di cardinale nel concistoro del 30 marzo 1925.\nMor\u00ec il 10 agosto 1937 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538640", "revid": "838137", "url": "https://it.wikipedia.org/wiki?curid=538640", "title": "Pedro Inguanzo Rivero", "text": "Biografia.\nNacque a Llanes il 22 dicembre 1764 in una famiglia della bassa nobilt\u00e0. Era il decimo dei tredici figli di Antonio Jos\u00e9 de Inguanzo Posada e di Mar\u00eda Teresa Rivero y Vald\u00e9s.\nPapa Leone XII lo elev\u00f2 al rango di cardinale nel concistoro del 20 dicembre 1824.\nMor\u00ec il 30 gennaio 1836 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538641", "revid": "986213", "url": "https://it.wikipedia.org/wiki?curid=538641", "title": "Theodor Innitzer", "text": "Biografia.\nNacque a Neugeschrei il 25 dicembre 1875, figlio di Wilhelm Innitzer e di Maria Seidi.\nNel 1902 ricevette l'ordinazione sacerdotale.\nNel 1906 consegu\u00ec il dottorato in teologia.\nDal 1913 al 1932 fu professore di esegesi neotestamentaria all'Universit\u00e0 di Vienna, di cui fu pure rettore dal 1928 al 1929.\nDal 1928 al 1930 fu ministro degli affari sociali nel terzo ministero del cancelliere Johann Schober.\nNel 1932 divenne arcivescovo di Vienna e ricevette l'ordinazione episcopale.\nPapa Pio XI lo elev\u00f2 al rango di cardinale (del titolo di San Crisogono) nel concistoro del 13 marzo 1933.\nIl 18 marzo 1938 sottoscrisse una dichiarazione a favore dell'annessione dell'Austria alla Germania hitleriana, e fece precedere alla sua firma il saluto nazista \"Heil Hitler!\". Sia a causa del severo richiamo che ricevette da parte di Pio XI, sia a causa della revoca da parte del governo tedesco del Concordato con la Santa Sede, Innitzer fin\u00ec con il rivedere il suo sostegno al governo nazionalsocialista e, durante la seconda guerra mondiale, si espresse contro la persecuzione degli ebrei e degli zingari.\nMor\u00ec a Vienna il 9 ottobre 1955 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538642", "revid": "125313095", "url": "https://it.wikipedia.org/wiki?curid=538642", "title": "Angelo Maria Jacobini", "text": "Biografia.\nNacque a Genzano di Roma il 25 aprile 1825.\nPapa Leone XIII lo elev\u00f2 al rango di cardinale nel concistoro del 27 marzo 1882.\nAngelo Maria, figlio di D. Vincenzo e Giacinta Parri nacque a Genzano il 25 aprile 1825. Angelo Maria fu avviato alla carriera ecclesiastica insieme al cugino e coetaneo Ludovico Jacobini. Fu un grandissimo teologo, studioso di legge e grande giurista tanto da essere ritenuto uno dei sacerdoti pi\u00f9 dotti di Roma. Fu stimato da Pio IX che lo volle segretario per gli Affari Ecclesiastici Straordinari (breve apostolico del 22 giugno 1875). Fu nominato segretario della Congregazione per gli affari ecclesiastici straordinari il 3 ottobre 1875. Il 15 marzo 1877 venne infine nominato \"Assessor\" del Santo Uffizio.\nVenne creato Cardinale da Papa Leone XIII il 27 marzo 1882 con il titolo di S. Eustachio.\nAngelo fu protettore di numerose congregazioni nonch\u00e9 delle opere Pie Barberine.\nMor\u00ec sessantunenne il 2 marzo 1886 a Roma, le sue spoglie mortali furono seppellite nel Cimitero del Verano.\nParentele.\nUna nipote di Angelo Maria, Eugenia figlia di Tommaso fratello del Cardinale stesso, andr\u00e0 in sposa all'ammiraglio marchese Giovanni Antonio Della Chiesa fratello del Pontefice Benedetto XV.\nIl figlio di Eugenia, marchese Giuseppe spos\u00f2 la marchesa Giulia del Gallo di Roccagiovine dalla quale ebbe 4 figli: Eugenia sposata al conte Cian Carlo Senni, Giovanni Antonio Benedetto sposato con la marchesa Adriana Cordero Lanza di Montezemolo, Giovanna sposata con Augusto Barberini Principe di Palestrina.\nUna sorella di Angelo, Maria Luisa, spos\u00f2 Clemente Giannini; da questo matrimonio nacquero due figlie Margherita e Diomira che andarono in spose rispettivamente a Gianfranco e Felice Jacobini, loro cugini di quarto grado.\nDa questo ramo discende direttamente l'attuale ramo della famiglia Carafa Jacobini.\nUn'altra sorella, Enrica spos\u00f2 il nipote del Cardinale Gaetano Bedini.\nLa famiglia Bedini-Jacobini oggi \u00e8 collegata al Clan Guthrie di Scozia. \nAngelo Maria mor\u00ec il 2 marzo 1886 e venne sepolto al Verano."}
{"id": "538644", "revid": "125312981", "url": "https://it.wikipedia.org/wiki?curid=538644", "title": "Domenico Maria Jacobini", "text": "Biografia.\nNacque a Roma il 3 settembre 1837.\nNegli anni giovanili fu uno dei pi\u00f9 attivi ispiratori dei movimenti legati al laicato cattolico romano: assieme a Paolo Mencacci e ad un gruppo di giovani dell'alta borghesia e delle nobili famiglie romane fond\u00f2 nel 1869 il Circolo San Pietro, organizzazione di volontariato tuttora attiva; nel 1871 fond\u00f2 la Primaria Associazione Cattolica Artistico-Operaia con il duplice scopo di formare agli insegnamenti cristiani gli artisti e gli operai e di tutelare i loro interessi d'arte; fu inoltre legato alle origini di altre associazioni cattoliche (tra cui la Primaria Societ\u00e0 Cattolica Promotrice di buone Opere e la Societ\u00e0 Primaria Romana per gli Interessi dei Cattolici), di comitati elettorali e del movimento politico dell'Unione Romana per le Elezioni Amministrative. Lo storico Mario Casella ha scritto in proposito: \"Si pu\u00f2 dire che tra il 1869 e il 1891 non sorgesse a Roma iniziativa senza che mons. Jacobini fosse tra i suoi promotori e sostenitori\"\nRicopr\u00ec nel corso della vita numerosi incarichi tra cui: segretario della Congregazione per gli Affari Ecclesiastici Straordinari, pro-bibliotecario di Santa Romana Chiesa, arcivescovo titolare di Tiro, segretario della Congregazione di Propaganda Fide, nunzio apostolico in Portogallo.\nPapa Leone XIII lo elev\u00f2 al rango di cardinale nel concistoro del 22 giugno 1896. Fu cardinale presbitero dei Santi Marcellino e Pietro, camerlengo del Collegio Cardinalizio e cardinale vicario di Roma.\n\u00c8 seppellito nella Tomba della Famiglia Iacobini presso il Cimitero del Verano.\nGenealogia episcopale.\nLa genealogia episcopale \u00e8:"}
{"id": "538646", "revid": "55935", "url": "https://it.wikipedia.org/wiki?curid=538646", "title": "Luigi Jacobini", "text": ""}
{"id": "538647", "revid": "838137", "url": "https://it.wikipedia.org/wiki?curid=538647", "title": "Lorenz J\u00e4ger", "text": "Biografia.\nNacque a Halle an der Saale il 23 settembre 1892.\nFu ordinato sacerdote il 1\u00ba aprile 1922.\nIl 29 maggio 1941 venne nominato arcivescovo di Paderborn, carica che mantenne fino al 1974. Ricevette la consacrazione episcopale il 19 ottobre 1941 dalle mani del nunzio apostolico Cesare Orsenigo.\nPapa Paolo VI lo elev\u00f2 al rango di cardinale nel concistoro del 22 febbraio 1965 e gli assegn\u00f2 il titolo di San Leone I.\nMor\u00ec il 1\u00ba aprile 1975 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538648", "revid": "92723", "url": "https://it.wikipedia.org/wiki?curid=538648", "title": "Gustaaf Joos", "text": "Biografia.\nNacque a Sint-Niklaas il 5 luglio 1923.\nPapa Giovanni Paolo II, che gli era stato compagno di studi, lo elev\u00f2 al rango di cardinale nel concistoro del 21 ottobre 2003 affidandogli la diaconia di San Pier Damiani ai Monti di San Paolo. Al momento dell'annuncio della sua nomina cardinalizia, non era ancora stato ordinato vescovo, cos\u00ec che il 7 ottobre fu eletto alla sede titolare di Ypres con titolo personale di arcivescovo e fu consacrato vescovo l'11 ottobre.\nMor\u00ec il 2 novembre 2004 all'et\u00e0 di 81 anni.\nGenealogia episcopale.\nLa genealogia episcopale \u00e8:"}
{"id": "538649", "revid": "322321", "url": "https://it.wikipedia.org/wiki?curid=538649", "title": "Domenico Jorio", "text": "Biografia.\nNacque a Villa Santo Stefano il 7 ottobre 1867.\nPapa Pio XI lo elev\u00f2 al rango di cardinale nel concistoro del 16 dicembre 1935.\nPartecip\u00f2 al conclave del 1939 che elesse Pio XII.\nMor\u00ec il 21 ottobre 1954 all'et\u00e0 di 87 anni e la salma venne tumulata nella basilica di Sant'Apollinare, sua chiesa titolare."}
{"id": "538650", "revid": "322321", "url": "https://it.wikipedia.org/wiki?curid=538650", "title": "Charles Journet", "text": "Biografia.\nNacque a Ginevra il 26 gennaio 1891; fu ordinato sacerdote nel 1917, dopodich\u00e9 svolse gli incarichi di vicario parrocchiale e in seguito professore di Teologia dogmatica in seminario.\nPapa Paolo VI lo elev\u00f2 alla dignit\u00e0 di cardinale nel concistoro del 22 febbraio 1965.\nMor\u00ec il 15 aprile 1975 all'et\u00e0 di 84 anni ed \u00e8 sepolto nella certosa della Valsainte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538651", "revid": "533647", "url": "https://it.wikipedia.org/wiki?curid=538651", "title": "Fran\u00e7ois de Joyeuse", "text": "Biografia.\nEra il secondo figlio di Guillaume de Joyeuse e Marie \u00c9l\u00e9onore de Batarnay.\nEra fratello del duca Anne de Joyeuse e del Maresciallo di Francia e monaco cappuccino Enrico di Joyeuse. Alla morte dei fratelli egli stesso divenne duca di Joyeuse.\nPapa Gregorio XIII lo elev\u00f2 al rango di cardinale nel concistoro del 12 dicembre 1583, con il titolo di cardinale presbitero di San Silvestro in Capite.\nNel 1587 ebbe \"in commendam\" il titolo di abate dell'abbazia di Saint-Sernin, titolo che tenne fino alla morte.\nNel 1604 divenne cardinale vescovo di Sabina e nel 1611 assunse la carica di decano del Sacro Collegio, che mantenne fino alla morte.\nConclavi.\nNei suoi 31 anni di cardinalato il Joyeuse ha partecipato a ben quattro conclavi:\nFu assente invece ai due conclave del 1590 che elessero rispettivamente Urbano VII e Gregorio XIV\nSuccessione apostolica.\nLa successione apostolica \u00e8:"}
{"id": "538652", "revid": "986213", "url": "https://it.wikipedia.org/wiki?curid=538652", "title": "Narciso Jubany Arnau", "text": "Biografia.\nNacque a Santa Coloma de Farners il 12 agosto 1913.\nIl 24 novembre 1955 fu eletto vescovo titolare di Ortosia di Fenicia e ausiliare di Barcellona.\nIl 7 febbraio 1964 fu nominato vescovo di Gerona. Si fece particolarmente apprezzare per le doti predicatorie, la notevole cultura teologica e l'abile esercizio dell'arte diplomatica.\nIl 3 dicembre 1971 fu promosso arcivescovo di Barcellona.\nPapa Paolo VI lo elev\u00f2 al rango di cardinale del titolo di San Lorenzo in Damaso nel concistoro del 5 marzo 1973.\nSvolse un ruolo di primo piano nella difficile transizione dalla dittatura alla democrazia della sua terra incentivando il dialogo su una grande variet\u00e0 di questioni politiche, supportando la democrazia e mostrando concretamente un'ampia tolleranza e apertura nei confronti di tutti gli attori in gioco.\nPartecip\u00f2 ai due conclavi del 1978 che elessero Giovanni Paolo I e Giovanni Paolo II.\nNel 1991 fu insignito della \"Medalla d'Or de la Generalitat de Catalunya\" per il notevole impegno profuso e l'amicizia che era riuscito a guadagnarsi tra i pi\u00f9 eminenti esponenti politici dell'epoca.\nMor\u00ec a Barcellona il 26 dicembre 1996 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538653", "revid": "838137", "url": "https://it.wikipedia.org/wiki?curid=538653", "title": "Andr\u00e9-Damien-Ferdinand Jullien", "text": "Biografia.\nNacque a P\u00e9lussin il 25 ottobre 1882.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nMor\u00ec l'11 gennaio 1964 all'et\u00e0 di 81 anni.\nGenealogia episcopale.\nLa genealogia episcopale \u00e8:"}
{"id": "538654", "revid": "124492772", "url": "https://it.wikipedia.org/wiki?curid=538654", "title": "Aleksander Kakowski", "text": "Biografia.\nNacque a D\u0119biny, nel distretto di Przasnysz, il 5 febbraio 1862 da Franciszek Kakowski e Paulina Ossowska.\nFu eletto e consacrato arcivescovo di Varsavia nel 1913.\nInsieme con il principe Lubomirski e con Ostrowski, fu uno dei tre membri del consiglio di reggenza dello Stato Polacco, installato nel 1917 a Varsavia dagli imperi centrali. Nel 1918 rimise il potere nelle mani del maresciallo J\u00f3zef Pi\u0142sudski.\nIl 28 ottobre 1919, nella cattedrale di Varsavia, consacr\u00f2 arcivescovo Achille Ratti (poi papa con il nome di Pio XI), all'epoca nunzio apostolico in Polonia.\nPapa Benedetto XV lo elev\u00f2 al rango di cardinale nel concistoro del 15 dicembre 1919; ricevette il titolo di Sant'Agostino.\nMor\u00ec il 30 dicembre 1938 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538655", "revid": "125775269", "url": "https://it.wikipedia.org/wiki?curid=538655", "title": "Delbert Mann", "text": "Biografia.\nInizi\u00f2 la sua carriera nel mondo della televisione e, nel 1955, il suo esordio come regista cinematografico gli valse il premio Oscar al miglior regista con il film \"Marty, vita di un timido\", interpretato da Ernest Borgnine. Il film, riduzione di un dramma televisivo di Paddy Chayefsky e considerato all'epoca come esempio di neorealismo americano, ottenne anche il gran premio della giuria di Cannes oltre ad altre tre statuette (attore protagonista, sceneggiatura e miglior film).\nTra gli altri suoi film vanno menzionati \"La notte dello scapolo\" (1957) e \"Nel mezzo della notte\" (1959), pure sceneggiati da Chayefsky, \"Il buio in cima alle scale\" (1960) e \"Il ribelle di Scozia\" (1971).\nPer la televisione, ove torn\u00f2 a lavorare nel 1967, realizz\u00f2 \"David Copperfield\" (1970), interpretato da Laurence Olivier, e un fortunato adattamento di Heidi (1968) per la NBC, interpretato da Maximilian Schell e Jean Simmons.\nDal 1967 al 1971 fu presidente del \"Directors Guild of America\". Negli anni '80 e '90 fu membro permanente del Comitato Consultivo del National Student Film Institute.\nMann si spos\u00f2 nel 1941 e visse con la moglie, Ann Caroline Gillespie, sino alla morte di lei, a causa del morbo di Alzheimer, nel 2001."}
{"id": "538656", "revid": "1874410", "url": "https://it.wikipedia.org/wiki?curid=538656", "title": "Karel Boromejsk\u00fd Ka\u0161par", "text": "Biografia.\nNacque a Miro\u0161ov, nel distretto di Jihlava, il 16 maggio 1870. Studi\u00f2 dapprima nel seminario di Plze\u0148 e successivamente a Roma, ove il 25 febbraio 1893 fu ordinato sacerdote. Dopo ulteriori studi fu nominato canonico del capitolo della cattedrale di Praga. L'11 aprile 1920 fu consacrato vescovo titolare di Betsaida ed ausiliare di Hradec Kr\u00e1lov\u00e9. Il 13 giugno 1921 divenne vescovo di Hradec Kr\u00e1lov\u00e9 ed il 22 ottobre 1931 arcivescovo di Praga.\nPapa Pio XI lo elev\u00f2 al rango di cardinale presbitero nel concistoro del 16 dicembre 1935. Il successivo 19 dicembre gli assegn\u00f2 il titolo dei Santi Vitale, Valeria, Gervasio e Protasio.\nMel 1939 partecip\u00f2 al conclave che elesse papa Pio XII.\nMor\u00ec il 21 aprile 1941 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538657", "revid": "986213", "url": "https://it.wikipedia.org/wiki?curid=538657", "title": "Johannes Baptist Katschthaler", "text": "Fu nominato cardinale della Chiesa cattolica da papa Leone XIII.\nBiografia.\nNacque a Hippach il 29 maggio 1832.\nFu arcivescovo di Salisburgo dal 1900 al 1914.\nPapa Leone XIII lo elev\u00f2 al rango di cardinale nel concistoro del 22 giugno 1903.\nMor\u00ec il 27 febbraio 1914 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538658", "revid": "838137", "url": "https://it.wikipedia.org/wiki?curid=538658", "title": "Antoine Pierre Khoraiche", "text": "Biografia.\nOrdinato sacerdote il 12 aprile 1930, fu eletto vescovo titolare di Tarso dei Maroniti ed ausiliare per l'Eparchia di Sidone il 25 aprile 1950. Fu ordinato vescovo dall'allora patriarca, Antoun Boutros Arida, il 15 ottobre dello stesso anno.\nDivenne vescovo dell'Eparchia di Sidone il 25 novembre 1957.\nEletto patriarca di Antiochia dei Maroniti il 3 febbraio 1975, fu confermato il successivo 15 febbraio.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983.\nRassegn\u00f2 le dimissioni da patriarca di Antiochia il 3 aprile 1986.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538659", "revid": "125205473", "url": "https://it.wikipedia.org/wiki?curid=538659", "title": "James Robert Knox", "text": "Fu nominato cardinale della Chiesa cattolica da papa Paolo VI.\nBiografia.\nNacque nell'Australia occidentale, da una famiglia di origine irlandese.\nStudi\u00f2 in Australia e poi alla Pontificia universit\u00e0 urbaniana, chiamata anche \"Pontificio ateneo Urbaniano\". Fu ordinato sacerdote a Roma il 22 dicembre 1941 dal cardinal Pietro Fumasoni Biondi, prefetto della Congregazione di Propaganda Fide. Dal 1941 al 1949 fu cappellano e vicerettore della Pontificia universit\u00e0 Urbaniana, nel 1948 entr\u00f2 nella Segreteria di Stato della Santa Sede, nel 1949 nel comitato organizzatore dell'Anno Santo e nella Radio Vaticana.\nDal 1950 al 1953 fu segretario del delegato apostolico in Giappone.\nIl 20 luglio 1953 fu nominato arcivescovo titolare di Melitene e delegato apostolico nell'Africa britannica. Fu consacrato a Roma l'8 novembre dello stesso anno dal cardinale Celso Benigno Luigi Costantini.\nIl 14 febbraio 1957 fu nominato internunzio apostolico in India e delegato apostolico in Birmania e Ceylon: tra i suoi incarichi ebbe quello di organizzare la storica visita di papa Paolo VI in India nel dicembre del 1964.\nIl 13 aprile 1967 fu nominato arcivescovo di Melbourne.\nPapa Paolo VI lo elev\u00f2 al rango di cardinale nel concistoro del 5 marzo 1973 con il titolo di Santa Maria in Vallicella.\nIl 25 gennaio 1974 fu nominato prefetto della Congregazione per i Sacramenti e il Culto Divino e il 1\u00ba luglio 1974 rinunci\u00f2 alla sua arcidiocesi.\nPartecip\u00f2 ad entrambi i conclavi del 1978, che elessero papa Giovanni Paolo I e papa Giovanni Paolo II.\nMor\u00ec a Roma e fu sepolto nella cripta della cattedrale di Melbourne.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538660", "revid": "76963", "url": "https://it.wikipedia.org/wiki?curid=538660", "title": "Mikel Koliqi", "text": "Biografia.\nNacque in Albania, a Scutari, il 29 settembre 1902.\nDopo aver studiato filosofia e teologia in Italia, fu ordinato sacerdote il 30 maggio 1931 e inizi\u00f2 la sua attivit\u00e0 pastorale nella diocesi di Scutari, di cui fu nominato vicario generale nel 1936.\nPort\u00f2 il Vangelo fra i giovani attraverso la stampa, le attivit\u00e0 ricreative e l'istituzione di una compagnia filodrammatica, con cui espresse la sua naturale passione per l'arte e la musica.\nNel 1945 fu condannato a 21 anni di lavori forzati, con l'accusa di ascoltare le radio straniere. Morto il dittatore Enver Hoxha, fu liberato, per motivi di et\u00e0, nel 1986.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 28 gennaio 1997 all'et\u00e0 di 94 anni."}
{"id": "538661", "revid": "144796", "url": "https://it.wikipedia.org/wiki?curid=538661", "title": "Sigismund von Kollonitz", "text": "Fu nominato cardinale della Chiesa cattolica da papa Benedetto XIII.\nBiografia.\nEra nipote del vescovo Leopold Karl von Kollonitz. Dopo aver frequentato il convitto dei Gesuiti nella nuova casa in Boemia, Sigismund von Kollonitz studi\u00f2 al \"Collegium Germanicum\" di Sant'Apollinare a Roma, dove ottenne il dottorato in teologia. Il 22 ottobre 1699 venne nominato sacerdote e nel 1700 divenne canonico della cattedrale di Strigonio (Ungheria). Nel 1705 divenne emissario reale in Ungheria e il 14 ottobre 1709 fu nominato vescovo-conte di V\u00e1c.\nIl 1\u00ba luglio 1716 divenne vescovo-conte di Vienna. Assieme all'imperatore Carlo VI ed al papa Clemente XI promosse l'elevazione della diocesi di Vienna ad arcidiocesi, conseguendo il titolo di arcivescovo. Il vescovo di Passavia, conte Raymund Ferdinand von Rabatta, tent\u00f2 di evitare che questo si verificasse, ma il 6 marzo 1721 la congregazione di Roma si accord\u00f2 sulla nuova arcidiocesi. Il permesso del concistoro dei cardinali giunse il 1\u00ba giugno 1722. Il 14 febbraio 1723 papa Innocenzo XIII sigl\u00f2 una bolla che consent\u00ec, con suprema disposizione, di erigere Vienna ad arcidiocesi.\nIl 26 novembre 1727 venne nominato cardinale e 10 anni dopo ricevette il titolo di \"Protector Germaniae\".\nAttento alle esigenze della diocesi, si preoccup\u00f2 anche nel 1719 di introdurre nelle cariche al proprio servizio un sacerdote convertito per i protestanti, al fine che con la propria predicazione li convincesse a redimersi. Elarg\u00ec numerosi donativi in onore di Santa Barbara e di Santo Stefano e nel 1730 comp\u00ec una lunga visita pastorale in tutta l'ampia diocesi viennese.\nNel 1728 elev\u00f2 Josef Heinrich Braitenbuecher quale suo vicario.\nAlla sua morte, avvenuta il 12 aprile 1751, egli trasfer\u00ec le proprie ricchezze al barone Ladislaus von Zay in quanto Sigismund era l'ultimo della famiglia dei von Kollonitz.\nVenne sepolto nella cripta dei vescovi della cattedrale di Vienna.\nSuccessione apostolica.\nLa successione apostolica \u00e8:"}
{"id": "538662", "revid": "838137", "url": "https://it.wikipedia.org/wiki?curid=538662", "title": "Boles\u0142aw Kominek", "text": "Fu nominato cardinale della Chiesa cattolica da papa Paolo VI.\nBiografia.\nNacque a Wodzis\u0142aw \u015al\u0105ski il 23 dicembre 1903.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec a Breslavia il 10 marzo 1974 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538663", "revid": "838137", "url": "https://it.wikipedia.org/wiki?curid=538663", "title": "Franz K\u00f6nig", "text": "Biografia.\nNacque a Rabenstein il 3 agosto 1905.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\n\u00c8 stato il cardinale nominato da papa Giovanni XXIII che \u00e8 rimasto pi\u00f9 a lungo in carica (46 anni).\nNel conclave dell'ottobre 1978, dopo i due scrutini andati a vuoto nella sterile contrapposizione tra i cardinali Siri e Benelli, propose la candidatura del cardinale Karol Wojty\u0142a, che ebbe successo portandolo al soglio pontificio.\nMor\u00ec il 13 marzo 2004 all'et\u00e0 di 98 anni. La salma \u00e8 stata inumata nel Duomo di Vienna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538664", "revid": "986213", "url": "https://it.wikipedia.org/wiki?curid=538664", "title": "Georg von Kopp", "text": "Biografia.\nNacque a Duderstadt il 25 luglio 1837.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 4 marzo 1914 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538665", "revid": "267975", "url": "https://it.wikipedia.org/wiki?curid=538665", "title": "Philipp Krementz", "text": "Biografia.\nPhilipp Krementz nacque a Coblenza il 1\u00ba dicembre 1819 e ricevette la cresima il 16 giugno 1833.\nStudi\u00f2 teologia all'Universit\u00e0 di Bonn, passando poi all'Universit\u00e0 di Monaco e ricevendo il dottorato il 21 dicembre 1867.\nNel frattempo il 27 agosto 1842 era stato ordinato sacerdote nella diocesi di Treviri ed era divenuto cappellanno nella chiesa di St. Kastor a Coblenza. Canonico onorario del capitolo della cattedrale di Treviri dal 1859, ne divenne vicario generale dal 22 ottobre 1867.\nEletto vescovo di Varmia, in Prussia, dal 20 dicembre 1867, venne consacrato il 3 maggio 1868 a Coblenza per mano di Paul Ludolf Melchers, arcivescovo di Colonia. Prese parte come padre conciliare al Concilio Vaticano I. Presidente della Conferenza dei Vescovi Cattolici tenutasi a Fulda nel 1884-1896, il 30 giugno 1885 venne promosso alla sede metropolitana di Colonia.\nPapa Leone XIII lo elev\u00f2 al rango di cardinale nel concistoro del 16 gennaio 1893, ricevendo tre giorni dopo la berretta cardinalizia ed il titolo di San Crisogono.\nMor\u00ec il 6 maggio 1899 all'et\u00e0 di 79 anni a Colonia, nella cui cattedrale cittadina la sua salma fu esposta alla pubblica venerazione e quindi sepolta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538666", "revid": "1874410", "url": "https://it.wikipedia.org/wiki?curid=538666", "title": "John Joseph Krol", "text": "Biografia.\nNacque a Cleveland il 26 ottobre 1910.\nPapa Giovanni XXIII lo nomin\u00f2 arcivescovo metropolita di Filadelfia l'11 febbraio 1961.\nPrese parte al Concilio Vaticano II, durante il quale fu uno dei sei sottosegretari permanenti. Fu sempre considerato un forte tradizionalista.\nPapa Paolo VI lo elev\u00f2 al rango di cardinale nel concistoro del 26 giugno 1967. Presiedette la Conferenza dei Vescovi Cattolici degli Stati Uniti dal 1971 al 1974. Partecip\u00f2 ad entrambi i conclavi del 1978.\nFu elevato alla porpora insieme al futuro papa Giovanni Paolo II, e fu nel tempo suo fidato consigliere.\nSi dimise dall'arcidiocesi di Filadelfia l'11 febbraio 1988, esattamente ventisette anni dopo la sua nomina alla guida della diocesi.\nMor\u00ec il 3 marzo 1996 all'et\u00e0 di 85 anni ed \u00e8 sepolto nella cripta della cattedrale di Filadelfia. Dopo la sua morte fu criticato e accusato di aver coperto scandali e abusi sessuali nel clero durante il suo episcopato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538667", "revid": "287204", "url": "https://it.wikipedia.org/wiki?curid=538667", "title": "Manciu", "text": ""}
{"id": "538668", "revid": "838137", "url": "https://it.wikipedia.org/wiki?curid=538668", "title": "Franjo Kuhari\u0107", "text": "Biografia.\nNacque a Pribic il 15 aprile 1919.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983.\nMor\u00ec l'11 marzo 2002 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538669", "revid": "713168", "url": "https://it.wikipedia.org/wiki?curid=538669", "title": "Ignazio Kung Pin-mei", "text": "Biografia.\nNacque a Pudong, Shanghai, il 2 agosto 1901.\nOrdinato sacerdote nel 1930, fu ordinato vescovo di Suzhou nel 1949. Fu trasferito alla diocesi di Shanghai il 15 luglio 1950. Fu arrestato e imprigionato l'8 settembre 1955. Venne rilasciato solamente nel 1985, dopo 30 anni di carcere.\nPapa Giovanni Paolo II lo elev\u00f2 al rango di cardinale in pectore nel suo primo concistoro il 30 giugno 1979. Fu poi pubblicato nel concistoro del 28 giugno 1991.\n\u00c8 stato uno dei cardinali che ha celebrato la Messa tridentina dopo la Riforma liturgica.\nMor\u00ec il 12 marzo 2000 all'et\u00e0 di 98 anni.\nGenealogia episcopale.\nLa genealogia episcopale \u00e8:"}
{"id": "538670", "revid": "838137", "url": "https://it.wikipedia.org/wiki?curid=538670", "title": "Johann Baptist Rudolf Kutschker", "text": "Biografia.\nConsegu\u00ec la laurea in teologia all'Universit\u00e0 di Vienna.\nVenne ordinato sacerdote a Vienna il 21 aprile 1833.\nNel 1862 fu consacrato vescovo e gli fu assegnata la sede titolare di Carre. il 15 aprile 1876 divenne arcivescovo di Vienna.\nPapa Pio IX lo elev\u00f2 al rango di cardinale nel concistoro del 22 giugno 1877, con il titolo di cardinale presbitero di Sant'Eusebio.\nPartecip\u00f2 al conclave del 1878 che elesse papa Leone XIII.\nMor\u00ec all'et\u00e0 di 70 anni e la sua salma \u00e8 inumata nella cattedrale di Vienna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538671", "revid": "986213", "url": "https://it.wikipedia.org/wiki?curid=538671", "title": "Guillaume-Marie-Joseph Labour\u00e9", "text": "Biografia.\nNacque a Achiet-le-Petit il 27 ottobre 1841.\nPapa Leone XIII lo elev\u00f2 al rango di cardinale nel concistoro del 19 aprile 1897.\nMor\u00ec il 21 aprile 1906 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538673", "revid": "767487", "url": "https://it.wikipedia.org/wiki?curid=538673", "title": "Alphonse-Hubert de Latier de Bayane", "text": "Fu nominato cardinale della Chiesa cattolica da papa Pio VII.\nBiografia.\nNacque a Valence il 30 ottobre 1739.\nPapa Pio VII lo elev\u00f2 al rango di cardinale nel concistoro del 9 agosto 1802.\nMor\u00ec il 27 luglio 1818 all'et\u00e0 di 78 anni."}
{"id": "538675", "revid": "838137", "url": "https://it.wikipedia.org/wiki?curid=538675", "title": "Anne-Louis-Henri de La Fare", "text": "Biografia.\nNacque a Bessay l'8 settembre 1752 in una famiglia di antica nobilt\u00e0. Era il terzo dei sette figli di Joseph Louis Dominique de La Fare e di Gabrielle Gazeau de Champagn\u00e9. Era pronipote del cardinale Fran\u00e7ois-Joachim de Pierre de Bernis.\nPapa Pio VII lo elev\u00f2 al rango di cardinale nel concistoro del 16 maggio 1823.\nMor\u00ec il 10 dicembre 1829 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538677", "revid": "1123126", "url": "https://it.wikipedia.org/wiki?curid=538677", "title": "Pietro La Fontaine", "text": "Biografia.\nNacque a Viterbo il 29 novembre 1860; il padre, Francesco, era un orologiaio di origine svizzera, mentre la madre, Maria Bianchini, era una benestante borghese viterbese. Fu ordinato sacerdote nel 1883 dall'arcivescovo \"ad personam\" di Viterbo e Tuscania Giovanni Battista Paolucci; in seguito rimase per oltre vent'anni nel capoluogo della Tuscia, ove arriv\u00f2 a guidare il locale seminario diocesano.\nCome il padre, inizialmente mantenne la cittadinanza svizzera. Nel 1904 per\u00f2 avvi\u00f2 le pratiche per conseguire la cittadinanza italiana, sollecitato dallo stesso papa Pio X che nutriva progetti nei suoi confronti ed era consapevole che la condizione di straniero a termini di legge avrebbe impedito al presbitero viterbese di ottenere uffici vincolati al \"regio exequatur\". Nel luglio 1906 fu nominato cappellano dello stabilimento penale di Santa Maria in Gradi, nei pressi di Viterbo, da Giolitti, in qualit\u00e0 di ministro dell'Interno. Di fatto esercit\u00f2 la cappellania fino al febbraio 1907.\nNel frattempo Pio X il 6 dicembre 1906 lo aveva nominato vescovo di Cassano all'Jonio. Fece l'ingresso in diocesi nel marzo 1907. A partire dall'estate 1907 svolse la visita pastorale della diocesi. Da vescovo di Cassano all'Jonio contribu\u00ec anche all'organizzazione dell'attivit\u00e0 di soccorso e di assistenza dopo il terremoto del 28 dicembre 1908 che colp\u00ec in modo disastroso le citt\u00e0 di Messina e di Reggio Calabria.\nDurante l'episcopato cassanese, per incarico di Pio X fu inviato come delegato apostolico per i seminari delle regioni ecclesiastiche Beneventana (1907) e Liguria (1908). Nel 1908 comp\u00ec le visite apostoliche dell'arcidiocesi di Pisa, delle diocesi di Massa Marittima e di Volterra e nel 1909 le analoghe visite dell'arcidiocesi di Malta e della diocesi di Gozo.\nQuindi nell'aprile 1910 Pio X lo nomin\u00f2 segretario della Congregazione dei Riti e arciprete della Basilica lateranense, trasferendolo sulla sede episcopale titolare di Caristo. Come segretario della Congregazione dei Riti collabor\u00f2 attivamente alle riforme liturgiche intraprese da Pio X negli ultimi anni del suo pontificato.\nFu nominato patriarca di Venezia il 5 marzo 1915 da papa Benedetto XV, che lo elev\u00f2 poi alla porpora cardinalizia, creandolo cardinale presbitero nel concistoro del 4 dicembre 1916 con il titolo dei Santi Nereo ed Achilleo; nel 1921 opt\u00f2 per il titolo dei Santi XII Apostoli. Partecip\u00f2 al conclave del 1922, durante il quale venne eletto papa Pio XI. Quest'ultimo gli affid\u00f2 negli anni successivi numerosi importanti incarichi: nell'autunno 1922 fu nominato rappresentante papale alle commemorazioni per il centenario di Canova; il 4 maggio 1927 fu nominato legato pontificio al V congresso eucaristico marchigiano di Ancona; il 30 agosto 1933 fu nominato legato pontificio a Vienna per le celebrazioni per il duecentocinquantesimo anniversario della seconda liberazione della citt\u00e0 (1683) e in occasione del primo \"Allgemeiner Deutscher Katholikentag\" (7-12 settembre 1933). Il giorno 22 aprile 1924 fu ricevuto come Cappellano del Sacro Militare Ordine Costantiniano.\nVa notato come, in quel celebre, difficilissimo conclave, La Fontaine sia stato uno dei cardinali pi\u00f9 votati (raggiungendo all'undicesimo scrutinio 23 voti su 36 necessari per risultare eletti), per la grande stima di cui godeva, dovuta alla sua bont\u00e0 d'animo e agli enormi sacrifici personali che si era imposto sia negli ultimi anni della prima guerra mondiale sia nell'immediato dopoguerra per portare aiuto ai meno abbienti. Mor\u00ec nel seminario minore di Fietta di Paderno del Grappa. \nIl 12 luglio del 1935 furono celebrati a Venezia solenni funerali e la salma venne tumulata nel Tempio votivo del Lido di Venezia, fino all'8 luglio 1959 quando venne traslata nella cripta della Basilica di San Marco. Nel 1960 venne aperta la causa di beatificazione.\nOmaggi.\nLa citt\u00e0 di Viterbo non ha mai dimenticato questo prestigioso porporato suo \"figlio\": negli anni '50 gli fu intitolata un'importante via del centro storico (via Cardinal La Fontaine), ed inoltre, nel 1960 in occasione del centenario della nascita, fu posta dall'Amministrazione Comunale una lapide sulla sua casa natale.\nA lui \u00e8 intitolato un piazzale a Venezia, nell'isola del Lido.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538678", "revid": "20654", "url": "https://it.wikipedia.org/wiki?curid=538678", "title": "Luigi Emmanuele Nicolo Lambruschini", "text": ""}
{"id": "538679", "revid": "113807799", "url": "https://it.wikipedia.org/wiki?curid=538679", "title": "Topolino e l'unghia di Kal\u00ec", "text": "Topolino e l'unghia di Kal\u00ec \u00e8 una storia a fumetti pubblicata sui numeri 183 e 184 di \"Topolino\" nel 25 marzo e nel 10 aprile 1958.\nRomano Scarpa ne \u00e8 lo sceneggiatore e disegnatore, mentre il ripasso a china \u00e8 opera di Luciano Gatto.\nLa storia, composta da 50 tavole, tratta del furto dell'unghia di una statuetta della divinit\u00e0 ind\u00f9 avvenuto in una casa di Topolinia. Topolino, che \u00e8 presente al momento della sparizione, \u00e8 spinto da Minni ad indagare sulla scomparsa dell'unghia.\nTrama.\nUn facoltoso amico di Minni subisce il furto dell'unghia di una statuetta della divinit\u00e0 ind\u00f9 dalle molte braccia. Topolino, che \u00e8 presente al momento della sparizione, \u00e8 spinto da Minni ad indagare sulla scomparsa dell'unghia, visto che la polizia non intende dare grande priorit\u00e0 al caso, visto che l'oggetto rubato non \u00e8 un prezioso.\nIl mistero si infittisce presto: in tutta Topolinia varie case sono visitate durante la notte da una creatura con pi\u00f9 braccia, che ne terrorizza gli abitanti con urla agghiaccianti.\nAccoglienza.\nLa storia \u00e8 diventata un classico del fumetto Disney italiano, grazie all'accuratezza della trama e al taglio cinematografico della sceneggiatura. Fa parte di un ciclo di storie di Romano Scarpa degli anni '50 che coinvolgono Topolino in storie ad ampio respiro, sulla scia delle strisce di Floyd Gottfredson degli anni '30 e '40.\nSu INDUCKS questa storia \u00e8 al tredicesimo posto nella classifica delle storie pi\u00f9 belle e la seconda pi\u00f9 bella di Topolino subito dopo Topolino e il mistero di Macchia Nera.\nFirma.\nNella storia, Romano Scarpa appone due volte la sua firma in forma visiva: una nella vignetta in cui Pippo tenta di ribattere un chiodo della propria scarpa utilizzando l'unghia, protagonista della storia (tavola VI, vignetta 1); l'altra alla fine della storia (tavola L, vignetta 5), in cui Pippo richiede a Basettoni l'oggetto, ora corpo del reato, per il medesimo motivo.\nEra tipico di Scarpa, tra la fine degli anni cinquanta e i primi sessanta, quando sceneggiava anche le storie, inserire piccole gag in cui vi sono espliciti riferimenti ad una scarpa, con evidente intento di apporre il proprio marchio alla storia. Ulteriori esempi si possono trovare in \"Topolino e la dimensione Delta (tavola LXV, vignette 5 e 6)\", \"Topolino e l'uomo di Altacraz\" e addirittura un'intera tavola \u00e8 dedicata a scarpe e scarponi in \"Topolino e Bip Bip alle sorgenti mongole\".\nLe tavole originali.\nScarpa intent\u00f2 (e perse) una causa alla Mondadori per recuperare le tavole originali della storia. Attualmente si ritiene che le tavole siano andate distrutte. Esse erano infatti custodite nello stesso deposito in cui si trovava la documentazione relativa alla rete televisiva Rete 4, in seguito alla cessione di questa rete da parte della Mondadori; le tavole vennero mandate al macero insieme a tali documenti. Stessa sorte subirono le tavole della storia \"Paperino e la leggenda dello Scozzese Volante\"."}
{"id": "538680", "revid": "144796", "url": "https://it.wikipedia.org/wiki?curid=538680", "title": "Filippo Lancellotti", "text": "Biografia.\nFiglio di Ottavio Maria, principe di Lauro e di Marzano, e di sua moglie, Angelica Lante, fu poeta e nel 1759 venne nominato \"principe dell'Accademia degli Infecondi\" che per l'appunto aveva sede presso Palazzo Lancellotti a Roma.\nPapa Pio VI nel 1779 lo nomin\u00f2 uditore di Rota, nel 1786 suo maggiordomo, ed infine lo elev\u00f2 al rango di cardinale dell'ordine dei diaconi nel concistoro del 21 febbraio 1794. \nMor\u00ec pochi mesi dopo, il 13 giugno 1794 all'et\u00e0 di 62 anni, prima che gli venisse assegnato un titolo cardinalizio."}
{"id": "538681", "revid": "1429175", "url": "https://it.wikipedia.org/wiki?curid=538681", "title": "Scipione Lancellotti", "text": "Era figlio di Orazio Lancellotti, medico di papa Giulio II, e di Antonia Aragonia; fu zio, del cardinale Orazio Lancellotti, e del vescovo Giovanni Battista Lancellotti.\nBiografia.\nSi addottor\u00f2 presso l'Universit\u00e0 di Bologna \"in utroque iure\". Giurista pontificio, assolse a numerose missioni presso i monarchi europei nel corso del concilio di Trento.\nNel 1565 fu nominato uditore presso la Sacra Rota.\nPapa Gregorio XIII lo elev\u00f2 al rango di cardinale nel concistoro del 12 dicembre 1583, con il titolo di cardinale presbitero di San Simeone profeta (titolo poi soppresso da papa Sisto V e sostituito con quello di Cardinale presbitero di San Salvatore in Lauro.\nMor\u00ec il 2 giugno 1598 all'et\u00e0 di 71 anni e la salma venne inumata nella cappella di San Francesco della basilica di San Giovanni in Laterano.\nConclavi.\nDurante il suo periodo di cardinalato Scipione Lancellotti partecip\u00f2 ai seguenti conclavi:"}
{"id": "538682", "revid": "838137", "url": "https://it.wikipedia.org/wiki?curid=538682", "title": "Giacomo Lanfredini", "text": "Biografia.\nNacque a Firenze il 26 ottobre 1680 da un'antica famiglia. Fu vescovo di Osimo e Cingoli.\nPapa Clemente XII lo elev\u00f2 al rango di cardinale nel concistoro del 24 marzo 1734.\nMor\u00ec il 16 maggio 1741 all'et\u00e0 di 60 anni, ultimo discendente della sua famiglia.\nGenealogia episcopale.\nLa genealogia episcopale \u00e8:"}
{"id": "538684", "revid": "1821847", "url": "https://it.wikipedia.org/wiki?curid=538684", "title": "Matth\u00e4us Lang von Wellenburg", "text": "Biografia.\nNacque ad Augusta nel 1468. Il padre Hans Lang era probabilmente un orefice, era pure mercante e occasionalmente prest\u00f2 servizio nella milizia cittadina; ebbe dalla moglie Margareta Sulzer dodici figli.\nStudi\u00f2 a Ingolstadt con il coro delle voci bianche del duca Giorgio di Baviera; si iscrisse all'Universit\u00e0 di Ingolstadt, ottenendo il baccellierato nel 1486; l'Universit\u00e0 di Tubinga gli confer\u00ec nel 1490 il titolo di \"magister\" e a partire dal 1493 fu studente a Vienna. Per la sua conoscenza del diritto romano, Massimiliano I gli concesse il dottorato il 18 dicembre 1494.\nEntr\u00f2 nella cancelleria dell'arcivescovo di Magonza Berthold von Henneberg-R\u00f6mhild, con l'incarico di segretario e nel 1498 divenne segretario di Camera. Ebbe tre figli naturali da Sibilla Millerin fra il 1490 e il 1495; di questi legittim\u00f2 Matth\u00e4us e Markus e li incluse nel suo testamento. Fu pure segretario del re Massimiliano I. Divenne chierico della diocesi di Augusta e fu nominato prevosto del capitolo cattedrale di quella stessa citt\u00e0 nel 1500. Nel 1501 fu nominato primo consigliere imperiale; disimpegnando quest'incarico ebbe per i suoi servigi diplomatici notevoli somme di denaro e numerosi benefici. Fu prevosto di Maria W\u00f6rth in Carinzia; canonico delle cattedrali di Aschaffenburg e di Eichst\u00e4tt; prevosto, oltre che ad Augusta, anche dei capitoli cattedrali di Eichst\u00e4tt e di Costanza.\nNel 1501 fu nominato vescovo coadiutore di Gurk, con diritto di successione. La successione avvenne il 6 ottobre 1505, giorno in cui divenne principe-vescovo. Tuttavia, continu\u00f2 a risiedere a Corte, non ricevette la consacrazione episcopale e non visit\u00f2 mai la sua diocesi. Re Massimiliano I gli affid\u00f2 numerose missioni diplomatiche; viaggi\u00f2 due volte a Parigi e a Roma e un'altra volta a Bologna. Nel 1505 risolse la controversia che aveva provocato guerra di successione di Landshut per la successione al trono bavarese.\nNel 1507 fu creato nobile con il titolo di von Wellenburg. Nel 1508 divenne cancelliere reale. Come ambasciatore dell'imperatore, capeggi\u00f2 i negoziati con la Francia, con la Repubblica di Venezia, con il Regno d'Ungheria e con lo Stato pontificio nel periodo fra il 1508 e il 1515. Dopo la conclusione della Lega di Cambrai con la Francia nel 1508, fu coinvolto nello stesso anno nell'operazione per cui Massimiliano I assunse a Trento il titolo di \"Romano Imperatore eletto\", senza che fosse prevista un'incoronazione a Roma.\nIl 30 settembre 1510 ebbe oltre alla diocesi di Gurk anche quella spagnola di Cartagena, che mantenne fino alla morte.\nIl 10 marzo 1511 fu creato cardinale \"in pectore\". Fu pubblicato nel concistoro del 19 novembre 1512 e ricevette quindi la berretta e la diaconia di Sant'Angelo in Pescheria, che dall'8 agosto 1519 mantenne come titolo \"pro illa vice\".\nOltre alle diocesi che gi\u00e0 aveva, il 5 aprile 1512 fu nominato arcivescovo coadiutore di Salisburgo, con diritto di successione; al capitolo cattedrale fu quindi proibito di eleggere il nuovo arcivescovo; l'arcivescovo di Salisburgo Leonhard von Keutschach si espresse contro la nomina del suo coadiutore.\nInizialmente appoggi\u00f2 il Conciliabolo di Pisa scismatico, ma prese parte al Concilio Lateranense V il 3 dicembre 1512. Non partecip\u00f2 al Conclave del 1513, che elesse papa Leone X. Dopo aver ricevuto altri benefici, quello di canonico e prebendario commendatario del capitolo cattedrale di W\u00fcrzburg, il 22 marzo 1514 e quello di abate commendatario di Viktring, il 23 aprile dello stesso anno, succedette alla sede metropolitana di Salisburgo il 28 giugno 1519; ricevette il pallio l'8 agosto. Mantenne la sede fino alla morte.\nNonostante governasse tre diocesi e godesse di tanti benefici ecclesiastici, non era mai stato ordinato nemmeno sacerdote. Fu cos\u00ec che in due giorni, il 24 e il 25 settembre 1519, si fece ordinare prima presbitero e poi vescovo. Entrambe le cerimonie si svolsero a Salisburgo, la consacrazione episcopale la ebbe da Philipp bei Rhein, vescovo di Frisinga, assistito da Berthold P\u00fcrstinger, vescovo di Chiemsee e da Leonhard Pewerl, vescovo di Lavant.\nEbbe una decisiva influenza nell'elezione di Carlo V al Sacro Romano Impero. In una riunione dei principi e dei prelati tedeschi, da lui presieduta nel 1520 alla presenza del nunzio apostolico Girolamo Aleandro, consigli\u00f2 di adottare energiche misure contro Martin Lutero; Lutero fu presente alla Dieta di Worms del 1521, in cui era presente anche il cardinale Lang, che si espresse con decisione contro la Riforma protestante. Convinse l'imperatore a prendere provvedimenti urgenti contro lo stesso Lutero.\nTuttavia, dopo la Dieta di Worms perse il suo ruolo dominante alla Corte imperiale.\nNon partecip\u00f2 al Conclave del 1521-1522, che elesse papa Adriano VI. Tenne due sinodi a M\u00fchldorf nel 1522 e nel 1537, in cui promosse alcune riforme. Nel 1524 proib\u00ec la circolazione degli scritti e degli insegnamenti di Lutero e promosse l'applicazione dell'editto di Worms. Comp\u00ec pure una visita pastorale dell'arcidiocesi.\nNon partecip\u00f2 neppure al Conclave del 1521-1522, che elesse papa Clemente VII. Nel 1522 rinunci\u00f2 alla diocesi di Gurk.\nNegozi\u00f2 il trattato di Vienna del 1525, che condusse all'unione dei troni di Boemia e d'Ungheria con la Casa d'Asburgo. Il cardinale represse la guerra dei contadini tedeschi nella sua arcidiocesi. Per acquietare le simpatie dei cittadini di Salisburgo verso la Riforma luterana, chiese a Johannes Staupitz, provinciale agostiniano che era stato superiore di Martin Lutero, di venire a Salisburgo e gli diede un incarico nella cattedrale.\nDopo che l'arcivescovo di Magdeburgo fu passato al protestantesimo, ottenne il titolo di \"Primas Germaniae\" nel 1529.\nAttraverso accordi con Ferdinando I, seppe regolare le relazioni fra il Tirolo e Salisburgo: stabil\u00ec in modo duraturo i confini ed ebbe la conferma dei possedimenti salisburghesi in Carinzia, Stiria e Bassa Austria, nonch\u00e9 si riserv\u00f2 il ruolo di arbitro a cui appellarsi in caso di controversie fra gli Asburgo e le terre austriache. Successivamente si accord\u00f2 con l'imperatore sulla presidenza della Dieta tedesca (\"F\u00fcrstenbank\"): il sovrano austriaco e il principe-vescovo di Salisburgo si sarebbero dovuti alternare alla presidenza.\nL'unico conclave a cui prese parte, fu quello del 1534, che elesse papa Paolo III.\nIl 26 febbraio 1535 opt\u00f2 per l'ordine dei cardinali vescovi ed ebbe la sede suburbicaria di Albano. Fu anche amministratore della diocesi di Chiemsee fra il 1535 e il 1536.\nFu patrono delle arti e ritenuto egli stesso un umanista.\nMor\u00ec il 30 marzo 1540 all'et\u00e0 di 72 anni. Fu sepolto nella cattedrale di Salisburgo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538685", "revid": "986213", "url": "https://it.wikipedia.org/wiki?curid=538685", "title": "Beno\u00eet-Marie Lang\u00e9nieux", "text": "Biografia.\nComp\u00ec i propri studi umanistici a Parigi presso il seminario di St-Nicolas du Chardonnet sotto la guida del teologo Dupanloup, e poi teologia al seminario di St-Sulpice, dove venne ordinato sacerdote nel 1850 e curato della chiesa di St-Roch, incarico che ricopr\u00ec per nove anni sino a divenire nel 1859 promotore diocesano e curato di St-Ambrose nel 1863 e poi ancora di St-Augustin nel 1868.\nVicario generale di Parigi e arcidiacono di Notre Dame dal 1871, divenne vescovo di Tarbes il 25 luglio 1873, e venne consacrato nella cattedrale di Parigi da Joseph-Hippolyte Guibert, arcivescovo di Parigi, assistito da Fr\u00e9d\u00e9ric de Marguerye, vescovo emerito di Autun, e da Jacques Jeancard, vescovo titolare di Ceramo. Promosso alla sede metropolitana di Reims il 21 dicembre 1874, egli riusc\u00ec ad ottenere dal governo due milioni di franchi per il restauro della cattedrale di Reims ed assicur\u00f2 ai Trappisti l'antica abbazia di Igny ed agli Oratoriani assegn\u00f2 il priorato di Binson. A Ch\u00e2tillon fece erigere una statua colossale di Urbano II il cui culto venne promosso direttamente da Roma.\nCreato cardinale presbitero nel concistoro del 7 giugno 1886, ricevette la berretta ed il titolo cardinalizio di San Giovanni a Porta Latina il 17 marzo 1887. Durante gli anni del suo cardinalato fu grande amico di Leone XIII che lo coinvolse nelle vicende riguardanti l'amministrazione del clero francese e fu grande promotore della causa di santificazione di Giovanna d'Arco. Prese parte al conclave del 1903 che elesse papa Pio X.\nMor\u00ec il 1\u00ba gennaio 1905 a Reims. La sua salma venne esposta e sepolta nella cattedrale di Reims.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538686", "revid": "1649409", "url": "https://it.wikipedia.org/wiki?curid=538686", "title": "Juan Land\u00e1zuri Ricketts", "text": "Biografia.\nNacque a Arequipa il 19 dicembre 1913.\nPapa Giovanni XXIII lo elev\u00f2 al rango di cardinale nel concistoro del 19 marzo 1962.\nMor\u00ec a Lima il 16 gennaio 1997 all'et\u00e0 di 83 anni e venne sepolto all\u2019interno della cattedrale di San Giovanni Apostolo ed Evangelista.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538687", "revid": "838137", "url": "https://it.wikipedia.org/wiki?curid=538687", "title": "Marcello Lante", "text": "Nobile romano, era figlio di Lodovico Lante della Rovere e di Lavinia Maffei. Per parte di madre era nipote dei cardinali Bernardino Maffei e Marcantonio Maffei, era inoltre cugino del cardinale Orazio Maffei e zio dei cardinali Gregorio Naro e Tiberio Cenci per parte della loro madre. Fu inoltre prozio del cardinale Federico Marcello Lante.\nBiografia.\nUditore della Reverenda Camera Apostolica, fu consacrato vescovo il 14 gennaio 1607, dopo essere stato nominato vescovo di Todi. L'11 settembre 1606 fu nominato cardinale con il titolo di cardinale presbitero dei Santi Quirico e Giulitta. Dal 1625 al 1626 fu camerlengo del Sacro Collegio. Il 20 luglio 1628 opt\u00f2 per il titolo di cardinale presbitero di Santa Prassede ed il 20 agosto divenne cardinale vescovo di Palestrina, dall'8 ottobre del 1629 opt\u00f2 per la sede suburbicaria di Frascati che lasci\u00f2 pochi mesi dopo per quella di Porto e Santa Rufina ove rimase fino al luglio del 1641, allorch\u00e9, divenuto decano del Sacro Collegio, opt\u00f2 per le sedi di Ostia e di Velletri.\nMor\u00ec il 19 aprile 1652 all'et\u00e0 di 91 anni e fu sepolto nella cappella delle sante Lucrezia e Gertrude della chiesa di San Nicola da Tolentino a Roma.\nConclavi.\nIl cardinale Marcello Lante della Rovere partecip\u00f2 a tre conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538688", "revid": "767487", "url": "https://it.wikipedia.org/wiki?curid=538688", "title": "Carlo Vittorio Amedeo Ignazio delle Lanze", "text": "Biografia.\nNacque a Torino il 1\u00ba settembre 1712 da Francesco Agostino, conte delle Lanze e di Vinovo, e di sua moglie Barbara Piossasco di Piobesi. Suo padre era ufficialmente figlio di Carlo delle Lanze, conte di Sales, e di Gabriella di Mesme di Marolles; in realt\u00e0 il padre naturale era Carlo Emanuele II di Savoia del quale la madre era l'amante.. Suoi padrini di battesimo furono Vittorio Amedeo II di Savoia, e la di lui consorte, Anna Maria d'Orl\u00e9ans.\nIntrapresa inizialmente la carriera militare, decise di dedicarsi a quella ecclesiastica ed intraprese gli studi a Roma presso la Pontificia Accademia Ecclesiastica, terminandoli poi al Torino. Nel 1731 ebbe il suddiaconato, divenendo successivamente diacono e poi sacerdote nel 1736. Molto vicino inizialmente al giansenismo, rientr\u00f2 successivamente nell'ortodossia cattolica.\nFu abate dell'Abbazia di San Giusto di Susa e di quella di Lucedio.\nPapa Benedetto XIV lo elev\u00f2 al rango di cardinale nel concistoro del 10 aprile 1747 con il Titolo (diaconia) dei Santi Cosma e Damiano. Nello stesso anno venne consacrato vescovo e nominato Arcivescovo titolare di Nicosia (Cipro), carica che mantenne fino al 1773.\nNel 1749 divenne Abate Commendatario dell'Abbazia di Fruttuaria (o di San Benigno, nel Canavese), carica che mantenne fino alla morte. Pare che per restare in Fruttuaria e ridarle l'antico splendore abbia rinunciato al soglio pontificio nei conclavi del 1769 e del 1774. Dal 1770 al 1776 l'abbazia di Fruttuaria difatti venne riedificata in uno stile tra il barocco e il neoclassico dagli architetti Bernardo Vittone e Mario Ludovico Quarini sul modello di San Pietro.\nNel 1775 fu nominato da papa Pio VI Prefetto della Sacra Congregazione del Concilio Tridentino, carica che tenne fino alla morte.\nCambi\u00f2 numerose volte il titolo cardinalizio, destinando poi gl'introiti derivanti dall'ultimo (Cardinale presbitero di San Lorenzo in Lucina) alla causa di beatificazione di Benedetto Giuseppe Labre.\nMor\u00ec nell'Abbazia di Fruttuaria e fu ivi sepolto. Con lui si estinse la famiglia comitale dei Delle Lanze.\nConclavi.\nDurante il suo periodo di cardinalato Carlo Vittorio Amedeo delle Lanze partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538689", "revid": "466539", "url": "https://it.wikipedia.org/wiki?curid=538689", "title": "Fernando de la Puente y Primo de Rivera", "text": "Biografia.\nNato a Cadice il 28 agosto 1808, papa Pio IX lo elev\u00f2 al rango di cardinale nel concistoro del 27 settembre 1861. Mor\u00ec il 20 marzo 1867 all'et\u00e0 di 58 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538690", "revid": "287204", "url": "https://it.wikipedia.org/wiki?curid=538690", "title": "Vincenzo Lapuma", "text": "Biografia.\nNacque a Palermo il 22 gennaio 1874.\nPapa Pio XI lo elev\u00f2 al rango di cardinale nel concistoro del 16 dicembre 1935.\nPartecip\u00f2 al conclave del 1939 che elesse Pio XII.\nMor\u00ec il 4 novembre 1943 all'et\u00e0 di 69 anni."}
{"id": "538691", "revid": "986213", "url": "https://it.wikipedia.org/wiki?curid=538691", "title": "Fran\u00e7ois de La Rochefoucauld (cardinale)", "text": "Biografia.\nNato a Parigi l'8 dicembre 1558, era il secondo dei quattro figli di Charles de La Rochefoucauld, conte di Randan, e di Fulvia Pico della Mirandola. Alla morte del padre, quando aveva tre anni, la famiglia ritorn\u00f2 alla corte della regina Caterina de' Medici.\nStudi\u00f2 a Parigi nel \"Coll\u00e9ge de Marmotier\", sotto la guida dello zio, abate Jean de La Rochefoucald , e presso i gesuiti del \"Coll\u00e9ge de Clermont\".\nAvviato alla carriera ecclesiastica, ricevette la tonsura nel 1570. Nel 1579 fu nominato maestro della cappella reale e nel 1584, ventiseienne, vescovo di Clermont-Ferrand; fu consacrato il 6 ottobre 1585 nella chiesa parigina di Sainte-Catherine da Gerolamo Ragazzoni, vescovo di Bergamo e nunzio in Francia.\nPapa Paolo V lo cre\u00f2 cardinale-prete di San Callisto nel concistoro del 10 dicembre 1607.\nNel 1611 fu nominato vescovo di Senlis.\nFu presidente del Consiglio reale (primo ministro) dal 1622 al 1624, quando fu sostituito da Richelieu. Fu anche gran cappellano, ovvero responsabile degli affari ecclesiastici del Regno.\nSostenuto da Luigi XIII, nel 1622 fu nominato da Gregorio XV commissario apostolico per la riforma degli ordini religiosi: la sua opera port\u00f2 alla costituzione della Congregazione di Francia dei canonici regolari di Sant'Agostino.\nMor\u00ec il 14 febbraio 1645 e fu sepolto in Santa Genoveffa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538692", "revid": "1305772", "url": "https://it.wikipedia.org/wiki?curid=538692", "title": "Dominique de La Rochefoucauld", "text": "Era figlio di Jean-Antoine de La Rochefoucauld, signore di Saint-Ilpize de Cusson e Rochegonde, e di Marie-Madeleine de la Champ.\nProveniente da un ramo minore e pi\u00f9 povero del casato dei La Rochefoucauld, ottenne la protezione del cardinale Fr\u00e9d\u00e9ric-J\u00e9r\u00f4me de La Rochefoucauld, per intercessione del vescovo di Mende, Gabriel-Florent de Choiseul-Beaupr\u00e9, che l'incontr\u00f2 nel villaggio di Saint-Hilaire.\nBiografia.\nStudi\u00f2 presso il seminario di Clermont e poi presso quello di Saint-Sulpice, ove ottenne un diploma in teologia. Fu ordinato prete a Parigi. Il cardinale La Rochefoucauld lo nomin\u00f2 vicario generale dell'arcidiocesi di Bourges.\nArcivescovo di Albi e poi di Rouen.\nIl 1\u00ba maggio 1747 il re di Francia Luigi XV lo nomin\u00f2 arcivescovo di Albi. Il 29 giugno dello stesso anno ricevette la consacrazione episcopale.\nDivenne membro dell'Assemblea del Clero dal 1750 al 1755. Ricevette la nomina ad abate commendatario dell'Abbazia di Cluny nel 1757, succedendo al suo cardinale protettore.\nIl 30 aprile 1759 rassegn\u00f2 le sue dimissioni come arcivescovo di Albi ed il 2 giugno del medesimo anno fu nominato arcivescovo di Rouen\nCardinalato.\nDietro sollecitazione del re Luigi XVI venne nominato cardinale-presbitero da papa Pio VI nel concistoro del 1\u00ba giugno 1778, ma non ricevette mai un titolo cardinalizio n\u00e9 si rec\u00f2 mai a Roma per ricevere la berretta cardinalizia.\nNel 1780 fu nominato abate commendatario dell'Abbazia della Trinit\u00e0 di F\u00e9camp. Nello stesso anno gli venne conferito il titolo di Commendatore dell'Ordine dello Spirito Santo. Presiedette l'Assemblea del Clero nel 1780 e nel 1782.\nDurante la Rivoluzione.\nIl clero del baliato di Rouen invi\u00f2 Dominique de La Rochefoucault come deputato agli Stati Generali del 1789. In quanto presidente della Camera del clero, egli respinse tutte le misure rivoluzionarie, ma dovette obbedire agli ordini espliciti del re, limitandosi a deporre nell'ufficio dell'Assemblea una protesta elencate tutti i diritti del suo ordine.\nDifensore convinto dei principi del clero, egli condusse, nonostante l'et\u00e0 avanzata, una accanita opposizione alla Costituzione. Egli rifiut\u00f2 il giuramento di fedelt\u00e0 alla Costituzione civile del clero e venne privato delle sue rendite e dei suoi benefici.\nEgli and\u00f2 in esilio il 10 agosto 1792 e si rifugi\u00f2 prima a Maastricht poi a Bruxelles. Dal luglio del 1794, risiedette a M\u00fcnster (Germania).\nAmmalatosi nel settembre del 1800, mor\u00ec a M\u00fcnster dopo pochi giorni. Le sue esequie, per disposizione del principe-vescovo di Munster, l'arciduca Massimiliano d'Asburgo-Lorena, furono celebrate in pompa magna.\nNell'aprile del 1876 i suoi resti vennero traslati a Rouen ed inumati nella cripta degli arcivescovi della Cattedrale di Rouen.\nConclavi.\nDurante il cardinalato di Dominique de La Rochefoucauld ebbe luogo un solo conclave: quello del 1799/1800, che elesse papa Pio VII, al quale egli non prese parte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538693", "revid": "838137", "url": "https://it.wikipedia.org/wiki?curid=538693", "title": "Fr\u00e9d\u00e9ric-J\u00e9r\u00f4me de La Rochefoucauld", "text": "Era figlio di Francesco II de La Rochefoucauld de Roye e della di lui consorte Catherine Fran\u00e7oise d'Arpajon.\nBiografia.\nEgli fu destinato fin dalla tenera et\u00e0 alla carriera ecclesiastica.\nNel novembre del 1717 fu nominato abate di Saint-Romain de Blaye e nel maggio 1722 abate di Beauport, poi priore di Lanville e successivamente di Notre-Dame-de-Bonne-Nouvelle a Parigi e nell'aprile 1732 priore di La Charit\u00e9-sur-Loire.\nFu poi vicario generale dell'arcivescovo di Rouen, monsignor Louis de La Vergne de Tressan.\nIl 27 giugno 1729 fu nominato arcivescovo di Bourges a seguito delle dimissioni del cardinale L\u00e9on Potier de Gesvres.\nIl 29 settembre 1738 fu eletto coadiutore del cardinale Henri-Osvald de la Tour d'Auvergne de Bouillon, abate di Cluny.\nNel 1747, alla morte del cardinale de La Tour d'Auvergne, gli succedette come abate di Cluny. Egli fece ricostruire l'abbazia e ne presiedette i capitoli generali degli anni 1750, 1753 e 1756.\nIl 2 febbraio del 1742 fu nominato commendatore dell'Ordine dello Spirito Santo. La sua reputazione lo fece scegliere come presidente dell'assemblea del Clero che si tenne nell'aprile 1742, ottenendo anche il privilegio di prepararla direttamente con il re invece che con i suoi ministri. Nello stesso anno fu nominato Grande elemosiniere di Francia. Nel 1745 Luigi XV lo nomin\u00f2 ambasciatore a Roma, presso papa Benedetto XIV in sostituzione dell'abate di Canillac.\nDato per candidato favorito alla carica di arcivescovo di Parigi, a causa della sua lontananza da Parigi gli venne tuttavia preferito nel 1746 Christophe de Beaumont du Repaire.\nPapa Benedetto XIV lo nomin\u00f2 cardinale nel concistoro del 10 aprile 1747 con il titolo di cardinale presbitero di Sant'Agnese fuori le mura e nel dicembre di quell'anno fu richiamato a Parigi.\nNel 1755, alla morte di Monsignor de Mirepoix, il re diede segno della sua preferenza per il La Rochefoucauld incaricandolo di redigere l'elenco dei benefici.\nNello stesso anno divenne abate di Saint-Wandrille de Fontanelle.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538694", "revid": "838137", "url": "https://it.wikipedia.org/wiki?curid=538694", "title": "Arcadio Mar\u00eda Larraona Saralegui", "text": "Fu nominato cardinale della Chiesa cattolica da papa Giovanni XXIII.\nBiografia.\nNacque a Oteiza de la Solana il 13 novembre 1887. Dal 1940 al 1945 \u00e8 commissario pontificio della Compagnia di San Paolo.\nPapa Giovanni XXIII lo elev\u00f2 al rango di cardinale nel concistoro del 14 dicembre 1959.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum; fu presidente della \"Commissione liturgica\".\nMor\u00ec il 7 maggio 1973 all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "538695", "revid": "6923", "url": "https://it.wikipedia.org/wiki?curid=538695", "title": "Fort Caroline", "text": "Fort Caroline fu la prima colonia francese permanente in Nord America, situata nell'odierna Jacksonville, Florida.\nStoria.\nUn gruppo di esploratori ugonotti guidato dall'ufficiale navale francese Jean Ribault arriv\u00f2 nell'ubicazione del Fiume di Maggio (ora il fiume St. Johns) nel febbraio 1562. L'esplorazione si spost\u00f2 poi verso nord a Port Royal Sound, denominato Charlesfort su Parris Island e ci rimase per un certo periodo di tempo. Ribault torn\u00f2 in Europa per preparare i rifornimenti per la nuova colonia, ma fu arrestato in Inghilterra a causa di complicazioni sorte dalle Guerre di Religione Francesi.\nSenza rifornimenti o autorit\u00e0, e assediati dalle ostilit\u00e0 dei nativi Timucua, la maggior parte dei coloni seguirono Ren\u00e9 Goulaine de Laudonni\u00e8re verso sud, dove fondarono Fort Caroline (o \"Fort de la Caroline\") al di sopra del St. Johns Bluff il 22 giugno 1564. Il forte fu cos\u00ec nominato in onore del re francese regnante Carlo IX.\nNell'agosto del 1565, Ribault torn\u00f2 a Fort Caroline per prendere il comando dell'insediamento. Dopo essere venuto a conoscenza della colonia spagnola di St. Augustine, solo 60\u00a0km verso sud, Ribault si organizz\u00f2 con diverse navi che trasportavano 200 marinai e 400 soldati per mandar via gli spagnoli, ma fu sorpreso in mare da una violenta tempesta che dur\u00f2 diversi giorni. Pedro Men\u00e9ndez de Avil\u00e9s, il governatore della Florida per la Spagna, ne approfitt\u00f2: facendo marciare le sue truppe via terra, sorprese il presidio di Fort Caroline all'alba del 20 settembre, il quale allora contava circa dalle 200 alle 250 persone. Gli spagnoli attaccarono e uccisero la maggior parte dei difensori, fatta eccezione per circa 50 donne e bambini che furono fatti prigionieri e 26 difensori che progettarono la fuga, incluso de Laudonni\u00e8re. Per quanto riguarda gli uomini della flotta di Ribault, molti annegarono; gli spagnoli raccolsero circa 350 sopravvissuti (incluso Ribault), a sud della costa dove le loro navi furono distrutte, solo per ucciderli e risparmiandone circa 20 (Ribault escluso). Il luogo \u00e8 conosciuto oggi con il nome di un forte costruito molto dopo, Fort Matanzas (Fort Massacre). Questo massacro mise fine ai tentativi francesi di colonizzare la Florida.\nGli spagnoli continuarono ad occupare il forte. Nell'aprile del 1568, Dominique de Gourgues guid\u00f2 una forza francese la quale attacc\u00f2 e bruci\u00f2 il forte. Gli spagnoli lo ricostruirono, solo per abbandonarlo definitivamente l'anno successivo. L'esatta ubicazione dell'insediamento \u00e8 sconosciuta.\nRicostruzione.\nFort Caroline fu riconosciuto come National Memorial il 21 settembre 1950, e instituito il 16 gennaio 1953. Il memoriale include una ricostruzione in scala del forte, basata su resoconti storici, e un centro visitatori. Il memoriale \u00e8 amministrato insieme al Timucuan Ecological and Historic Preserve. Come tutte le aree storiche amministrate dal National Park Service, il memoriale fu inserito nelle liste del National Register of Historic Places il 15 ottobre 1966."}
{"id": "538696", "revid": "767487", "url": "https://it.wikipedia.org/wiki?curid=538696", "title": "Pietro Lasagni", "text": "Biografia.\nNacque a Caprarola il 15 giugno 1814. Nel novembre del 1828 entr\u00f2 nel seminario di San Salvatore a Rieti per passare, qualche anno dopo, al seminario romano. Nel marzo del 1835, gli fu assegnato dal principe Francesco Borghese un beneficio ecclesiastico nella cappella Borghesiana della basilica di Santa Maria Maggiore. Ordinato sacerdote il 17 dicembre 1836.\nDopo un breve soggiorno a Parigi, l'11 marzo 1853 entr\u00f2 a far parte del tribunale della Sacra Consulta. Il 5 novembre dello stesso anno fu nominato da Pio IX delegato apostolico di Viterbo. Il 20 giugno 1856 pass\u00f2 alla delegazione apostolica di Forl\u00ec. Il 16 giugno 1868 fu nominato delegato apostolico di Frosinone e seppe gestire con il consueto equilibrio, l'occupazione del territorio da lui amministrato da parte delle truppe italiane nel settembre del 1870. \nAl ritorno a Roma fu nominato segretario della Congregazione Concistoriale e del Sacro Collegio cosicch\u00e9, alla morte di Pio IX, rivest\u00ec nel conclave del 1878 le funzioni di segretario di Stato.\nPapa Leone XIII lo elev\u00f2 al rango di cardinale nel concistoro del 27 marzo 1882.\nMor\u00ec il 19 aprile 1885 all'et\u00e0 di 70 anni."}
{"id": "538697", "revid": "838137", "url": "https://it.wikipedia.org/wiki?curid=538697", "title": "Luis de la Lastra y Cuesta", "text": "Biografia.\nNacque il 1\u00ba dicembre 1803 a Cubas, localit\u00e0 del municipio di Ribamont\u00e1n al Monte, in Cantabria.\nNel 1852 fu nominato vescovo di Orense; fu promosso arcivescovo di Valladolid nel 1857 ed infine arcivescovo di Siviglia nel 1863.\nPapa Pio IX lo elev\u00f2 al rango di cardinale nel concistoro del 16 marzo 1863 con il titolo di San Pietro in Vincoli, ma solo dal 12 luglio 1867. Partecip\u00f2 ai lavori del Primo concilio vaticano tra il 1869 ed il 1870.\nDal 1868 fu anche senatore.\nMor\u00ec a Siviglia il 5 maggio 1876 all'et\u00e0 di 72 anni ed \u00e8 sepolto nella cattedrale di Siviglia nella \"cappella del Cristo di Maracaibo\"; il monumento funebre \u00e8 opera dello scultore Ricardo Bellver e fu realizzato nel 1880.\nGenealogia episcopale.\nLa genealogia episcopale \u00e8:"}
{"id": "538698", "revid": "938", "url": "https://it.wikipedia.org/wiki?curid=538698", "title": "Jean-Baptiste de Latil", "text": "Biografia.\nNacque a Isola di Santa Margherita il 6 marzo 1761, figlio di Antoine de Latil e di Gabrielle-Th\u00e9r\u00e8se de Magny.\nIndirizzato alla carriera ecclesiastica, ottenne di frequentare il seminario di Saint-Sulpice a Parigi e venne ordinato sacerdote nel 1784, svolgendo la propria prima attivit\u00e0 pastorale nella parrocchia di Saint-Sulpice. Vicario generale della diocesi di Vencem, rifiut\u00f2 di prestare giuramento alla Costituzione civile del clero del 1791 e lasci\u00f2 pertanto la Francia in esilio volontario. Ritorn\u00f2 nel 1792, ma venne arrestato e imprigionato a Montfort-l'Amaury; qui, liberato, venne inviato a D\u00fcsseldorf, in Germania, ove pot\u00e9 continuare la propria attivit\u00e0 pastorale, e fu poi in Inghilterra. Nel 1805 vebbe nominato elemosiniere ordinario del principe Carlo Filippo di Francia, conte di Artois e futuro re Carlo X, divenendo grande elemosiniere nel 1814.\nEletto vescovo titolare di Amicle dall'8 marzo 1816, venne consacrato la domenica delle palme (7 aprile) del 1816 nella cappella di Lorette, Issy, per mano di Fran\u00e7ois de Pierre de Bernis, arcivescovo emerito di Albi, assistito da Jean-Baptiste Du Chilleau, vescovo di Chalon, e da Jean de Coucy, vescovo di La Rochelle. Trasferito alla sede di Chartres dal 1\u00ba ottobre 1817, non pot\u00e9 occupare quella sede sino al 1821. Conte e pari di Francia dal 31 ottobre 1822, venne promosso alla sede metropolitana di Reims dal 12 luglio 1824, anno in cui ottenne anche il titolo di duca. Consigliere di Stato, dal 12 maggio 1825 fu commendatore dell'Ordine dello Spirito Santo e il 29 maggio di quell'anno ebbe il privilegio di incoronare re Carlo X nella cattedrale di Reims.\nCreato cardinale presbitero nel concistorio del 13 marzo 1826, il 18 maggio 1829 ricevette la berretta cardinalizia e il titolo di San Sisto il 21 maggio. Prese parte al conclave del 1829 che elesse papa Pio VIII, ma non presenzi\u00f2 a quello del 1830-1831 che elesse papa Gregorio XVI. Dopo la caduta di Carlo X, lo accompagn\u00f2 in Inghilterra ed in Germania, governando la propria arcidiocesi tramite dei vicari. Ritorn\u00f2 in Francia nel 1839 ma non nella sua arcidiocesi, ritirandosi a vita privata in Provenza.\nMor\u00ec a G\u00e9menos, presso Marsiglia, il 1\u00ba dicembre 1839. La sua salma venne esposta e poi sepolta nella cattedrale di Reims.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538699", "revid": "838137", "url": "https://it.wikipedia.org/wiki?curid=538699", "title": "Hugues-Robert-Jean-Charles de La Tour d'Auvergne-Lauraquais", "text": "Fu nominato cardinale della Chiesa cattolica da papa Gregorio XVI.\nBiografia.\nNacque a Auzeville-Tolosane il 14 agosto 1768.\nPapa Gregorio XVI lo elev\u00f2 al rango di cardinale nel concistoro del 23 dicembre 1839.\nMor\u00ec il 20 luglio 1851 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538700", "revid": "986213", "url": "https://it.wikipedia.org/wiki?curid=538700", "title": "Camillo Laurenti", "text": "Fu nominato cardinale della Chiesa cattolica da papa Benedetto XV.\nBiografia.\nNacque a Monte Porzio Catone il 20 novembre 1861. Studi\u00f2 all'Almo Collegio Capranica di Roma dal 1\u00ba novembre 1872 al 31 luglio 1884; frequent\u00f2 il Pontificio Ateneo Urbaniano \"De Propaganda Fide\", in cui consegu\u00ec i dottorati in filosofia e in teologia.\nFu ordinato presbitero a Roma il 7 giugno 1884 ed entr\u00f2 alla Sacra Congregazione de Propaganda Fide il 1\u00ba settembre 1884; in cui il 1\u00ba dicembre 1887 fu promosso primo minutante. Il 3 agosto 1889 fu nominato cameriere privato soprannumerario, ed ebbe una seconda nomina il 16 agosto 1903. Dal 1892 al 1908 fu professore di filosofia al Pontificio Ateneo Urbaniano. Fu nominato sottosegretario della Sacra Congregazione de Propaganda Fide il 20 ottobre 1908 e prelato domestico di Sua Santit\u00e0 il 12 giugno 1908. Divenne segretario della stessa Congregazione il 12 agosto 1911. Fu nominato anche consultore della Suprema Sacra Congregazione del Sant'Uffizio il 4 marzo 1912 e della Sacra Congregazione per le Chiese orientali il 29 novembre 1917.\nPapa Benedetto XV lo elev\u00f2 al rango di cardinale nel concistoro del 13 giugno 1921. Il 16 giugno dello stesso anno ricevette il cappello rosso e la diaconia di Santa Maria della Scala. Scelse come motto \"Stella matutina\".\nPartecip\u00f2 al conclave del 1922 che elesse Pio XI: in questo conclave risult\u00f2 uno dei \"papabili\". Il 5 luglio 1922 fu nominato prefetto della Sacra Congregazione per i Religiosi e il 17 dicembre 1928 fu nominato pro-prefetto della Sacra Congregazione dei Riti, di cui divenne prefetto il 12 marzo 1929. Il 16 dicembre 1935 opt\u00f2 per l'ordine dei cardinali presbiteri e la sua diaconia fu elevata a titolo cardinalizio \"pro illa vice\". \nMor\u00ec il 6 settembre 1938 all'et\u00e0 di 76 anni per un infarto. Fu sepolto nella tomba di famiglia al cimitero di Campo Verano e in seguito le sue spoglie furono traslate nella chiesa del Ricovero di San Giuseppe a Monte Porzio Catone."}
{"id": "538701", "revid": "1649409", "url": "https://it.wikipedia.org/wiki?curid=538701", "title": "Carlo Laurenzi (cardinale)", "text": "Biografia.\nNacque a Perugia il 12 gennaio 1821.\nPapa Leone XIII lo elev\u00f2 al rango di cardinale nel concistoro del 10 novembre 1884.\nMor\u00ec il 2 novembre 1895 all'et\u00e0 di 74 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538702", "revid": "986213", "url": "https://it.wikipedia.org/wiki?curid=538702", "title": "Lorenzo Lauri", "text": "Biografia.\nNacque a Roma il 15 ottobre 1864.\nPapa Pio XI lo elev\u00f2 al rango di cardinale nel concistoro del 20 dicembre 1926.\nPapa Pio XII lo nomin\u00f2 camerlengo subito dopo la propria elezione al papato. Infatti il cardinale Pacelli era camerlengo durante il pontificato del suo predecessore, Pio XI; e la carica rimase vacante quando Pacelli venne eletto Papa.\nDa notare che, quando il cardinale Lauri mor\u00ec, due anni dopo, il Papa decise di non nominare nessun suo successore. La carica di camerlengo rimase, cos\u00ec, vacante per diciassette anni - come anche quella di segretario di Stato, dopo la scomparsa del cardinale Maglione (1944) - e solo il Collegio cardinalizio, all'indomani della morte di Pio XII, nel 1958, provvedette alla nomina del nuovo camerlengo, Aloisi Masella. Il cardinale Lauri mor\u00ec l'8 ottobre 1941 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538703", "revid": "322321", "url": "https://it.wikipedia.org/wiki?curid=538703", "title": "Luigi Lavitrano", "text": "Biografia.\nNacque a Forio d'Ischia il 7 marzo 1874. Il 21 marzo 1898 fu ordinato sacerdote \nIl 25 marzo 1914 fu nominato vescovo di Cava de' Tirreni e Sarno. Il 16 luglio 1924 fu promosso arcivescovo di Benevento. Il 29 settembre 1928 fu nominato arcivescovo di Palermo, carica che lasci\u00f2 dopo 17 anni, quando il 14 maggio 1945 papa Pio XII lo nomin\u00f2 prefetto della Sacra Congregazione dei Religiosi.\nPio XI lo cre\u00f2 cardinale nel concistoro del 16 dicembre 1929\nPartecip\u00f2 al conclave del 1939 che elesse Pio XII.\nFu il terzo gran priore dell'Ordine militare del Santissimo Salvatore di Santa Brigida di Svezia.\nMor\u00ec il 2 agosto 1950 a Castel Gandolfo. Le sue spoglie riposano nella basilica di Santa Maria di Loreto di Forio; sulla sua lapide, coronata da un busto, \u00e8 apposta la scritta \"Labor et dolor vita mea fuit\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538704", "revid": "38120", "url": "https://it.wikipedia.org/wiki?curid=538704", "title": "Jos\u00e9 Al\u00ed Lebr\u00fan Moratinos", "text": "Biografia.\nNacque a Puerto Cabello il 19 marzo 1919.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983.\nMor\u00ec il 21 febbraio 2001 all'et\u00e0 di 81 anni e venne sepolto all\u2019interno della cattedrale di Caracas.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538705", "revid": "98077", "url": "https://it.wikipedia.org/wiki?curid=538705", "title": "Victor-Lucien-Sulpice L\u00e9cot", "text": "Biografia.\nNacque a Montescourt-Lizerolles l'8 gennaio 1831.\nPapa Leone XIII lo elev\u00f2 al rango di cardinale nel concistoro del 12 giugno 1893.\nNel 1908 fu destinatario dell'epistola Solemnia sacra di papa Pio X.\nMor\u00ec il 19 dicembre 1908 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538707", "revid": "123020778", "url": "https://it.wikipedia.org/wiki?curid=538707", "title": "Mieczys\u0142aw Halka Led\u00f3chowski", "text": "Era figlio del conte J\u00f3zef Led\u00f3chowski e della sua consorte, Maria Zakrzewska. Dei suoi nipoti, W\u0142odzimierz fu generale dei gesuiti, Urszula (canonizzata nel 2003) fond\u00f2 le Suore Orsoline del Sacro Cuore di Ges\u00f9 Agonizzante e Maria Teresa (beatificata nel 1975) fond\u00f2 le Suore Missionarie di San Pietro Claver.\nBiografia.\nEra il figlio del conte J\u00f3zef Zachariasz Led\u00f3chowski e di Rozalia Zakrzewski.\nFormazione.\nFrequent\u00f2 il ginnasio ed il seminario a Varsavia, quindi si trasfer\u00ec a Roma ove frequent\u00f2 la Pontificia Accademia Ecclesiastica.\nMinistero sacerdotale ed episcopale.\nNel 1845 venne ordinato sacerdote a Roma, ove consegu\u00ec successivamente il dottorato in teologia e poi la laurea \"in utroque jure\". Fu delegato apostolico in Colombia, Ecuador, Bolivia, Per\u00f9 e Venezuela dal settembre del 1856 ma il luglio del 1861 fu espulso dalla Colombia. Nello stesso anno venne consacrato arcivescovo titolare di Tebe e fu nominato nunzio apostolico in Belgio.\nNel 1865 venne nominato arcivescovo di Gniezno e Pozna\u0144 e primate di Polonia: entrato in conflitto con Otto von Bismarck nel periodo della Kulturkampf, venne deposto dalla carica e imprigionato per ordine del governo prussiano (1874-1876); venne poi liberato, ma fu espulso dalla Prussia.\nCardinalato.\nPapa Pio IX, che lo aveva elevato al rango di cardinale durante la prigionia (concistoro del 15 marzo 1875, titolo cardinalizio di San Lorenzo in Lucina), lo accolse in Vaticano, da dove Led\u00f3chowski pot\u00e9 continuare ad amministrare la sua diocesi fino al 1885, quando prefer\u00ec rassegnare le dimissioni per favorire la distensione.\nPartecip\u00f2 al conclave del 1878 che elesse papa Leone XIII.\nDal 1885 al 1886 fu camerlengo del Sacro Collegio.\nNel 1892 papa Leone XIII lo nomin\u00f2 prefetto della Congregazione de Propaganda Fide: mor\u00ec il 22 luglio 1902 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538708", "revid": "838137", "url": "https://it.wikipedia.org/wiki?curid=538708", "title": "Joseph-Charles Lef\u00e8bvre", "text": "Biografia.\nNacque a Tourcoing il 15 aprile 1892.\nIl 27 luglio 1938 fu nominato vescovo di Troyes; il 17 giugno 1943 fu promosso arcivescovo di Bourges.\nPapa Giovanni XXIII lo elev\u00f2 al rango di cardinale nel concistoro del 28 marzo 1960.\nPartecip\u00f2 al conclave del 1963 che elesse papa Paolo VI.\nEra cugino di Marcel Lefebvre.\nMor\u00ec il 2 aprile 1973 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538709", "revid": "963244", "url": "https://it.wikipedia.org/wiki?curid=538709", "title": "Michele Lega", "text": "Biografia.\nNacque a Brisighella il 1\u00ba gennaio 1860.\nPapa Pio X lo elev\u00f2 al rango di cardinale nel concistoro del 25 maggio 1914 e fino alla creazione del cardinale Alessio Ascalesi (4 dicembre 1916), ad opera di Benedetto XV, fu il porporato italiano pi\u00f9 giovane.\nPartecip\u00f2 al conclave del 1914 che elesse Benedetto XV e al conclave del 1922 che elesse Pio XI.\nFu assistente e protettore della Societ\u00e0 antischiavista italiana.\nMor\u00ec il 16 dicembre 1935 all'et\u00e0 di quasi 76 anni.\nSuo nipote fu Giacomo Dal Monte Casoni (1891-1968), deputato imolese della Democrazia Cristiana.\nGenealogia episcopale.\nLa genealogia episcopale \u00e8:"}
{"id": "538710", "revid": "267975", "url": "https://it.wikipedia.org/wiki?curid=538710", "title": "Paul-\u00c9mile L\u00e9ger", "text": "Biografia.\nNacque a Valleyfield il 26 aprile 1904.\nPapa Pio XII lo elev\u00f2 al rango di cardinale nel concistoro del 12 gennaio 1953.\nMor\u00ec il 13 novembre 1991 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538711", "revid": "963244", "url": "https://it.wikipedia.org/wiki?curid=538711", "title": "L\u00e1szl\u00f3 L\u00e9kai", "text": "Biografia.\nNacque a Zalal\u00f6v\u0151 il 12 marzo 1910.\nPapa Paolo VI lo elev\u00f2 al rango di cardinale nel concistoro del 24 maggio 1976.\nPartecip\u00f2 ai due conclavi del 1978 che elessero Giovanni Paolo I e Giovanni Paolo II.\nMor\u00ec il 30 giugno 1986 a Esztergom (Ungheria) all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538712", "revid": "838137", "url": "https://it.wikipedia.org/wiki?curid=538712", "title": "Ver\u00edssimo de Lencastre", "text": "Biografia.\nNacque a Lisbona il 15 novembre 1615 da Francisco Lu\u00eds de Lencastre, comandante dell'Ordine militare di San Benedetto d'Avis e Filipa de Vilhena.\nPapa Innocenzo XI lo elev\u00f2 al rango di cardinale nel concistoro del 2 settembre 1686.\nMor\u00ec il 12 dicembre 1692 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538713", "revid": "986213", "url": "https://it.wikipedia.org/wiki?curid=538713", "title": "Alexis-Henri-Marie L\u00e9picier", "text": "Biografia.\nL\u00e9picier nacque a Vaucouleurs, Francia. Entr\u00f2 nell'Ordine dei Servi di Maria il 1\u00ba marzo 1878 a Londra. Frequent\u00f2 il Seminario di Saint-Sulpice a Parigi e la Pontificia Universit\u00e0 Urbaniana a Roma. Ordinato presbitero il 19 settembre 1885 a Londra, serv\u00ec come maestro di novizi dal 1890 fino al 1892 e fu chiamato, su desiderio di papa Leone XIII alla cattedra di Teologia dogmatica di questa stessa universit\u00e0 dal 1892 fino al 1913. Serv\u00ec come rettore del collegio internazionale Sant'Alessio Falconieri dei Servi di Maria a Roma dal 1895 fino al 1913 e divenne priore generale dell'Ordine nel 1901. Fu nominato legato pontificio per la Scozia da papa Pio X e visse in Scozia dal 1912 al 1913.\nArcivescovo.\nNominato arcivescovo titolare di Tarso il 22 maggio 1924 e successivamente, l'11 giugno 1924, legato pontificio per le diocesi delle Indie Orientali che dipendevano da Propaganda Fide. Serv\u00ec anche come legato pontificio in Abissinia ed Eritrea nel 1927.\nCardinale.\nCreato cardinale presbitero di Santa Susanna da papa Pio XI nel concistoro del 19 dicembre 1927, ricevette in seguito la nomina di prefetto della Congregazione per i religiosi nel 1928. Lascer\u00e0 questa carica l'ultimo giorno del 1935. La sua dipartita avverr\u00e0 il 20 maggio dell'anno successivo.\nGenealogia episcopale.\nLa genealogia episcopale \u00e8:"}
{"id": "538714", "revid": "838137", "url": "https://it.wikipedia.org/wiki?curid=538714", "title": "Mihail Lewicki", "text": "Biografia.\nNacque a Pokucie il 17 febbraio 1774.\nPapa Pio IX lo elev\u00f2 al rango di cardinale nel concistoro del 16 giugno 1856.\nMor\u00ec il 14 gennaio 1858 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538715", "revid": "1935652", "url": "https://it.wikipedia.org/wiki?curid=538715", "title": "Achille Li\u00e9nart", "text": "Biografia.\nNacque a Lilla il 7 febbraio 1884.\nPapa Pio XI lo elev\u00f2 al rango di cardinale nel concistoro del 30 giugno 1930.\nMor\u00ec il 15 febbraio 1973 all'et\u00e0 di 89 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538716", "revid": "322321", "url": "https://it.wikipedia.org/wiki?curid=538716", "title": "Lorenzo Litta", "text": "Biografia.\nI primi anni.\nLorenzo Litta nacque a Milano il 23 febbraio 1756 in seno ad una famiglia aristocratica della citt\u00e0 lombarda. Egli era nello specifico figlio di Pompeo Giulio Litta Visconti Arese, VI marchese di Gambol\u00f2, e di sua moglie Maria Elisabetta Visconti Borromeo Arese, dei conti della pieve di Brebbia, la quale era inoltre zia dello stesso Pompeo. Suo fratello era il duca Antonio Litta Visconti Arese. Antenato di Lorenzo era stato il cardinale Alfonso Litta, gi\u00e0 arcivescovo di Milano durante il XVII secolo.\nAvviato dalla famiglia alla carriera ecclestiastica, studi\u00f2 al Collegio Clementino di Roma ove si laure\u00f2 in legge ed in lettere per poi passare all'Universit\u00e0 La Sapienza di Roma ove il 28 gennaio 1780 ottenne la laurea \"utroque iure\".\nIl 13 aprile 1780 entr\u00f2 nella prelatura romana come referendario dei tribunali della Signatura Apostolica di Grazia e Giustizia. Protonotario apostolico partecipante dal 1782, divenne relatore della Sacra Consulta dal 14 febbraio 1785. Il 6 giugno 1789 venne ordinato sacerdote e nel 1791 venne incaricato da Pio VI di una missione presso Napoleone Bonaparte in Francia. Censore dell'Accademia di Teologia, divenne Commissario ai confini con la Toscana e quindi vicario dell'arciprete della Basilica di San Giovanni in Laterano a Roma.\nL'episcopato e la difficile mediazione tra Polonia e Russia.\nIl 23 settembre 1793 venne eletto arcivescovo titolare di Tebe ed Assistente al Trono Pontificio. Consacrato vescovo il 6 ottobre 1793 nella chiesa romana di San Carlo al Corso per mano del cardinale Luigi Valenti Gonzaga, prefetto dell'Economato della Sacra Congregazione di Propaganda Fide, assistito da Carlo Crivelli, arcivescovo titolare di Patrasso, prevetto degli archivi vaticani, e da Giovanni Francesco Guidi di Bagno-Talenti, arcivescovo titolare di Mira, canonico della basilica di San Pietro in Vaticano.\nIl 15 novembre 1793 venne nominato nunzio apostolico in Polonia, giungendo a Varsavia il 24 marzo 1794. Il 9 aprile successivo present\u00f2 le sue credenziali al governo polacco, rimanendo in loco sino al 13 marzo 1797. Durante i negoziati per la Terza spartizione della Polonia, egli difese i diritti della chiesa cattolica nello stato, astenendosi dal condannare i rivoltosi e cercando di conciliare nazionalisti e russofili; tutti i suoi sforzi ad ogni modo si dimostrarono insufficienti per evitare la partizione del paese che avvenne il 24 ottobre 1795. Come ultimo sforzo egli cerc\u00f2 di proteggere il rito latino cattolico nei tre territori sottoposti alla sua giurisdizione di nunziatura; dopo di lui la nunziatura rimarr\u00e0 vacante per centovent'anni.\nL'11 febbraio 1797, il Litta venne nominato ambasciatore straordinario in Russia, rappresentando la Santa Sede all'incoronazione dello zar Paolo I di Russia a Mosca dall'8 al 16 aprile di quell'anno. Successivamente egli si rec\u00f2 a San Pietroburgo per cercare di persuadere il nuovo zar a garantire la libert\u00e0 religiosa ai suoi sudditi polacchi, permettendo un'organizzazione canonica della chiesa cattolica nei territori russi, riducendo di molto l'influsso delle misure anticattolice approvate a suo tempo dalla zarina Caterina II.\nQuesta missione ebbe un successo solo parziale: se egli non riusc\u00ec a ristabilire la libera comunicazione tra episcopati locali e Roma, il Litta fu in grado per\u00f2 di restaurare le nove diocesi in entrambi i riti, recuperando parte delle propriet\u00e0 ecclesiastiche che erano state in precedenza confiscate dal governo russo; riapr\u00ec i conventi dei Basiliani. Lorenzo Litta venne espulso dalla Russia nel maggio del 1799 dopo il fallimento dei negoziati per l'Ordine di Malta: Roma non accettava il fatto che lo zar si fosse autorproclamato gran maestro dell'ordine dopo che l'isola di Malta era stata fisicamente occupata dalle truppe francesi di Napoleone Bonaparte. Dopo la cacciata dalla Russia, il Litta si port\u00f2 a Venezia dove la corte papale si trovava durante i moti a Roma, ed assistette al conclave del 1799. Dopo l'elezione del nuovo papa Pio VII, questi il 23 novembre 1800 lo nomin\u00f2 tesoriere generale e collettore della Camera Apostolica, mantenendo tale incarico sino alla sua promozione al cardinalato.\nIl cardinalato ed i contrasti con Napoleone.\nPapa Pio VII decise di creare il Litta quale cardinale \"in pectore\" nel concistoro del 23 febbraio 1801, pubblicandolo definitivamente nel concistoro del 28 settembre successivo. Il 1\u00ba ottobre 1801 ricevette la berretta cardinalizia ed il 23 dicembre il titolo cardinalizio di Santa Pudenziana.\nPrefetto della Sacra Congregazione dell'Indice dal 27 agosto 1811, occup\u00f2 tale incarico sino al giugno del 1814, divenendo in contemporanea anche prefetto degli studi del Collegio e del Seminario Romano dal 1805 al 1814. Camerlengo del Sacro Collegio dei Cardinali dal 1806 al 1807, in quest'ultimo anno inizi\u00f2 a divenire particolarmente noto per i suoi sentimenti anti-francesi al punto che l'imperatore Napoleone Bonaparte si rifiut\u00f2 di accettarlo quale plenipotenziario per esaminare i contrasti tra Santa Sede e Francia. Esiliato a Milano nel marzo del 1808, venne quindi deportato in Francia come la maggior parte degli altri cardinali nel 1809, rifiutandosi per giunta di partecipare al matrimonio civile e religioso dell'imperatore francese con l'arciduchessa Maria Luisa d'Austria nell'aprile del 1810; cos\u00ec facendo il Litta divenne uno dei \"cardinali neri\" (ai quali non venne permesso di indossare i paramenti rossi propri del rango cardinalizio). Relegato a Saint-Quentin e poi a Fontainebleau dal febbraio del 1813, nel gennaio del 1814 venne trasferito a N\u00eemes, facendo ritorno a Roma dopo la caduta di Napoleone nell'aprile successivo.\nNominato prefetto della Sacra Congregazione per la Correzione dei Libri della Chiesa Orientale, divenne prefetto della stampa per la Sacra Congregazione della Propaganda Fide il 28 maggio 1814, rimanendo a tale incarico sino al 24 settembre 1818. Opt\u00f2 quindi per l'ordine dei cardinali-vescovi scegliendo la sede suburbicaria di Sabina dal 26 settembre 1814. Trov\u00f2 quindi rifugio a Genova dove papa Pio VII si era recato all'epoca dell'invasione operata da Gioacchino Murat, re di Napoli, nel 1815. Egli fu inoltre protettore dell'Accademia dei Nobili Ecclesiastici dal 1817 al 1819 e Vicario Generale di Sua Santit\u00e0 per la citt\u00e0 di Roma dal 28 settembre 1818. Dal 1818 sino al 1820 fu anche Prefetto della Sacra Congregazione per la residenza dei vescovi.\nMor\u00ec il 1\u00ba maggio 1820 all'et\u00e0 di 64 anni a causa di problemi gastrici, presso la citt\u00e0 di Monteflavio, nella diocesi di Sabina. La sua salma venne esposta alla pubblica venerazione nella basilica romana dei Santi XII Apostoli ove ebbero luogo anche i funerali; venne sepolto nella chiesa dei Santi Giovanni e Paolo a Roma, secondo la sua volont\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538717", "revid": "838137", "url": "https://it.wikipedia.org/wiki?curid=538717", "title": "Joaqu\u00edn Lluch y Garriga", "text": "Fu nominato cardinale della Chiesa cattolica da papa Leone XIII.\nBiografia.\nNacque a Manresa il 22 febbraio 1816. Il 27 settembre 1858 fu nominato vescovo delle Isole Canarie. L'anno successivo fu nominato amministratore apostolico della diocesi di San Crist\u00f3bal de La Laguna o Tenerife.\nFu promosso alla diocesi di Salamanca il 13 marzo 1868 e successivamente alla diocesi di Barcellona il 16 gennaio 1874. Il 20 marzo 1877 si dimise da amministratore apostolico della diocesi di San Crist\u00f3bal de La Laguna o Tenerife e alcuni mesi pi\u00f9 tardi (7 maggio 1877) fu nominato arcivescovo di Siviglia.\nPartecip\u00f2, inoltre, ai lavori del Concilio Vaticano I.\nPapa Leone XIII lo elev\u00f2 al rango di cardinale nel concistoro del 27 marzo 1882, ma mor\u00ec prima di recarsi a Roma e di ricevere il titolo cardinalizio.\nMor\u00ec il 28 settembre 1882 all'et\u00e0 di 66 anni a Umbrete, nei pressi di Siviglia e fu sepolto nella cattedrale di Siviglia. Il suo monumento funebre \u00e8 opera dello scultore Agapit Vallmitjana i Barbany.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538718", "revid": "713168", "url": "https://it.wikipedia.org/wiki?curid=538718", "title": "Antonio Lante Montefeltro della Rovere (1737-1817)", "text": "Fu nominato cardinale della Chiesa cattolica da papa Pio VII.\nBiografia.\nNacque a Roma il 17 dicembre 1737 da Filippo Lante Montefeltro della Rovere, IV duca di Bomarzo, e Virginia Altieri, prima moglie del padre. Era fratellastro del cardinale Alessandro.\nPapa Pio VII lo elev\u00f2 al rango di cardinale nel concistoro del 28 luglio 1816.\nMor\u00ec il 23 ottobre 1817 all'et\u00e0 di 79 anni a Roma."}
{"id": "538720", "revid": "339392", "url": "https://it.wikipedia.org/wiki?curid=538720", "title": "III guerra d'indipendenza", "text": ""}
{"id": "538721", "revid": "1904508", "url": "https://it.wikipedia.org/wiki?curid=538721", "title": "Federico Marcello Lante Montefeltro della Rovere", "text": "Biografia.\nNacque a Roma il 18 aprile 1695 da Antonio, 2\u00ba duca di Bomarzo, discendente dei Lante di origine pisana, e da Louise-Ang\u00e9lique de La Tr\u00e9moille.\nPapa Benedetto XIV lo elev\u00f2 al rango di cardinale nel concistoro del 9 settembre 1743.\nMor\u00ec il 3 marzo 1773 all'et\u00e0 di 77 anni.\nConclavi.\nFederico Marcello Lante Montefeltro della Rovere partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538723", "revid": "713168", "url": "https://it.wikipedia.org/wiki?curid=538723", "title": "Alessandro Lante Montefeltro della Rovere", "text": "Fu nominato cardinale della Chiesa cattolica da papa Pio VII.\nBiografia.\nNacque a Roma il 27 novembre 1762 da Filippo Lante Montefeltro della Rovere, IV duca di Bomarzo, e della sua seconda moglie Faustina Capranica. Era fratellastro del cardinale Antonio.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 14 luglio 1818 all'et\u00e0 di 55 anni a Bologna."}
{"id": "538724", "revid": "838137", "url": "https://it.wikipedia.org/wiki?curid=538724", "title": "Francesco Maria Locatelli", "text": "Biografia.\nNacque a Cesena il 22 febbraio 1727.\nIl 1\u00ba giugno 1772 fu nominato vescovo di Spoleto; ricevette la consacrazione episcopale l'8 giugno dello stesso anno dal cardinale Lazzaro Opizio Pallavicini.\nPapa Pio VII lo elev\u00f2 al rango di cardinale \"in pectore\" nel concistoro del 23 febbraio 1801; la sua nomina venne resa nota dallo stesso pontefice nel concistoro del 17 gennaio 1803. Il 28 marzo prese possesso del titolo cardinalizio di Santa Maria in Ara Coeli.\nMor\u00ec il 13 febbraio 1811 all'et\u00e0 di 84 anni.\nGenealogia episcopale.\nLa genealogia episcopale \u00e8:"}
{"id": "538725", "revid": "986213", "url": "https://it.wikipedia.org/wiki?curid=538725", "title": "Achille Locatelli", "text": "Biografia.\nAchille Locatelli \u00e8 nato il 15 marzo 1856 a Seregno.\n\u00c8 stato nominato cardinale da papa Pio XI nel concistoro dell'11 dicembre 1922.\n\u00c8 deceduto il 5 aprile 1935 a Roma, all'et\u00e0 di 79 anni.\nIl suo sepolcreto si trova nella basilica collegiata di San Giuseppe di Seregno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538726", "revid": "986213", "url": "https://it.wikipedia.org/wiki?curid=538726", "title": "Michael Logue", "text": "Biografia.\nNacque a Duringings il 1\u00ba ottobre 1840 da Michael Logue, fabbro, e Catherine Durning.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 19 novembre 1924 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538727", "revid": "671029", "url": "https://it.wikipedia.org/wiki?curid=538727", "title": "\u00c9tienne-Charles de Lom\u00e9nie de Brienne", "text": "Fu ministro delle finanze del regno di Francia nell'anno immediatamente precedente della rivoluzione francese.\nBiografia.\n\u00c9tienne-Charles de Lom\u00e9nie de Brienne nacque a Parigi il 9 ottobre 1727, da una nobile famiglia. In giovent\u00f9 frequent\u00f2 il \"Coll\u00e8ge d'Harcourt\" di Parigi e L'Universit\u00e0 della Sorbona ove consegu\u00ec il dottorato in teologia nel 1751. Ordinato sacerdote l'8 marzo 1752, divenne in quello stesso anno vicario generale della diocesi di Rouen e membro de l'Acad\u00e9mie des Sciences and of the Acad\u00e9mie des Inscriptions.\nDopo aver visitato Roma, divenne vescovo di Condom il 19 dicembre 1760 l'11 gennaio dell'anno successivo venne consacrato nel noviziato domenicano di Saint-Germain dal cardinale Paul d'Albert de Luynes, arcivescovo di Sens. Il 21 marzo 1763 rinunci\u00f2 al governo della diocesi per venire subito dopo eletto arcivescovo di Tolosa. Abate commendatario di Mont Saint Michel dal 1766, venne eletto membro de l'Acad\u00e9mie Fran\u00e7aise dal 25 giugno 1770.\nNel 1775 divenne abate commendatario dell'abbazia di Moissac, carica che mantenne fino al 1788. Dopo aver rinunciato nuovamente al governo dell'arcidiocesi l'8 marzo 1788, il 10 marzo di quello stesso anno venne eletto arcivescovo di Sens.\nMinistro delle Finanze del Regno di Francia.\nTra i suoi amici ricordiamo i filosofi Jean Le Ronde d'Alembert, Andr\u00e9 Morellet e Voltaire, oltre a politici influenti come Robert Turgot. Furono proprio queste amicizie a far divenire \u00c9tienne-Charles de Lom\u00e9nie de Brienne un personaggio influente anche nel mondo della politica, opponendosi a Charles-Alexandre Calonne. Controllore generale delle Finanze (Ministro delle Finanze) dal maggio del 1787, una volta giunto al potere, egli propose al parlamento di garantire il libero commercio interno, oltre al prevedere delle assemblee provinciali e la redenzione delle \"corv\u00e9e\".\nQuando il parlamento per\u00f2 si rifiut\u00f2 di sottoscrivere la proposta di de Brienne e propose invece una nuova tassa generale sulla terra, egli persuase Luigi XVI di Francia a scrivere una \"lit de justice\" per rafforzare la sua posizione verso il parlamento. Per contrastare dunque l'opposizione con ogni misura, egli persuase il monarca francese a esiliare il parlamento a Troyes (18 agosto 1787). A questo punto il parlamento si accord\u00f2 per prolungare le tasse dirette di tutte le tipologie ma si mantenne a Parigi. Il comportamento di de Brienne, ad ogni modo, era molto in contrasto coi parlamentari che organizzarono in pi\u00f9 occasioni manifestazioni di rimostranza nei suoi confronti ed egli fu costretto a dimettersi il 25 agosto 1788.\nLa rivoluzione e la rinuncia.\nCreato cardinale presbitero nel concistorio del 15 dicembre 1788, non ricevette mai la berretta n\u00e9 il titolo cardinalizio. Entrato attivamente in politica, divenne presidente dell'assemblea dei notabili, ma accett\u00f2 la Costituzione Civile del Clero del 30 gennaio 1791, venendo nominato dal governo francese vescovo di Yonne. A causa di questo suo atteggiamento, il 23 febbraio 1791 ricevette un richiamo ufficiale da parte del papa Pio VI e de Brienne, per tutta risposta, rinunci\u00f2 al cardinalato il 26 marzo 1791, venendo poi formalmente deposto dal papa nel concistorio del 26 settembre 1791. Il 15 novembre 1793 quando la Convenzione si trovava in serio pericolo, egli abiur\u00f2 al cattolicesimo in un primo tempo e poi tent\u00f2 di fuggire ma venne arrestato il 18 febbraio 1794 e rinchiuso a Sens, accusato di tradimento. Il giorno successivo venne trovato morto nella sua cella per un attacco cardiaco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538728", "revid": "767487", "url": "https://it.wikipedia.org/wiki?curid=538728", "title": "\u00cd\u00f1igo L\u00f3pez de Mendoza y Z\u00fa\u00f1iga", "text": "Biografia.\nNacque a Miranda de Ebro nel 1498, figlio di Pedro de Z\u00fa\u00f1iga y Avellaneda, secondo Conte di Miranda del Casta\u00f1ar, signore de Avellaneda, Pe\u00f1aranda de Duero e pi\u00f9 ville, e di Catherine de Velasco e Mendoza, figlia di Pedro Fernandez de Velasco, secondo conte di Haro, e Mencia de Mendoza y Vega, fratello minore di Francisco de Z\u00fa\u00f1iga Avellaneda y Velasco, terzo conte di Miranda del Casta\u00f1ar e Juan de Z\u00fa\u00f1iga Avellaneda y Velasco, cavaliere comandante di Castiglia nell'Ordine di San Giacomo della Spada.\nNel 1526 divenne ambasciatore per Carlo V in Inghilterra. Durante il suo viaggio, venne trattenuto per 4 mesi dai francesi. Nel 1528 venne arrestato a causa del deterioramento delle relazioni tra Carlo ed Enrico VIII. Solo raramente gli fu permesso di inviar lettere. In seguito chiese di essere rimosso dal suo incarico a causa della cattiva salute e per il fatto che gli inglesi non si fidassero di lui. Gli fu permesso di tornare in patria nel maggio 1529 e fu sostituito da Eustace Chapuys.\nNel 1528 venne eletto vescovo di Coria (con dispensa per non aver ancora conseguito l'ordine sacerdotale). Nel 1529 divenne arcivescovo di Burgos.\nPapa Clemente VII lo elev\u00f2 al rango di cardinale nel concistoro del 9 marzo 1530 con il titolo di Cardinale diacono di San Nicola in Carcere.\nMor\u00ec il 15 gennaio 1537 all'et\u00e0 di 39 anni."}
{"id": "538729", "revid": "838137", "url": "https://it.wikipedia.org/wiki?curid=538729", "title": "Francisco Antonio de Lorenzana y Butr\u00f3n", "text": "Biografia.\nNacque a Le\u00f3n il 22 settembre 1722.\nPapa Pio VI lo elev\u00f2 al rango di cardinale nel concistoro del 9 marzo 1789.\nMor\u00ec il 14 aprile 1804 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538730", "revid": "986213", "url": "https://it.wikipedia.org/wiki?curid=538730", "title": "Benedetto Lorenzelli", "text": "Biografia.\nNacque a Badi di Castel di Casio l'11 maggio 1853 e fu ordinato sacerdote a Bologna nel 1876.\nDurante gli studi nel seminario di Bologna fu allievo di monsignor Francesco Battaglini, impegnato nella diffusione del tomismo promosso da papa Leone XIII, e dopo l'ordinazione fu persuaso dall'arcivescovo Carlo Luigi Morichini a proseguire gli studi teologici e filosofici a Roma. Divenne rigoroso interprete del neotomismo romano: insegn\u00f2 al Collegio Missionario di Propaganda Fide, poi al Pontificio Ateneo romano di Sant'Apollinare e pubblic\u00f2 vari volumi filosofici in latino.\nNel 1896 fu eletto e consacrato arcivescovo titolare di Sardi e nunzio apostolico in Belgio e nel 1899 in Francia. A causa dell'interruzione dei rapporti diplomatici fra la nazione francese e la Santa Sede, rientr\u00f2 in Italia, dove fu nominato arcivescovo di Lucca nel 1904.\nPapa Pio X lo elev\u00f2 al rango di cardinale nel concistoro del 15 aprile 1907, assegnandogli il titolo di Santa Croce in Gerusalemme. Rimase alla guida della Chiesa di Lucca fino al 1910.\nIl 13 febbraio 1914 lo stesso papa Pio X lo nomin\u00f2 prefetto della Congregazione degli studi. Partecip\u00f2 al conclave del 1914, che elesse papa Benedetto XV.\nMor\u00ec a Bucciano (San Miniato), dove si era ritirato per la malattia, il 15 settembre 1915 all'et\u00e0 di 62 anni. La sepoltura con monumento si trova nel duomo di San Miniato, nella cappella dell'Addolorata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538731", "revid": "1714743", "url": "https://it.wikipedia.org/wiki?curid=538731", "title": "Alessandro Lualdi", "text": "Biografia.\nAlessandro Lualdi nacque a Milano il 12 agosto 1858 da una famiglia borghese di quella che allora era la capitale del Regno Lombardo-Veneto, ancora sotto il dominio austriaco.\nStudi\u00f2 al Seminario di Milano ed all'Accademia Teologica di San Tommaso d'Aquino a Roma, per poi passare al Seminario Lombardo di Roma ove ottenne i dottorato di teologia, filosofia e diritto canonico.\nOrdinato presbitero il 30 ottobre 1880 a Milano, inizi\u00f2 il suo ministero pastorale proprio nella citt\u00e0 ove venne nominato parroco (1884-1890) e pass\u00f2 poi a membro della facolt\u00e0 del Seminario di Milano (1890-1894). Membro della facolt\u00e0 del Seminario Vaticano e del Collegio Leonino di Roma, divenne rettore del Seminario Lombardo di Roma dal 1894 al 1904. Cappellano Privato di Sua Santit\u00e0 dal 14 settembre 1899, fu socio dell'Accademia Romana di San Tommaso d'Aquino e dell'Accademia Teologica di Milano. Divenne Prelato Domestico di Sua Santit\u00e0 il 7 gennaio 1904.\nIl 14 novembre 1904 venne eletto arcivescovo di Palermo e venne consacrato il 4 dicembre successivo nella chiesa di San Carlo al Corso a Roma per mano del cardinale Francesco di Paola Cassetta, protettore del Collegio Lombardo, assistito da Nicol\u00f2 Aduino, vescovo di Mazzara del Vallo, e da Mario Sturzo, vescovo di Piazza Armerina.\nNel concistorio del 15 aprile 1907 venne creato cardinale presbitero ed il 18 aprile successivo ottenne la berretta cardinalizia ed il titolo dei Santi Andrea e Gregorio al Monte Celio. Prese parte al conclave del 1914 che elesse papa Benedetto XV e nuovamente a quello del 1922 che elesse papa Pio XI. Venne nominato legato pontificio per l'VIII centenario per le celebrazioni di Sant'Agata a Catania il 27 luglio 1926.\nSu sua iniziativa fu aperto a Palermo il Museo Diocesano nel 1927.\nMor\u00ec a Palermo il 12 novembre 1927 all'et\u00e0 di 69 anni. La sua salma \u00e8 sepolta nel pavimento della cappella di Santa Rosalia nella cattedrale metropolitana di Palermo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538732", "revid": "80151916", "url": "https://it.wikipedia.org/wiki?curid=538732", "title": "Paride Andreoli", "text": "Dal 30 settembre 2009 \u00e8 il Presidente del Partito Socialista Riformista Sammarinese. \u00c8 membro del Consiglio Grande e Generale, del Gruppo Socialista Riformista Sammarinese.\n\u00c8 stato due volte Capitano Reggente nei periodi ottobre 1993aprile 1994 e aprileottobre 1997 e Segretario di Stato al Turismo e al Lavoro dal 2001 al 2006.\nDal luglio 2006 al dicembre 2007 \u00e8 stato Segretario di Stato per il Turismo e lo Sport, le Telecomunicazioni, i Trasporti e la Cooperazione Economica.\n\u00c8 stato iscritto al Partito Socialista Sammarinese dal 1972 ed \u00e8 stato membro della Giunta del Castello di Borgo Maggiore dal 1984 al 1988. \u00c8 stato vicesegretario del partito dal 1993 fino al 1999 e ha ricoperto l'incarico di Segretario Amministrativo e Responsabile del Dipartimento Internazionale fino al 1992. \u00c8 stato eletto per la prima volta al Consiglio Grande e Generale nel 1988 ed \u00e8 stato presidente del gruppo consiliare dal 1998 al 2001.\nDiplomato in ragioneria, \u00e8 stato impiegato alla Banca di San Marino.\n\u00c8 sposato e padre di un bambino."}
{"id": "538733", "revid": "92723", "url": "https://it.wikipedia.org/wiki?curid=538733", "title": "Myroslav Ivan Ljuba\u010divs'kyj", "text": "Fu nominato cardinale della Chiesa cattolica da papa Giovanni Paolo II.\nBiografia.\nNacque a Dolyna il 24 giugno 1914.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nMor\u00ec il 14 dicembre 2000 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538734", "revid": "838137", "url": "https://it.wikipedia.org/wiki?curid=538734", "title": "Domenico Lucciardi", "text": "Biografia.\nNacque a Sarzana il 9 dicembre 1796.\nPapa Pio IX lo elev\u00f2 al rango di cardinale nel concistoro del 15 marzo 1852.\nFu vescovo di Senigallia e un fine diplomatico della Nunziatura Apostolica, insignito dell'Ordine dei Santi Maurizio e Lazzaro dalla corte sabauda il 12 aprile 1852.\nGi\u00e0 delegato pontificio della provincia di Camerino, il 3 gennaio 1835 fu nominato pro-legato della citt\u00e0 e provincia di Ravenna.\nAd ottobre del 1860, appena le Marche caddero sotto il dominio di Vittorio Emanuele di Savoia, che di l\u00ec a un anno sarebbe divenuto re d'Italia, le autorit\u00e0 regie ordinarono alla giunta provvisoria della citt\u00e0 di requisire l'intera sezione civile e giudiziaria dell'archivio diocesano, risalenti rispettivamente al XV e al XIV secolo. Centinaia di volumi furono sottratti, nonostante le vane \"proteste\" formali del cardinale e dei vicari.\nNell'ambito culturale, finanzi\u00f2 Emanuele Gerini per il suo \"\"Memorie storiche di illustri scrittori e uomini insigni dell'antica e moderna Lunigiana\". Bench\u00e9 lontano, il cardinale non perse mai il legame con la terra nativa, elargendo donazioni alle opere di carit\u00e0 e alle congregazioni religiose locali.\nLucciardi mor\u00ec a Senigallia il 13 marzo 1864, all'et\u00e0 di 67 anni.\nFamigliari.\nAnna Lucciardi, sorella del cardinale Domenico, spos\u00f2 Domenico Podest\u00e0, il cui erede Bartolomeo nemmeno diciottenne risulta nel 1846 \u00abnell'elenco dei convenuti all'Ottava Riunione degli scienziati italiani, tenuta in Genova dal 14 al 29 settembre 1846 di esso anno, colla qualifica di membro della Accademia di archeologia e storia di Roma\u00bb e, successivamente, bibliotecario nella Biblioteca Nazionale Vittorio Emanuele II di Roma e, dal 1882 al 1904, come secondo bibliotecario della Nazionale di Firenze, direttore della Mediceo Laurenziana e direttore della sezione dei manoscritti.\nFu inoltre membro della Societ\u00e0 Ligure di Storia Patria e di varie Deputazioni di storia patria: Regia Deputazione di Storia Patria per le Provincie di Romagna, socio corrispondente della Regia Deputazione Toscana di Storia Patria, socio corrispondente della Societ\u00e0 Romana di Storia Patria.\nGenealogia episcopale.\nLa genealogia episcopale \u00e8:"}
{"id": "538735", "revid": "31886", "url": "https://it.wikipedia.org/wiki?curid=538735", "title": "Michelangelo Luchi", "text": "Biografia.\nNacque a Brescia il 20 aprile 1744. Era nipote degli ecclesiastici Bonaventura e Giovanni Ludovico.\nPapa Pio VII lo elev\u00f2 al rango di cardinale nel concistoro del 28 settembre 1801.\nMor\u00ec il 29 settembre 1802 all'et\u00e0 di 58 anni."}
{"id": "538736", "revid": "986213", "url": "https://it.wikipedia.org/wiki?curid=538736", "title": "Evaristo Lucidi", "text": "Biografia.\nNacque a Montefranco il 4 ottobre 1866.\nPapa Pio XI lo elev\u00f2 al rango di cardinale nel concistoro del 20 dicembre 1923.\nMor\u00ec il 31 marzo 1929 all'et\u00e0 di 62 anni."}
{"id": "538737", "revid": "986213", "url": "https://it.wikipedia.org/wiki?curid=538737", "title": "Louis-Henri-Joseph Lu\u00e7on", "text": "Biografia.\nNacque a Maul\u00e9vrier il 28 ottobre 1842. Dopo aver studiato nel seminario di Angers, fu ordinato presbitero nel 1865. Pi\u00f9 tardi studi\u00f2 a Roma, nel 1873 fu cappellano presso la chiesa di San Luigi dei Francesi e nel 1875 ottenne il dottorato in teologia e diritto canonico. Il 5 novembre 1887 fu nominato Vescovo di Belley e consacrato l'8 febbraio 1888. Il 2 febbraio 1906 fu promosso arcivescovo presso la sede di Reims.\nPapa Pio X lo elev\u00f2 al rango di cardinale nel concistoro del 16 dicembre 1907, con il titolo di Cardinale presbitero di Santa Maria Nuova. Era in Roma quando apprese della distruzione della sua cattedrale nel 1914, a causa del bombardamento tedesco: ripart\u00ec subito per Reims, ove rientr\u00f2 clandestinamente. Si adoper\u00f2 senza riposo per soccorrere i feriti, celebrando messa in luoghi di fortuna, divenendo un eroe della prima guerra mondiale. Nel 1917 fu insignito della croce di cavaliere della Legion d'onore (nel 1922 gli verr\u00e0 conferito il titolo di Ufficiale del medesimo ordine). Nel 1927 consacr\u00f2 la ricostruita cattedrale. Mor\u00ec di polmonite il 28 maggio 1930 a Reims all'et\u00e0 di 87 anni e la sua salma fu inumata nell'altar maggiore della cattedrale.\nConclavi.\nIl cardinale Louis-Henri-Joseph Lu\u00e7on partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538738", "revid": "986213", "url": "https://it.wikipedia.org/wiki?curid=538738", "title": "Ludovico Ludovisi", "text": "Biografia.\nLudovico Ludovisi nacque a Bologna il 27 ottobre 1595, figlio di Orazio Ludovisi, I duca di Fiano e di sua moglie, Lavinia Albergati. Era nipote di papa Gregorio XV (1621-1623) e cugino del cardinale Niccol\u00f2 Albergati-Ludovisi; suo nonno era il giurista Fabio Albergati.\nFu educato al Collegio Germanico di Roma, rimanendo affezionato ai gesuiti anche in seguito. Quando lo zio Alessandro Ludovisi divenne arcivescovo di Bologna nel 1612, lo segu\u00ec nel rientro in citt\u00e0 e studi\u00f2 in quell'Universit\u00e0, ove il 25 febbraio 1615 ottenne il dottorato in Diritto canonico, divenendo anche giudice e lettore. Arciprete del capitolo della cattedrale di Bologna dal 1616, fece ritorno a Roma nel 1619 come referendario del Tribunale della Segnatura Apostolica, divenendo nel contempo relatore della Congregazione del buon governo nel 1620 e della Sacra Consulta nel 1621. \nLo zio, divenuto papa Gregorio XV, lo elev\u00f2 al rango di cardinale nel concistoro del 15 febbraio 1621. Il 17 marzo 1621 ottenne la berretta cardinalizia ed il titolo di Santa Maria in Traspontina, divenendo anche governatore a Fermo e legato ad Avignone (1621-1623). Il 17 marzo 1621 venne prescelto quale Camerlengo di Santa Romana Chiesa della Camera Apostolica, rimanendo in carica sino al 7 giugno 1623.\nIl 21 febbraio aveva per\u00f2 ricevuto l'incarico di maggiore rilievo, quello di Sovrintendente generale dello Stato ecclesiastico, che gli conferiva pieni poteri nel governo temporale della citt\u00e0 di Roma e dello Stato e ruolo determinante nella diplomazia pontificia, poich\u00e9 comportava di firmare tutte le lettere del papa a principi, ambasciatori, nunzi e legati.\nEletto arcivescovo di Bologna il 29 marzo 1621, venne consacrato il 2 maggio successivo, di domenica, nella cappella privata del suo principale consacratore, Galeazzo Sanvitale, presso la basilica vaticana. Sanvitale venne assistito nella consacrazione da Cosimo de Torres, arcivescovo titolare di Adrianopolis, e da Ottavio Ridolfi, vescovo di Ariano. Pur rimanendo a Roma, gli venne garantita la facolt\u00e0 di esercitare i propri incarichi di curia \"per substitutum\" dal 14 aprile 1621. Prefetto della Segnatura dei Brevi Apostolici dal 16 marzo 1622. Prefetto della Sacra Congregazione \"de Propaganda Fide\" dal 12 novembre 1622, mantenendo l'incarico sino alla morte. Vice-cancelliere di Santa Romana Chiesa e sommista delle lettere apostoliche dal 7 giugno 1623, opt\u00f2 per il titolo cardinalizio di San Lorenzo in Damaso da quella stessa data. Abate commendatario di San Silvestro di Nonantola, San Lorenzo in Campo di Urbino e Saint-Martin des Champs in Francia, partecip\u00f2 al conclave del 1623 che elesse a pontefice Urbano VIII. Il 2 ottobre 1623 diede le proprie dimissioni da legato ad Avignone e venne nominato protettore d'Irlanda. Nel 1628 fond\u00f2 il Pontificio Collegio Irlandese in Roma.\nIl coinvolgimento nella protesta del cardinale Gaspare Borgia contro il papa, determin\u00f2 l'ordine di questi a Ludovisi di osservare la residenza nella sede episcopale. Cos\u00ec part\u00ec da Roma per Bologna il 27 marzo 1632, gi\u00e0 ammalato, morendovi il 18 novembre 1632. Venne sepolto provvisoriamente nella cattedrale metropolitana di Bologna per poi essere trasferito, secondo le sue ultime volont\u00e0, nella Chiesa di Sant'Ignazio di Loyola in Campo Marzio a Roma.\nLudovico Ludovisi collezionista d'arte.\nAl pari degli altri cardinal nipoti il Ludovisi raccolse una notevole collezione d'arte, di cui si ha testimonianza in due inventari redatti nel 1623 e nel 1633. Il suo gusto era orientato prevalentemente verso la pittura rinascimentale veneta (possedeva molti quadri di Tiziano, Bonifacio Veronese, Jacopo Bassano, Giovanni Bellini) e, naturalmente, emiliana del Cinque e Seicento (Dosso Dossi, Francesco Francia, Garofalo, Guercino, Guido Reni, Ludovico Carracci, Domenichino).\nIl cosiddetto \"Doppio ritratto\" attribuito a Giorgione (Roma, Museo di palazzo Venezia) deriva proprio dalla sua collezione di pitture.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538739", "revid": "986213", "url": "https://it.wikipedia.org/wiki?curid=538739", "title": "Giovanni Battista Lugari", "text": "Biografia.\nNacque a Roma il 18 febbraio 1846.\nPapa Pio X lo elev\u00f2 al rango di cardinale nel concistoro del 27 novembre 1911.\nMor\u00ec il 31 luglio 1914 all'et\u00e0 di 68 anni."}
{"id": "538740", "revid": "322321", "url": "https://it.wikipedia.org/wiki?curid=538740", "title": "Crisanto Luque S\u00e1nchez", "text": "Fu nominato cardinale della Chiesa cattolica da papa Pio XII.\nBiografia.\nNacque a Tenjo il 1\u00ba febbraio 1889.\nPapa Pio XII lo elev\u00f2 al rango di cardinale nel concistoro del 12 gennaio 1953: fu il primo cardinale colombiano.\nPartecip\u00f2 al conclave del 1958 che elesse Giovanni XXIII.\nMor\u00ec il 7 maggio 1959 all'et\u00e0 di 70 anni per una emorragia polmonare: \u00e8 sepolto nella cattedrale di Bogot\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538741", "revid": "124954722", "url": "https://it.wikipedia.org/wiki?curid=538741", "title": "C\u00e9sar-Guillaume de La Luzerne", "text": "Biografia.\nNacque a Parigi il 7 luglio 1738.\nPapa Pio VII lo elev\u00f2 al rango di cardinale nel concistoro del 28 luglio 1817.\nMor\u00ec il 21 giugno 1821 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538742", "revid": "838137", "url": "https://it.wikipedia.org/wiki?curid=538742", "title": "Edward MacCabe", "text": "Biografia.\nNacque a Dublino il 14 febbraio 1816.\nPapa Leone XIII lo elev\u00f2 al rango di cardinale nel concistoro del 27 marzo 1882.\nMor\u00ec l'11 febbraio 1885 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538743", "revid": "121437402", "url": "https://it.wikipedia.org/wiki?curid=538743", "title": "Luigi Macchi (cardinale)", "text": "Biografia.\nLuigi Macchi nacque a Viterbo il 3 marzo 1832, figlio del nobile Oreste Macchi (poi conte di Cellere) e della contessa Veronica Cenci-Bolognetti. Suo prozio era il cardinale Vincenzo Macchi, mentre suo fratello omonimo era il capitano pontificio Vincenzo Macchi di Cellere.\nIntrapresa la carriera ecclesiastica, ottenne il dottorato in legge presso l'Universit\u00e0 La Sapienza di Roma.\nNel 1859 venne ordinato sacerdote e poco dopo divenne dapprima Cappellano Segreto di Sua Santit\u00e0, poi Prelato Domestico di Sua Santit\u00e0 ed infine referendario ai Tribunali Apostolici di Grazia e Giustizia nel 1860. Vicepresidente dell'ospizio dei Bagni di Diocleziano a Roma, divenne giudice al tribunale della Consulta. Vicario del cardinale Luigi Amat di San Filippo e Sorso alla chiesa di San Lorenzo in Damaso, pass\u00f2 poi come vicario del cardinale Costantino Patrizi Naro, arciprete della basilica laterana. Visitatore apostolico della diocesi di Poggio Mirteto, divenne consultore della Sacra Congregazione del Concilio. Maestro di camera di papa Pio IX dal 1875, venne confermato a tale carica dal suo successore, papa Leone XIII, il 7 marzo 1878. Il 15 agosto 1886 venne nominato maggiordomo e Prefetto del Palazzo Apostolico.\nPapa Leone XIII lo elev\u00f2 al rango di cardinale nel concistoro dell'11 febbraio 1889, ricevette la berretta ed il titolo diaconale di Santa Maria in Aquiro il 14 febbraio 1889. Abate commendatario di Subiaco dal 25 aprile 1890, al 30 novembre 1906 esegu\u00ec notevoli restauri alla Rocca di Subiaco e realizz\u00f2 la Cappella Palatina, dotandola di un artistico quadro della Madre del Buon Consiglio. All'esterno della Torre borgiana pose l'11 ottobre 1896 un altorilievo di \"Maria Turris Fortitudinis\" opera dello scultore Nicola Papotti Cantalamessa. Opt\u00f2 per la diaconia di Santa Maria in Via Lata. Segretario dei Brevi Apostolici dal 22 dicembre 1896, il 22 giugno 1896 divenne cardinale protodiacono. Prese parte quindi al conclave del 1903 che elesse papa Pio X che egli ebbe il privilegio di poter annunciare e incoronare il 9 agosto di quell'anno.\nMor\u00ec il 29 marzo 1907 all'et\u00e0 di 75 anni, dopo dodici ore di agonia. Dopo che aveva celebrato la messa la mattina precedente la sua morte, nel pomeriggio accus\u00f2 i primi dolori e mor\u00ec il giorno seguente come risultato di un colpo apoplettico. Esposto nella chiesa di Santa Maria in Portico, venne sepolto nella tomba di famiglia nel Cimitero di Campo Verano a Roma."}
{"id": "538745", "revid": "125067495", "url": "https://it.wikipedia.org/wiki?curid=538745", "title": "Fordismo", "text": "Con la parola fordismo si indica una peculiare forma di produzione basata principalmente sull'utilizzo della tecnologia della catena di montaggio (\"assembly-line\") al fine di incrementare la produttivit\u00e0. Il significato \u00e8 variabile nei diversi Paesi. Spesso connotato negativamente, il concetto fu teorizzato da Antonio Gramsci e dal socialista Henri de Man.\nIl termine fu coniato attorno agli anni 1930 per descrivere il successo ottenuto nell'industria automobilistica a partire dal 1913 dall'industriale statunitense Henry Ford (1863 - 1947); ispiratosi alle teorie proposte dal connazionale Frederick Taylor (1856 - 1915), ebbe poi un considerevole seguito nel settore dell'industria manifatturiera, tanto da rivoluzionare notevolmente l'organizzazione della produzione a livello globale e diventare uno dei pilastri fondamentali dell'economia del XX secolo, con notevoli influenze sulla societ\u00e0. Con l'aggettivo \"fordista\" si usa indicare un regime di produzione ispirato al paradigma adottato da Ford, o una sua stretta evoluzione.\nCaratteristiche.\nI due capisaldi del fordismo erano il paradigma industriale tayloristico, accompagnato da una spinta di automazione (riflesso della meccanizzazione), e la concessione di retribuzioni pi\u00f9 elevate di quelle mediamente riconosciute dalla prassi delle relazioni industriali dell'epoca.\nQuesto secondo aspetto non era per\u00f2 conseguenza di una qualche forma di filantropia, ma semmai era l'espressione di una lungimiranza socio-economica, poich\u00e9 era la premessa della produzione di massa, ossia il volano dell'economia di consumo (una classe operaia povera non si pu\u00f2 permettere neppure la pi\u00f9 spartana utilitaria).\nMa i due capisaldi erano connessi anche sul piano funzionale: la potente razionalizzazione del ciclo produttivo aveva come prerequisito un'intensa sottomissione delle maestranze alla disciplina organizzativa (quasi maniacale) del fordismo, che arrivava a calcolare con esattezza i minimi movimenti corporei del dipendente: questo regime alienante doveva trovare almeno una forma di riparazione nel salario pi\u00f9 generoso, che saggiamente veniva assegnato all'operaio Ford.\nFordismo negli Stati Uniti.\nNegli Stati Uniti \u00e8 una filosofia sociale che sostiene che ricchezze e profitto possono essere raggiunti con alti salari che permettono ai lavoratori di acquistare i beni che hanno prodotto.\nLa parola \"fordismo\" fu coniata attorno agli anni trenta, ma gi\u00e0 quindici anni prima il successo ottenuto nell'industria automobilistica da Ford era obiettivamente un fenomeno rimarchevole. Fordismo indica una serie di pratiche industriali associate alle innovazioni introdotte nella fabbricazione di automobili americane da Ford dall'ultimo decennio dell'Ottocento fino al secondo decennio del Novecento. Questo processo consiste nel ridurre operazioni complesse a compiti pi\u00f9 piccoli e semplici da svolgere, eseguibili anche da lavoratori inesperti. Ma l'innovazione pi\u00f9 importante fu l'introduzione della catena di montaggio nel 1913, che ha fatto scendere il tempo per completare una macchina da venti ore a un'ora e mezza, ottenendo cos\u00ec una produzione di massa di oggetti omogenei (ad esempio, ogni Ford T era nera, ed originariamente le personalizzazioni del modello base erano pressoch\u00e9 inesistenti).\nQuesto comport\u00f2 un aumento della produzione, con il calo dei costi di produzione medi, per rendere il prodotto pi\u00f9 accessibile al pubblico. Esso fu anche un grande investimento di capitali; la meccanizzazione permise l'efficienza, e fu un grande affare. Con 10 milioni di prodotti venduti, Ford fece una fortuna e i suoi operai diventarono i pi\u00f9 pagati nel mondo.\nTale aumento di stipendio, che Ford port\u00f2 a cinque dollari al giorno (quasi il doppio di quello che guadagnava un normale operaio) per\u00f2 non fu concesso a tutti. Gli operai che ottennero tale aumento furono quelle persone che superarono determinati controlli: Ford fece fare indagini non solo sui suoi lavoratori, ma anche sulle loro famiglie: se i rapporti con i vicini erano buoni oppure no, se la moglie lavorava o quali associazioni frequentassero i loro figli. Solo chi rientrava in determinati \"standard\" aveva diritto all'aumento di stipendio. Ford per esempio arriv\u00f2 a licenziare centinaia di operai perch\u00e9 non andarono al lavoro per festeggiare il Natale ortodosso, cosa che lui giudic\u00f2 antiamericana.\nDai promotori del fordismo, Detroit fu assunta come modello di impianto urbanistico ottimizzato per la produzione industriale.\nIl sistema di produzione fordista ha quattro elementi chiave:\nI prezzi calano, portando un incremento delle vendite e dello sviluppo potenziale del mercato di massa. Molti commentatori ritengono che il fordismo sia stato caratteristico dell'industria occidentale dal 1945 fino agli anni settanta, e che sia stato collegato al sorgere dei maggiori paesi produttori d'auto.\nIl fordismo \u00e8 associato, sul piano della dottrina logistica industriale, al particolare modello territoriale dell'attivit\u00e0 economica, detto divisione spaziale del lavoro, in cui vi \u00e8 una separazione spaziale tra il luogo di sviluppo del prodotto (centro di ricerca e sviluppo) e gli effettivi centri di montaggio standard di un prodotto. Il modello rimase dominante del mondo industrializzato fino agli anni sessanta e settanta, quando il conformismo dei consumatori fu intaccato dal crescente numero di disegnatori, pensatori, e consumatori stessi. E cos\u00ec si sono venuti a creare termini come \"postindustriale, postfordismo\" e \"mercato di nicchia.\" Il fordismo \u00e8 stato parte, come componente tecnologica, del momento di efficienza che ha caratterizzato l'et\u00e0 del progresso americano. Dopo l'inizio della Grande depressione, la politica americana fu quella di tenere alti i salari nella speranza che il fordismo avrebbe risolto la crisi.\nFordismo nell'Europa occidentale.\nSecondo lo storico Charles S. Maier, \nil fordismo in Europa \u00e8 stato preceduto dal taylorismo - una teoria sociologico-industriale del lavoro disciplinato e organizzato, basato su studi (almeno formalmente ispirati al rigore scientifico) dell'efficienza umana - e dal sistema di incentivi. Il taylorismo attrasse gli intellettuali europei fino alla Grande Guerra.\nDal 1918, tuttavia, l'attenzione si spost\u00f2 sul fordismo, che prevedeva la riorganizzazione dell'intero processo produttivo su concetti come linea di assemblaggio, standardizzazione e mercato di massa. Ma con la grande depressione si compromise la visione utopistica della tecnocrazia americana; tuttavia il predominio con cui gli Stati Uniti uscirono dalla seconda guerra mondiale ravviv\u00f2 l'ideale. Sotto l'ispirazione di Antonio Gramsci (secondo cui il fordismo significa intensificare il lavoro, dopo averlo reso meccanicamente ripetitivo, per promuovere la produzione), i marxisti fondarono il concetto di fordismo negli anni trenta, e negli anni settanta elaborarono il post fordismo. Antonio e Bonanni (2000) tracciano lo sviluppo del fordismo e delle successive fasi economiche, dalla globalizzazione alla globalizzazione neoliberale, durante il ventesimo secolo, enfatizzando il ruolo ricoperto dall'America nella globalizzazione. Tali autori sostengono che il fordismo raggiunse nei decenni immediatamente successivi alla seconda guerra mondiale il culmine, nel dominio americano e nell'affermarsi del consumismo di massa, ma collass\u00f2 con le crisi politiche e culturali degli anni settanta. Con il progresso tecnologico e la fine della guerra fredda si entr\u00f2 nella fase di neo liberale della globalizzazione negli anni novanta. Loro accusano gli elementi negativi del fordismo, come l'inegualit\u00e0 economica perdurata comunque, e i relativi problemi culturali di sviluppo sorti che inibiscono gli scopi della democrazia americana.\nFordismo in Unione Sovietica.\nLo storico Thomas Hughes (Hughes 2004) ha dettagliatamente spiegato in che modo l'Unione Sovietica abbracci\u00f2 con entusiasmo negli anni venti e trenta il fordismo e il taylorismo, importando esperti americani di entrambe le scuole e affidando ad aziende americane la costruzione di parte delle proprie strutture industriali. I concetti di piani quinquennali e di controllo centralizzato dell'economia possono essere direttamente rintracciati nell'influenza del taylorismo sul pensiero sovietico. Hughes cita Stalin: l'efficienza americana \u00e8 quella forza che non conosce n\u00e9 riconosce ostacoli; che una volta iniziata una missione, anche se di poco conto, la continua fino al compimento; senza l'efficienza USA \u00e8 impossibile un lavoro serio e costruttivo... la combinazione di rivoluzione russa con l'efficienza americana \u00e8 l'essenza del leninismo. Hughes descrive come entrambe le parti, sovietici ed americani, scelsero di ignorare o negare il contributo delle idee dell'esperienza americana nello sviluppo e nella crescita di potere dell'Unione Sovietica. I sovietici lo fecero perch\u00e9 desideravano porsi al mondo come gli artefici del proprio destino, che nulla dovevano ai rivali. Gli americani lo fecero perch\u00e9 non desideravano ammettere il proprio apporto alla creazione del pi\u00f9 potente avversario: l'Unione Sovietica.\nAltre varianti marxiste.\nIl fordismo \u00e8 anche un termine usato nel marxismo occidentale, pensato come \"regime di accumulazione\" o modello macroeconomico del crescente sviluppo degli Stati Uniti e diffusosi in varie forme nell'Europa occidentale dopo il 1945. Esso consiste nella produzione domestica di massa con determinate istituzioni e politiche a sostegno del consumo di massa, tra cui politiche di stabilizzazione economica e di organizzazione keynesiana della domanda che generano la domanda nazionale la stabilit\u00e0 sociale; il fordismo postula dal canto suo anche una sorta di compromesso fra classi o di contratto sociale che implichi, in un rapporto quasi sinallagmatico (a prestazioni corrispettive), assegni di supporto alle famiglie, lavoro stabile e un mercato del lavoro interno che porti una prosperit\u00e0 ampiamente diffusa (l'aumento delle entrate \u00e8 legato alla produttivit\u00e0 nazionale tra gli anni Quaranta e Settanta). A livello di processi di lavoro, il fordismo \u00e8 taylorismo, mentre come modello di regolazione nazionale il fordismo \u00e8 keynesianesimo.\nIl concetto scientifico di fordismo \u00e8 stato introdotto nella \"French Regulation School,\" noto anche come teoria della regolazione, che \u00e8 un filone di influenza marxista di economia politica. Secondo la Regulation School (un gruppo di scrittori di storia economica), i paradigmi della produzione capitalista sono nati dalla crisi del paradigma precedente; un nuovo paradigma \u00e8 sempre destinato a cadere in crisi, prima o poi. La crisi del fordismo \u00e8 diventata evidente per i marxisti verso la fine del 1960. La teoria di regolazione marxista parla di regimi di accumulazione capitale (ROA) e di modalit\u00e0 di regolazione (MOR). ROAs sono periodi di crescita economica pressoch\u00e9 costante e di profitto su tutta una nazione o regione del globo. Tali regimi si esauriscono entrando in crisi, e crollano quando il capitalismo cerca di ripristinarsi e tornare a una situazione di profitto. In questi periodi intervengono i MOR per stabilizzare questi periodi, con una serie di provvedimenti di vario genere finalizzati ad assicurare un profitto capitalista a lungo termine.\nIl fordismo \u00e8 anche una parola usata per indicare il boom economico conosciuto in Occidente dal 1945. Esso viene indicato da un ciclo di produzione e consumo di massa; dalla produzione di oggetti standard da essere venduti mercati nazionali protetti; dall'applicazione di politiche economiche Keynesiane. Mentre il modello standard \u00e8 l'America post-guerra, le variazioni nazionali di questo standard di norma sono ben note. La teoria di regolazione parla di \"modalit\u00e0 nazionali di crescita\" per denotare diverse variet\u00e0 di fordismo presenti nelle economie occidentali. Il fordismo come regime di accumulazione croll\u00f2, a causa delle esperienze nazionali, da qualche parte tra la fine degli anni Sessanta e la met\u00e0 dei Settanta. Le economie occidentali vivevano una lenta o assente crescita economica, con espansione della disoccupazione. Il periodo dopo il fordismo \u00e8 chiamato post fordismo o neofordismo. Il primo implica che il capitalismo globale ha messo da parte il fordismo senza superare le sue incoerenze; mentre il secondo indica che gli elementi dei regimi di accumulazione fordisti continuano a esistere. La Regulation School preferisce il termine dopo-fordismo, a indicare che non \u00e8 ancora chiaro cosa c'\u00e8 dopo il fordismo.\nAltri significati.\nFordismo pu\u00f2 indicare a anche: \nPostfordismo.\nIl fordismo come return on assets (ROA) and\u00f2 in crisi, con varie scansioni temporali a seconda delle realt\u00e0 nazionali, in un intervallo compreso tra la fine degli anni sessanta e la met\u00e0 degli anni settanta. Le economie occidentali attraversarono una fase di crescita economica rallentata o nulla, inflazione crescente e disoccupazione dilagante. Tali sistemi economici avevano virato da un orientamento manifatturiero-industriale al terziario avanzato ed all'economia della conoscenza.\nAl contempo, l'industria si era delocalizzata dall'occidente ai paesi del secondo e terzo mondo, dove la produzione \u00e8 meno costosa. Abbiamo visto che il fordismo si fondava anche sulla supposizione che i dipendenti fossero in grado di acquistare ci\u00f2 che producevano (almeno in una qualche misura), e si era creduto che potesse prosperare anche in virt\u00f9 dell'interconnessione mondiale. Il movimento di capitale \u00e8 divenuto pi\u00f9 fluido, e gli stati nazionali si sono significativamente estraniati dalla sfera economica. Il postfordismo si \u00e8 affermato in parte anche in virt\u00f9 della globalizzazione. Ai tempi di Henry Ford, i lavoratori erano relativamente poco professionalizzati, ma potevano organizzarsi sindacalmente, e tali sindacati divennero assai forti proprio perch\u00e9 il capitale non era fluido come sarebbe diventato nell'epoca postfordista.\nIl postfordismo pu\u00f2 essere definito da questi aspetti:\nInvece di produrre beni generici, le imprese trovarono allora pi\u00f9 profittevole specializzarsi in diverse linee di prodotti rivolti a differenti gruppi di consumatori, facendo leva sul loro senso del buongusto e della moda. In luogo di investire enormi cifre sulla produzione di massa di una singola merce, le imprese ebbero quindi la necessit\u00e0 di costruire sistemi intelligenti di impiego di mano d'opera e macchine che fossero flessibili e potessero rapidamente reagire ai capricci del mercato. La moderna produzione just in time \u00e8 un buon esempio di approccio produttivo flessibile.\nIl postfordismo trae linfa vitale dall'information technology. La fabbricazione \"just in time\" gi\u00e0 ricordata \u00e8 strettamente dipendente dal progresso informatico. Non c'\u00e8 pi\u00f9 bisogno di creare scorte di magazzino di un qualche prodotto. Appena creato, il prodotto \u00e8 gi\u00e0 fuori dalla porta. La chiave della flessibilit\u00e0 produttiva \u00e8 nell'uso di tecnologie informatiche nelle macchine e nelle operazioni. Tutto ci\u00f2 permette un controllo pi\u00f9 raffinato nel processo produttivo. Con l'aumentata sofisticazione dei processi e, segnatamente, la nuova flessibilit\u00e0 della tecnologia a controllo elettronico, i cambiamenti pi\u00f9 radicali nei processi di produzione non sono pi\u00f9 necessariamente connessi ad una vasta scala di produzione. In effetti, uno dei pi\u00f9 spettacolari riflessi della tecnologia produttiva di ultima generazione, dominata dall'elettronica ed assistita dal computer, \u00e8 la possibilit\u00e0 di saltare da un processo ad un altro, consentendo \u2014 almeno potenzialmente \u2014 la \"confezione su misura\" di una produzione che segue da vicino le esigenze dei singoli consumatori.\nL'automazione tradizionale \u00e8 vincolata ad una produzione standardizzata di grandi volumi (\"milioni di pezzi\"); i nuovi \"sistemi flessibili di fabbricazione\" sono parecchio diversi, perch\u00e9 rendono possibile la realizzazione di piccole tirature senza penalizzazioni di costo. La minor richiesta di spazio (il magazzino \u00e8 virtualmente abolito) taglia, ovviamente, le spese necessarie ad acquisire in qualunque forma (propriet\u00e0, affitto, leasing, comodato\u2026) immobili strumentali. Si pu\u00f2 ricorrere a processi modulari per soddisfare le esigenze di mercati di nicchia. L'attenzione \u00e8 ormai completamente volta allo scopo finale della fabbricazione. Le societ\u00e0 sono pi\u00f9 piccole e subappaltano molte attivit\u00e0 definite \"non strategiche\". Analogamente, la struttura di produzione inizi\u00f2 a cambiare a livello di settore. Invece di una singola ditta che impiega mano d'opera su tutta la catena di montaggio, dal materiale grezzo al prodotto finito, il processo di produzione si framment\u00f2, con singole ditte specializzate per aree di competenza tecnica. La prova del carattere vincente di questa apologia della specializzazione andrebbe rinvenuta nei cosiddetti distretti produttivi, nuclei di imprese integrate che sono sorti in luoghi come Silicon Valley, Jutland, Sm\u00e5land, ed alcune parti della stessa Italia."}
{"id": "538746", "revid": "838137", "url": "https://it.wikipedia.org/wiki?curid=538746", "title": "Bernard Maciejowski", "text": "Biografia.\nDiscendente di una potente famiglia, era figlio di Bernard Maciejowski, starosta di \"Trembowla\", (l'attuale Terebovlia) e di El\u017cbieta Kamieniecka, nonch\u00e9 nipote del cardinale Samuel Maciejowski, arcivescovo di Cracovia. Studi\u00f2 presso il collegio gesuita di Vienna, a partire dal 1570, divenne \"vexillifer regni\" di re Sigismondo II Augusto. Fu ordinato prete nel 1586 a Roma. Nel 1587 fu nominato Vescovo di Luc'k, carica che mantenne fino al 1600 allorch\u00e9 fu trasferito alla sede di Cracovia (nel 1597 fu eletto vescovo di Vilnius, ma tenne la carica per pochi mesi).\nPapa Clemente VIII lo elev\u00f2 al rango di cardinale nel concistoro del 9 giugno 1604. Uno dei suoi segretari fu Pietro Arcudio.\nMor\u00ec il 19 gennaio 1608 all'et\u00e0 di 60 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538747", "revid": "986213", "url": "https://it.wikipedia.org/wiki?curid=538747", "title": "Joseph MacRory", "text": "Biografia.\nNacque ad Armagh il 19 marzo 1861 da Francis MacRory, contadino, e Rose Montague.\nNel 1915 fu nominato vescovo di Down e Connor.\nNel 1928 fu promosso arcivescovo di Armagh.\nPapa Pio XI lo elev\u00f2 al rango di cardinale nel concistoro del 16 dicembre 1929.\nAd ottobre 1934, il cardinale MacRory, in viaggio per l'Australia, benedisse la cappella provvisoria della Cattedrale di Maria Regina del Mondo di Porto Said, installata nella futura sacrestia.\nMor\u00ec il 13 ottobre 1945 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538748", "revid": "527219", "url": "https://it.wikipedia.org/wiki?curid=538748", "title": "Vincenzo Macchi", "text": "Biografia.\nI primi anni.\nVincenzo Macchi nacque a Capodimonte il 30 agosto 1770, da una famiglia di modeste origini. Suo padre era Giovanni Nicola Macchi e sua madre Maria Anna Gilda Vagni.\nOrdinato sacerdote il 20 settembre 1794 a Roma, il 16 dicembre 1801 si laure\u00f2 \"in utroque iure\" all'Universit\u00e0 La Sapienza di Roma. Intrapresa la carriera diplomatica, divenne uditore ed abbreviatore nella nunziatura del Portogallo prima del 22 ottobre 1803, mentre ne divenne poi internunzio e vicario apostolico quando il nunzio Lorenzo Caleppi pass\u00f2 in Brasile il 19 aprile 1808 assieme alla famiglia reale dei Braganza, costretti a fuggire dal Portogallo dopo l'invasione dello Stato da parte dei francesi di Napoleone. Fece ritorno a Roma nei primi giorni d'aprile del 1818 ed il 15 aprile di quello stesso anno venne nominato prelato domestico di Sua Santit\u00e0.\nIl 2 ottobre 1818 venne eletto arcivescovo titolare di Nisibi e venne consacrato il 4 ottobre successivo dal cardinale Lorenzo Litta a Roma. Il 6 ottobre 1818 il Macchi venne nominato nunzio apostolico nella Confederazione Elvetica ove rimase sino al 22 ottobre 1819 quando lasci\u00f2 Lucerna alla volta di Parigi ove ottenne l'incarico di nunzio apostolico per la Francia dal 22 novembre 1819; Il 4 dicembre giunse a Parigi per presentare le proprie credenziali a re Luigi XVIII di Francia, udienza che gli venne concessa il 6 gennaio 1829; rimase a Parigi sino all'inizio del 1827.\nIl cardinalato.\nPapa Leone XII lo elev\u00f2 al rango di cardinale nel concistoro del 2 ottobre 1826 ed il 23 maggio dell'anno successivo ricevette la berretta cardinalizia, mentre il 25 giugno 1827 il titolo dei Santi Giovanni e Paolo.\nNegli anni 1828-1830, fu legato apostolico a Ravenna: nel frattempo, tra il 1828 ed il 1829, resse anche, temporaneamente, la legazione apostolica di Forl\u00ec. Prese parte al conclave del 1829 che elesse papa Pio VIII e poi a quello del 1830-1831 che elesse Gregorio XVI. L'11 dicembre 1834 venne eletto prefetto della Sacra Congregazione per il Concilio di Trento e dal 5 luglio 1836 divenne legato apostolico nella provincia di Bologna.\nIl 14 dicembre 1840 opt\u00f2 per l'ordine episcopale e divenne cardinale vescovo della sede di Palestrina nonch\u00e9, dal 15 settembre dell'anno successivo anche pro-prefetto del Tribunale della Segnatura apostolica. Dal 27 gennaio 1843 al 22 gennaio 1844 fu camerlengo del Sacro Collegio dei Cardinali e da quest'ultima data opt\u00f2 per la sede suburbicaria di Porto, Santa Rufina e Civitavecchia. Sub-decano del Sacro Collegio dei Cardinali, divenne segretario della Suprema Sacra Congregazione dell'Universale e Romana Inquisizione dal 25 aprile 1844, rimanendo in carica sino alla propria morte.\nPrese parte al conclave del 1846 che elesse papa Pio IX e l'11 giugno dell'anno successivo opt\u00f2 per la sede di Ostia, propria del decano del Sacro Collegio dei Cardinali. Delegato apostolico per Velletri e per la sua provincia, divenne segretario dei Brevi Apostolici dal 27 giugno 1854 per poi divenire gran cancelliere degli ordini cavallereschi pontifici.\nMor\u00ec il 30 settembre 1860 all'et\u00e0 di 90 anni. La sua salma venne esposta alla pubblica venerazione nella Basilica dei Santi XII Apostoli dove ebbero luogo anche i funerali con la partecipazione del papa Pio IX. Secondo la sua volont\u00e0 venne poi sepolto nella chiesa dei Santi Giovanni e Paolo a Roma. Suo nipote, Luigi Macchi, fu anch'egli cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538750", "revid": "1782831", "url": "https://it.wikipedia.org/wiki?curid=538750", "title": "Pietro Maffi", "text": "Biografia.\nNacque a Corteolona il 12 ottobre 1858. Entr\u00f2 in seminario nel 1875 e fu ordinato presbitero nel 1881. Dopo esser diventato vicario generale dell'arcivescovo Riboldi di Ravenna nel 1901, il 9 giugno dell'anno successivo venne nominato vescovo ausiliare della medesima arcidiocesi e, allo stesso tempo, titolare di Cesarea di Mauritania. Ricevette la consacrazione episcopale per le mani del cardinale Lucido Maria Parocchi l'11 giugno 1902.\nElevato alla dignit\u00e0 arcivescovile con il titolo di Pisa nel 1903 da papa Leone XIII, fece il suo solenne ingresso nella citt\u00e0 alfea il 10 gennaio del 1904. Nel periodo pisano fu anche nominato per un breve periodo, dal 14 settembre 1906 all'8 novembre 1908, amministratore apostolico della diocesi di San Miniato.\nMaffi venne creato cardinale da papa Pio X nel concistoro del 15 aprile 1907 e, il 18 aprile dell'anno successivo, anche cardinale presbitero di San Crisogono. Al momento della sua creazione e fino all'elevazione del cardinale Michele Lega \u00e8 stato il pi\u00f9 giovane porporato italiano. L'8 gennaio del 1930 celebr\u00f2, nella cappella Paolina del Quirinale, il matrimonio tra il principe Umberto di Savoia e la principessa Maria Jos\u00e9. Mor\u00ec il 17 marzo dell'anno successivo.\nLa sua intensissima attivit\u00e0 di vescovo \u00e8 testimoniata dalle numerose opere di cui fu promotore. In ben due conclavi, nel 1914 e nel 1922, si parl\u00f2 di lui come \"papabile\"\".\nAttivit\u00e0 pastorale.\nNegli anni che trascorse alla guida dell'arcidiocesi pisana, Pietro Maffi si distinse per la grande attivit\u00e0 pastorale: potenzi\u00f2 le organizzazioni cattoliche territoriali, miglior\u00f2 il seminario e collegio di Santa Caterina, ripristinando la facolt\u00e0 teologica e creandovi la Cattedra di sociologia, affidata a Giuseppe Toniolo. Fu la prima cattedra di sociologia istituita presso un seminario italiano. Maffi venne spesso ricordato come un paterno consigliere dai sacerdoti diocesani, le cui parrocchie pi\u00f9 lontane e isolate non disdegn\u00f2 mai di visitare. Nel 1911, pochi giorni prima della partenza dei soldati italiani per la guerra di Libia, rivolse loro un saluto, pronunciato l'11 ottobre nella Chiesa dei Cavalieri di Pisa e volto a combattere i musulmani per la vittoria del cristianesimo.\nAttivit\u00e0 scientifica.\nInsegn\u00f2 fisica, matematica e scienze naturali presso il Seminario di Pavia, dove cur\u00f2 anche la creazione dell'Osservatorio astronomico. Nel 1900 fond\u00f2 la \u00abRivista di fisica, matematica e scienze naturali\u00bb, con lo scopo di diffondere la conoscenza di tali discipline in Italia.\nNel 1904 papa Pio X lo chiam\u00f2 alla presidenza della Specola Vaticana, incarico che conserv\u00f2 fino al 1931. Maff\u00ec trasfer\u00ec l'istituto dalla storica sede della Torre dei Venti in un ambiente pi\u00f9 adeguato.\nGrazie alla sua opera la Specola fu inserita nell'elenco ufficiale degli Osservatori incaricati di redigere la carta fotografica e il catalogo stellare.\nCome scienziato furono particolarmente apprezzati i suoi studi meteorologici e sulle stelle cadenti. Per approfondire lo studio delle stelle cadenti invent\u00f2 il globo meteoroscopico, uno strumento per la registrazione della direzione delle stelle cadenti. Presentato alla Societ\u00e0 italiana di scienze naturali e messo in mostra all'Esposizione universale di Parigi del 1900, il \u00abglobo\u00bb riproduce il cielo stellato ed \u00e8 illuminato all'interno da una lampada colorata che, \u00absenza offendere la vista\u00bb, rende \u00abfacile e pronta\u00bb la registrazione delle tracce delle stelle cadenti che vengono segnate sul globo con una matita per poi risalire alle coordinate del \u201cradiante\u201d. Pietro Maffi ebbe rapporti con Giovanni Virginio Schiaparelli, Guido Alfani e Francesco Maria Denza.\nEredit\u00e0 culturale.\nIl suo nome \u00e8 legato a una grande istituzione culturale, la \u00abBiblioteca Maffi\u00bb. Composta da pi\u00f9 di 50.000 fra volumi e opuscoli (dei quali molti antichi e di pregio: 123 manoscritti, 23 incunaboli, 764 cinquecentine e rare edizioni dal Seicento all'Ottocento), ancora oggi \u00e8 stimata dalla Soprintendenza ai beni librari della regione fra i pi\u00f9 ricchi giacimenti privati della Toscana.\nL'\"Opera Cardinale Maffi\", a lui ispirata, si occup\u00f2 per tutto il XX secolo di acquisire, restaurare e destinare ad attivit\u00e0 pastorali varie strutture dislocate nel territorio. Nel 2005 l'Opera \u00e8 stata sciolta e le competenze trasferite all'arcidiocesi pisana.\nA Pisa gli \u00e8 stata intitolata una via nei pressi di Piazza dei Miracoli; a Roma gli \u00e8 stata dedicata una strada nel quartiere Primavalle.\nOpere.\nPietro Maffi fu un appassionato divulgatore dell'astronomia. La sua opera pi\u00f9 famosa fu \"Nei cieli: pagine di astronomia popolare\", pubblicato nel 1896, che ebbe due nuove edizioni e numerose ristampe. Inoltre fu autore di \"La cosmografia nelle opere di Torquato Tasso\".\nLa sua attivit\u00e0 di vescovo \u00e8 raccontata nelle \"Lettere pastorali, omelie e discorsi\" (1912, 1920, 1931). Come letterato ha lasciato due romanzi giovanili: \"Fior che muore\" e \"Gli sparvieri\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538751", "revid": "838137", "url": "https://it.wikipedia.org/wiki?curid=538751", "title": "Fran\u00e7ois de Mailly", "text": "Biografia.\nFran\u00e7ois de Mailly nacque a Parigi il 4 marzo 1658 da una delle pi\u00f9 nobili ed antiche famiglie della Piccardia: egli era infatti figlio terzogenito di Louis-Charles Mailly, marchese di Nesle e Montcravel, e di Jeanne de Monchy.\nDopo essersi diplomato in teologia a Parigi, ottenne il dottorato in legge presso l'Universit\u00e0 La Sorbona.\nOrdinato sacerdote, divenne abate commendatario del monastero di Flavigny el 1693. Elemosiniere del Re di Francia dal 1694, divenne abate commendatario del monastero benedettino di Saint-Martin de Massay presso Bourges nel 1695.\nPromosso alla nomina episcopale dal re di Francia il 24 dicembre 1697, venne eletto arcivescovo di Arles il 7 aprile 1698 e consacrato l'11 maggio di quell'anno nella chiesa di Saint-Victor a Parigi per mano del cardinale Toussaint de Forbin-Janson, vescovo di Beauvais, assistito da Gabriel de Roquette, vescovo di Autun, e da Fran\u00e7ois Chevalier de Saulx, vescovo di Al\u00e8s. Ricevette il pallio metropolitano il 31 luglio 1698. Partecip\u00f2 quindi alle assemblee del clero che si tennero nel 1705, 1707, 1711 e 1713. Trasferito alla sede arcivescovile di Reims dal 1\u00ba dicembre 1710, ricevette nuovamente il pallio il 26 gennaio 1711. Qui egli decise di supportare la costituzione apostolica \"Unigenitus Dei Filius\" del 1713 e per questo venne coinvolto nelle dispute tra il clero e la sua arcidiocesi, la reggenza ed il parlamento. L'Universit\u00e0 di Reims lo elesse quale suo rettore nel 1717 ma egli declin\u00f2 l'offerta in quanto l'universit\u00e0 non era disposta ad accettare la bolla papale da lui fortemente promossa\nCreato cardinale presbitero nel concistoro del 29 novembre 1719, il papa gli invi\u00f2 la berretta cardinalizia il 23 dicembre 1719 ma non essendosi mai recato a Roma non ricevette mai ufficialmente il titolo cardinalizio corrispondente. Dal momento che la sua promozione non era stata voluta dal governo francese, gli venne proibito di indossare a corte l'abito cardinalizio sin quando non ricevette la berretta dalle mani di Luigi XV, divenendo poi abate di Saint-Etienne di Caen nel 1719 (o 1720).\nA causa di una malattia non partecip\u00f2 al conclave del 1721 che elesse a pontefice Innocenzo XIII e mor\u00ec il 13 settembre successivo presso l'abbazia di Saint-Thierry a Reims. Esposto e sepolto nella cattedrale di Reims, il suo cuore venne deposto nella tomba dei suoi antenati a Nesle. Padre Ch\u00e2lippe tenne la sua orazione funebre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538752", "revid": "986213", "url": "https://it.wikipedia.org/wiki?curid=538752", "title": "Amilcare Malagola", "text": "Biografia.\nNacque a Modena il 24 dicembre 1840.\nOrdinato sacerdote nel 1863 a Roma. Vescovo di Ascoli Piceno dal 1876 e quindi arcivescovo di Fermo dal 1877.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nFu l'ultimo arcivescovo di Fermo ad avere il titolo cardinalizio.\nMor\u00ec il 22 giugno 1895 all'et\u00e0 di 54 anni. Il vescovo di Forl\u00ec Raimondo Jaffei ne pronunci\u00f2 l'elogio funebre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538753", "revid": "92723", "url": "https://it.wikipedia.org/wiki?curid=538753", "title": "Joseph-Albert Malula", "text": "Biografia.\nNacque a L\u00e9opoldville il 17 dicembre 1917.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec a Lovanio il 14 giugno 1989 all'et\u00e0 di 71 anni.\nCuriosit\u00e0.\nL'attuale presidente della Repubblica Democratica del Congo, Joseph Kabila, in occasione del ventesimo anniversario dalla morte del cardinale e del cinquantesimo anno di episcopato, ha proclamato Malula \"eroe nazionale\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538754", "revid": "3732", "url": "https://it.wikipedia.org/wiki?curid=538754", "title": "Alessandro Malvasia", "text": "Fu nominato cardinale della Chiesa cattolica da papa Pio VII.\nBiografia.\nNacque a Bologna il 26 aprile 1748.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 12 settembre 1819 all'et\u00e0 di 71 anni e fu sepolto nella basilica di Sant'Apollinare Nuovo."}
{"id": "538755", "revid": "986213", "url": "https://it.wikipedia.org/wiki?curid=538755", "title": "Achille Manara", "text": "Biografia.\nNacque a Bologna il 20 novembre 1827.\nPapa Leone XIII lo elev\u00f2 al rango di cardinale nel concistoro del 29 novembre 1895.\nPartecip\u00f2 al conclave del 1903 che elesse Pio X.\nMor\u00ec il 15 febbraio 1906 all'et\u00e0 di 78 anni.\nGenealogia episcopale.\nLa genealogia episcopale \u00e8:"}
{"id": "538756", "revid": "287204", "url": "https://it.wikipedia.org/wiki?curid=538756", "title": "Francesco Mantica", "text": "Biografia.\nNacque a Roma il 14 settembre 1727 da nobile famiglia, fu avviato fin da fanciullo agli studi ecclesiastici. Fu prima \"ciambellano d'onore\" di papa Clemente XIII e poi \"prelato referendario\" nel 1758.\nPapa Pio VII lo elev\u00f2 al rango di cardinale nel concistoro del 23 febbraio 1801; il successivo 26 febbraio ricevette la berretta cardinalizia, ma solo il 20 luglio gli fu dato il titolo di Santa Prisca.\nMor\u00ec il 13 aprile 1802 all'et\u00e0 di 74 anni. Fu sepolto nella basilica di Santa Maria in Aracoeli, nella cappella di famiglia."}
{"id": "538757", "revid": "287204", "url": "https://it.wikipedia.org/wiki?curid=538757", "title": "Alfonso Manrique de Lara", "text": "Era figlio di Rodrigo Manrique, duca di N\u00e1jera e conte di Paredes, e della sua terza moglie, Elvira Casta\u00f1eda.\nBiografia.\nStudi\u00f2 all'Universit\u00e0 di Salamanca ove ottenne il dottorato.\nIl 6 settembre 1499 fu nominato vescovo di Badajoz.\nIl 18 agosto 1516 fu trasferito alla sede episcopale di Cordoba.\nIl 31 agosto 1523 fu promosso arcivescovo di Siviglia. Divenne grande inquisitore di Spagna, titolo cui rinunci\u00f2.\nPapa Clemente VII lo elev\u00f2 al rango di cardinale nel concistoro del 22 febbraio 1531, con il titolo di cardinale presbitero di San Callisto. Nel 1532 opt\u00f2 per il titolo di cardinale presbitero dei Santi XII Apostoli.\nNon prese parte al conclave del 1534 che elesse papa Adriano VI.\nMor\u00ec in seguito a una caduta da cavallo.\nSuccessione apostolica.\nLa successione apostolica \u00e8:"}
{"id": "538758", "revid": "92723", "url": "https://it.wikipedia.org/wiki?curid=538758", "title": "Henry Edward Manning", "text": " Esponente dell'ala ultramontanista del cattolicesimo inglese, Manning si oppose ai progetti pastorali e teologici di John Henry Newman, suo amico durante gli anni del \"Movimento di Oxford\". Instancabile pastore della sua arcidiocesi, si prodig\u00f2 in numerose opere di carattere sociale e pastorale.\nBiografia.\nGiovinezza.\nManning nacque il 15 luglio 1808 nella casa di suo nonno, Copped Hall, nella localit\u00e0 di Totteridge nell'Hertfordshire, terzo e pi\u00f9 giovane figlio di William Manning. Il padre era un commerciante della \"West India\", che serv\u00ec come direttore e, tra il 1812 e il 1813, come governatore della Banca d'Inghilterra e sedette anche per trent'anni in parlamento, rappresentando gli interessi \"tory\" di Plympton Earle, Lymington, e successivamente di Evesham e di Penryn. La madre di Manning, Mary (morta nel 1847), figlia di Henry Leroy Hunter, di Beech hill, e sorella di Sir Claudius Stephen Hunter, 1\u00b0 baronetto, veniva da una famiglia che si diceva essere di estrazione italiana o francese.\nManning trascorse la sua infanzia soprattutto a Coombe Bank, a Sundrige nel Kent, dove ebbe per compagni Charles Wordsworth e Christopher Wordswort, pi\u00f9 tardi vescovi, rispettivamente, di St. Andrewus e di Lincoln. Frequent\u00f2 l'Harrow School (1822\u20131827) durante il periodo in cui fu preside George Butler, ma non ottenne segni distintivi oltre a giocare per due anni nel cricket e a compiere altri esercizi sportivi. Comunque, ci\u00f2 non dimostr\u00f2 essere un impedimento per la sua carriera accademica. Manning si immatricl\u00f2 nel Balliol College di Oxford nel 1827 e presto si fece notare come critico presso l\"'Oxford Union\", dove William Ewart Gladstone gli succedette come presidente nel 1830. In quell'anno aveva ambizioni di carriera politica, ma sua padre aveva sostenuto pesanti perdite finanziarie e in queste circostanze, essendosi laureato con il massimo dei voti nel 1830, ottenne nel 1831, grazie agli uffici di Frederick John Robinson, 1\u00b0 Visconte Goderich, un posto come nella Segreteria di Stato per le Colonie. Manning consegn\u00f2 le sue dimissioni da questa posizione nel 1832, essendo i suoi obiettivi mirati ad una carriera ecclesiastica sotto le influenze degli \"evangelicals\", tra i quali v'era l'amico Favell Lee Mortimer, che lo colp\u00ec profondamente per tutta la vita.\nSacerdote anglicano.\nRitornato a Oxford nel 1832, vinse l'elezione come \"fellow\" del Merton COllege e ricevette l'ordinazione diaconale nella Chiesa anglicana. Nel gennaio del 1833 divenne curato presso John Sargent, rettore di Lavington-with-Graffham, nel West Sussex. Nel maggio 1833, in seguito alla morte di Sargent, Manning gli succedette come rettore grazie al sostegno della madre di Sargent.\nManning si spos\u00f2 con Caroline, la figlia di John Sargent, il 7 novembre 1833, in una cerimonia officiata dal cognato della sposa, il reverendo Samuel Wilberforce, pi\u00f9 tardi vescovo di Oxford e di Winchester. Il matrimonio di Manning non dur\u00f2 a lungo: la sua giovane e bellissima sposa veniva da una famiglia di tubercolotici e mor\u00ec senza figli il 24 luglio 1837. Quando Manning mor\u00ec molti anni dopo, dopo essere stato per decenni un sacerdote cattolico, fu trovato un medaglione contenente la foto di sua moglie su una catena che il prelato portava al collo. Bench\u00e9 egli non divenne un conosciuto discepolo di John Henry Newman, l'influenza di quest'ultimo signific\u00f2 una conversione in senso conservatore delle idee teologiche di Manning il quale, nel suo sermone \"Rule of Faith,\" dichiar\u00f2 la sua alleanza con il \"Movimento di Oxford\".\nNel 1838 assunse un ruolo guida nel movimento per l'educazione ecclesiastica, grazie al quale furono istituite commissioni diocesane in tutto il paese; e scrisse una lettera aperta al suo vescovo per criticare la recente nomina della commissione ecclesiastica. Nel dicembre di quell'anno fece la sua prima visita a Roma e and\u00f2 a trovarvi Nicholas Wiseman in compagnia di Gladstone.\nIl 30 dicembre 1840 Philiph Shuttleworth, vescovo di Chichester, nomin\u00f2 Manning arcidiacono di Chichester, dove egli inizi\u00f2 una visita personale di ciascuna parrocchia entro il distretto, completando l'incarico nel 1843. Nel 1842 pubblic\u00f2 un trattato\",\" il \"The Unity of the Church\", e la sua reputazione come eloquente e onesto predicatore si era fatta da allora considerevole. Nello stesso anno fu nominato come predicatore scelto dalla sua universit\u00e0, venendo perci\u00f2 chiamato a riempire di tanto in tanto il pulpito che Newman, come vicario di St. Mary's, stava cessando di occupare. Quatro volumi dei Sermoni di Manning apparvero tra gli anni 1842 e il 1850. Nel 1844 il suo ritratto fu dipinto da George Richmond, e nello stesso anno pubblic\u00f2 un volume dei sermoni universitari, omettendone quello sul \"Gunpowder Plot\". Questo sermone aveva infastidito Newman e i suoi pi\u00f9 vicini discepoli, ma era una prova che a quella data Manning era leale alla Chiesa anglicana.\nLa conversione al cattolicesimo di Newman nel 1845 pose Manning in una posizione di responsabilit\u00e0 ancor pi\u00f9 grande, essendo uno dei \"leader\" della \"High Church\", insieme ad Edward Bouverie Pusey, John Keble and Marriott; ma era soprattutto con Gladstone e James Robert Hope-Scott che egli, a quel tempo, era soprattutto legato.\nLa conversione al cattolicesimo e la scalata della gerarchia ecclesiastica.\nLa fede di Manning nell'anglicanesimo fu sconvolta nel 1850 quando, nel cos\u00ec soprannominato \"Gorham judgement\", il Concilio Privato ordin\u00f2 alla Chiesa d'Inghilterra di istituire un ecclesiastico di stampo evangelico che negasse che il sacramento del battesimo avesse una funzione rigenerativa. Il rifiuto di ci\u00f2 era per Manning e per molti altri una grave eresia, che contraddiceva la chiara tradizione della Chiesa Cristiana a partire dai Padri della Chiesa in avanti. Che una corte secolare avesse il potere di forzare la Chiesa d'Inghilterra ad accettare qualcuno che avesse un'opinione cos\u00ec eterodossa prov\u00f2 Manning a tal punto che questi consider\u00f2 la Chiesa anglicana, lungi dall'essere un'istituzione divinamente creata, una creazione umana del Parlamento. Il 6 aprile del 1851 Manning fu accolto nella Chiesa Cattolica e non molto tempo dopo, il 14 giugno 1851, fu ordinato come sacerdote. Date le sue grandi abilit\u00e0 e la fama precedente, Manning scal\u00f2 velocemente la gerarchia ecclesiastica, succedendo a Wiseman come arcivescovo di Westminster nel 1865. Dieci anni pi\u00f9 tardi verr\u00e0 nominato cardinale da Pio IX col titolo dei \"Santi Andrea e Gregorio al Monte Celio\", partecipando in questa veste al conclave del 1878 da cui uscir\u00e0 eletto Leone XIII.\nArcivescovo di Westminster.\nL'attivit\u00e0 sociale e pastorale.\nTra i suoi successi come capo della Chiesa cattolica in Inghilterra vi furono l'acquisizione del luogo per la Cattedrale di Westminster e una grande espansione del sistema educativo cattolico, che comprendeva l'istituzione del \"Catholic University College\", un'universit\u00e0 di breve durata (1874-1878) che si trovava a Kensington. Manning era molto influente nell'indirizzare la Chiesa Cattolica. Le sue forti relazioni con papa Pio IX e le sue visioni ultramontaniste gli fecero guadagnare la fiducia del Vaticano, bench\u00e9 \u00abfosse stato ordinato che trascorresse i suoi ultimi anni in Inghilterra, e che dovesse far rimanere fuori la sua influenza in Vaticano nella gestione politica della Chiesa di Roma\u00bb. Manning us\u00f2 questo stato di favori per promuovere una visione moderna della giustizia in senso cattolico. Queste visioni erano esposte nell'enciclica di Leone XIII \"Rerum Novarum\", che segna l'inizio dell'insegnamento cattolico sulla giustizia sociale. Manning fu determinante nello scoppio dello sciopero di Londra del 1889 per volere di Margaret Harkness. Ebbe inoltre un significativo ruolo nella conversione di figure notevoli che includevano Elizabeth Belloc, la madre del famoso scrittore britannico Hilaire Belloc, sui quali l'insegnamento di Manning ebbe una profonda influenza.\nLe posizioni teologiche e il contrasto con Newman.\nManning era tra i pi\u00f9 forti sostenitori della dottrina dell'infallibilit\u00e0 papale, a dispetto di Newman il quale credeva in tale dottrina ma riteneva che non fosse prudente formularla come dogma in quel tempo. I rapporti tra l'arcivescovo di Westminster e l'oratoriano si erano fatti notevolmente freddi a causa delle posizioni di quest'ultimo, il quale desiderava dare maggiore libert\u00e0 di azione ai laici all'interno della Chiesa rispetto alle direttive del clero, in netta opposizione alla pastorale di Manning, fortemente dirigenziale e clericale. I contrasti fra i due apparvero gi\u00e0 l'indomani della pubblicazione del capolavoro spirituale e letterario di Newman, lApologia Pro Vita Sua\" (1864) a causa delle divergenze d'opinione su come rapportare la fede con il mondo contemporaneo, e continuarono negli anni successivi, come durante il Concilio Vaticano I (1870), in cui i due uomini presero posizioni diverse riguardo al dogma dell'infallibilit\u00e0 pontificia. Manning tent\u00f2 addirittura di sabotare la nomina a cardinale dell'avversario nel 1879 ad opera del nuovo pontefice Leone XIII, fallendo. Soltanto negli ultimi anni Manning e Newman si riconciliarono, tanto che l'elogio funebre di quest'ultimo fu tenuto proprio dall'arcivescovo di Westminster il quale, riconosciuta la grandezza dell'avversario, dichiar\u00f2: \u00ababbiamo perso il nostro pi\u00f9 grande testimone della fede, e tutti noi siamo pi\u00f9 poveri e pi\u00f9 piccoli per la perdita\u00bb.\nMorte.\nManning mor\u00ec il 14 gennaio 1892, suscitando un vasto compianto da parte dei poveri di Londra che tanto avevano beneficiato della sua carit\u00e0. Ricevette una sepoltura formale al cimitero cattolico di St Mary a Kensal Green. Alcuni anni dopo i suoi resti furono trasferiti nella cripta della Cattedrale di Westminster appena completata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538759", "revid": "33163", "url": "https://it.wikipedia.org/wiki?curid=538759", "title": "Aerospatiale Aluette", "text": ""}
{"id": "538760", "revid": "838137", "url": "https://it.wikipedia.org/wiki?curid=538760", "title": "Timothy Manning", "text": "Biografia.\nNacque a B\u00e9al \u00c1tha an Ghaorthaidh in Irlanda il 15 novembre 1909.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 23 giugno 1989 all'et\u00e0 di 79 anni per un carcinoma del polmone.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538761", "revid": "1602064", "url": "https://it.wikipedia.org/wiki?curid=538761", "title": "Paolo Mangelli Orsi", "text": "Biografia.\nDella nobile famiglia degli Orsi Mangelli, nacque a Forl\u00ec il 30 ottobre 1762.\nNel 1804 spos\u00f2 la contessa Elisabetta Valmarana e dal matrimonio nacquero otto figli. Dopo la morte della moglie, avvenuta nel 1817, il conte Paolo si dedic\u00f2 alla carriera ecclesiastica, fino ad essere nominato cardinale dell'ordine dei diaconi nel concistoro del 27 gennaio 1843 da papa Gregorio XVI.\nMor\u00ec il 4 marzo 1846 all'et\u00e0 di 83 anni."}
{"id": "538762", "revid": "838137", "url": "https://it.wikipedia.org/wiki?curid=538762", "title": "Jos\u00e9 Manuel da C\u00e2mara d'Atalaia", "text": "Biografia.\nNacque a Lisbona il 25 dicembre 1686.\nPapa Benedetto XIV lo elev\u00f2 al rango di cardinale nel concistoro del 10 aprile 1747.\nMor\u00ec il 9 luglio 1758 all'et\u00e0 di 71 anni.\nGenealogia episcopale.\nLa genealogia episcopale \u00e8:"}
{"id": "538764", "revid": "986213", "url": "https://it.wikipedia.org/wiki?curid=538764", "title": "Francesco Marchetti Selvaggiani", "text": "Biografia.\nNacque a Roma il 1\u00ba ottobre 1871 da Vincenzo Marchetti Selvaggiani e Valeria Caretti. Fu amico d'infanzia di Papa Pio XII, dottore in Matematica all'Universit\u00e0 La Sapienza e alunno dell'Almo Collegio Capranica. Lavor\u00f2 per tutta la sua vita nella Curia di Roma. Fu internunzio apostolico in Venezuela dal 1918 al 1920. Nel 1918 fu consacrato arcivescovo titolare di Seleucia di Isauria dal cardinale Pietro Gasparri. Dal 1920 al 1922 fu nunzio apostolico in Austria. Nel 1922 venne promosso quale segretario della Congregazione di Propaganda Fide. Papa Pio XI lo elev\u00f2 al rango di cardinale nel concistoro del 30 giugno 1930.\nNel 1931 divenne vicario generale di Roma, arciprete della Basilica di San Giovanni in Laterano. Nel 1939 fu segretario della Congregazione del Sant'Uffizio; a proposito del conclave di quell'anno, afferm\u00f2 \"Se avessero votato gli angeli avrebbero fatto [Papa, ndr] Elia Dalla Costa, se avessero votato i demoni avrebbero fatto me. Hanno invece votato gli uomini\". Nel 1948 divenne decano del collegio cardinalizio e prefetto della Congregazione del Cerimoniale. Il 13 gennaio 1951, poco dopo aver celebrato la messa nella cappella privata del suo appartamento nel palazzo del Sant'Uffizio a Roma, entrando nel suo studio, ebbe una trombosi cerebrale. Monsignor Alfredo Ottaviani, assessore del Sant'Uffizio, lo raggiunse in tempo per amministrare l'estrema unzione. Poi si rec\u00f2 in Vaticano per informare il papa.\nOggi riposa nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538765", "revid": "767487", "url": "https://it.wikipedia.org/wiki?curid=538765", "title": "Antonio da Lonate", "text": "Vita ed opere.\nGli sono attribuite molte importanti opere d'arte come la chiesa parrocchiale di Lonate Pozzolo (1508), il santuario di Santa Maria di Piazza a Busto Arsizio (1517), la Basilica di San Magno a Legnano e la parrocchiale di Castelleone (provincia di Cremona). Suo anche un bozzetto per il duomo di Vigevano. Un documento recentemente emerso dagli archivi notarili dimostra che il 7 agosto 1495 Antonio Bodio era a Milano a lavorare al cosiddetto \"Palazzo del Carmagnola\", di propriet\u00e0 del duca, come \"magister a muro\" (cio\u00e8 come mastro muratore); egli abitava nella parrocchia di Santa Maria alla Porta, dove ancora era residente nel 1503.\nNon se ne conserva alcun ritratto, ed alcuni dicono che fosse originario di Lonato (provincia di Brescia), non di Lonate Pozzolo, ma studi recenti sembrano aver fugato ogni dubbio in proposito: il personaggio era sicuramente originario dell'Altomilanese.\nLonate Pozzolo gli ha dedicato una via, anche se difficilmente individuabile a causa della criptica dicitura \"Via A. da Lonate\"."}
{"id": "538766", "revid": "20654", "url": "https://it.wikipedia.org/wiki?curid=538766", "title": "Paolo Marella", "text": "Biografia.\nNacque a Roma il 25 gennaio 1895 da Luigi Marella e Vincenza Baldoni.\nIl 30 ottobre 1933 fu nominato delegato apostolico in Giappone, in un momento particolarmente delicato per la Chiesa locale.\nLa Chiesa cattolica speriment\u00f2 l'effetto della nuova legge nel settembre 1940, quando il Ministero dell'educazione ordin\u00f2 una riforma delle comunit\u00e0 religiose. Da molto tempo la propaganda statale aveva creato un clima per il quale si considerava intollerabile che degli stranieri occupassero posti direttivi in una chiesa, come avveniva ancora su larga scala nella Chiesa cattolica. Per prevenire il pericolo di una grave persecuzione, l'arcivescovo Marella convinse tutti gli ordinari stranieri della necessit\u00e0 che essi cedessero la direzione al clero giapponese, se si voleva salvare la Chiesa. Tutti quanti rassegnarono le loro dimissioni presso la Santa Sede. Questa le accett\u00f2 e occup\u00f2 subito i posti resisi vacanti con ordinari giapponesi, i quali in un primo tempo diressero le diocesi e le prefetture solo come amministratori. I vescovi rimasero al loro fianco in qualit\u00e0 di vicari generali o di consiglieri. In modo analogo i direttori delle scuole cattoliche trasferirono la direzione a sacerdoti giapponesi.\nIl 27 ottobre 1948 fu trasferito alla delegazione apostolica di Australia, Nuova Zelanda e Oceania.\nIl 15 aprile 1953 succedette ad Angelo Giuseppe Roncalli, nominato cardinale e patriarca di Venezia, come nunzio apostolico in Francia, incarico che mantenne fino a quando il suo stesso predecessore alla nunziatura di Francia, divenuto papa con il nome di Giovanni XXIII, lo elev\u00f2 al rango di cardinale nel concistoro del 14 dicembre 1959; il successivo 31 marzo 1960 gli fu assegnato il titolo di Sant'Andrea delle Fratte, appena istituito. \nIl 14 agosto 1961 divenne Arciprete della Basilica Vaticana e prefetto della Congregazione della Fabbrica di San Pietro, incarico che mantenne fino alla soppressione della congregazione stessa, il 15 agosto 1967, quando fu confermato alla guida della Fabbrica ma con l'incarico di presidente. L'8 febbraio 1983 rassegn\u00f2 le dimissioni per raggiunti limiti d'et\u00e0 rimanendo presidente emerito.\nPartecip\u00f2 al conclave del 1963 che elesse Paolo VI.\nDal 19 maggio 1964 fu anche presidente del Segretariato per i non cristiani, appena istituito da papa Paolo VI; rimase alla guida del dicastero fino al 26 febbraio 1973.\nIl 15 marzo 1972 fu promosso cardinale vescovo di Porto e Santa Rufina e dal 12 dicembre 1977 ricopr\u00ec l'incarico di sottodecano del collegio cardinalizio.\nMor\u00ec il 15 ottobre 1984 all'et\u00e0 di 89 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538767", "revid": "2043251", "url": "https://it.wikipedia.org/wiki?curid=538767", "title": "Galeazzo Marescotti", "text": "Biografia.\nFiglio di Sforza Vicino Marescotti e di Vittoria Ruspoli, \"Galeazzo primmegi\u00f2 negli studi al seminario. Dopo aver conseguito il dottorato \"in utroque iure\" ed essere stato ordinato sacerdote, fu scelto come funzionario della Sede Apostoloca e all et\u00e0 di soli 23 anni nominato protonotario apostolico\". Dal 1661 al 1663 fu governatore di Ascoli Piceno. Nel 1663 ebbe l'incarico di inquisitore delegato della \"Congregatio Sancti Officii\".\nNel 1665 fu promosso assessore del Sant'Uffizio da papa Alessandro VII. Nel 1668 fu nominato arcivescovo titolare di Corinto da papa Clemente IX e fu inviato in missione diplomatica a Vienna. Fu nominato nunzio in Polonia, dove si rec\u00f2 senza passare da Roma. Il 13 agosto 1670 fu nominato nunzio apostolico in Spagna da papa Clemente X. Dopo un breve soggiorno a Roma e Vignanello si imbarc\u00f2 da Civitavecchia per la Spagna. Rimase a Madrid come Nunzio Apostolico dal 1670 al 1675. Papa Clemente X lo elev\u00f2 al rango di cardinale nel concistoro del 27 maggio 1675.\nCon la nomina cardinalizia ebbe il titolo di San Bernardo alle Terme. Dal 1676 al maggio 1680 fu governatore pontificio a Ferrara. Nel 1679 fu nominato vescovo di Tivoli. Nella chiesa di Tivoli fece costruire a sue spese un coro in noce di rara fattura per canonici, abbell\u00ec la cappella di S.Lorenzo in duomo con intarsi di marmi colorati ed altri ornamenti. Riform\u00f2 il clero con un nuovo sinodo. Don\u00f2 al duomo la somma di 500 scudi, con l'obbligo di un anniversario in suffragio della sua anima ed eresse alcune cappelle. Nel 1684 rassegn\u00f2 il vescovado nelle mani di Innocenzo XI.\nLa citt\u00e0 gli rimase comunque sempre nel cuore, infatti nel 1705 fond\u00f2 nella citt\u00e0, a sue spese, un monastero per le monache di Santa Elisabetta, alle quali don\u00f2 infine nel 1721 tutte le pi\u00f9 belle e preziose suppellettili della sua cappella privata. Nel 1681 ebbe il titolo dei Santi Quirico e Giulitta. Nel 1700 ebbe il titolo di Santa Prassede. Nel 1708 ebbe il titolo di San Lorenzo in Lucina. Mor\u00ec il 3 luglio 1726 all'et\u00e0 di 98 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538768", "revid": "322321", "url": "https://it.wikipedia.org/wiki?curid=538768", "title": "Domenico Mariani", "text": "Biografia.\nNacque a Posta il 3 aprile 1863.\nPapa Pio XI lo elev\u00f2 al rango di cardinale nel concistoro del 16 dicembre 1935.\nMor\u00ec il 23 aprile 1939 all'et\u00e0 di 76 anni."}
{"id": "538770", "revid": "986213", "url": "https://it.wikipedia.org/wiki?curid=538770", "title": "Pietro Marini", "text": "Biografia.\nNacque a Roma il 5 ottobre 1794.\nPapa Pio IX lo elev\u00f2 al rango di cardinale nel concistoro del 21 dicembre 1846.\nPochi mesi dopo, nel 1847, lo nomin\u00f2 legato apostolico di Forl\u00ec.\nMor\u00ec il 19 agosto 1863 all'et\u00e0 di 68 anni."}
{"id": "538771", "revid": "838137", "url": "https://it.wikipedia.org/wiki?curid=538771", "title": "Joseph-Marie-Eug\u00e8ne Martin", "text": "Fu nominato cardinale della Chiesa cattolica da papa Paolo VI.\nBiografia.\nNacque a Orl\u00e9ans il 9 agosto 1891.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec il 21 gennaio 1976 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538772", "revid": "9", "url": "https://it.wikipedia.org/wiki?curid=538772", "title": "Bundesbrief", "text": ""}
{"id": "538773", "revid": "124459277", "url": "https://it.wikipedia.org/wiki?curid=538773", "title": "Francesco Marmaggi", "text": "Biografia.\nNacque a Roma il 31 agosto 1870.\nPapa Pio XI lo elev\u00f2 al rango di cardinale nel concistoro del 16 dicembre 1935.\nFu il quarto gran priore dell'Ordine militare del Santissimo Salvatore di Santa Brigida di Svezia.\nMor\u00ec il 3 novembre 1949 all'et\u00e0 di 79 anni.\nGenealogia episcopale.\nLa genealogia episcopale \u00e8:"}
{"id": "538774", "revid": "1075510", "url": "https://it.wikipedia.org/wiki?curid=538774", "title": "Juan Mart\u00ednez Sil\u00edceo", "text": "Biografia.\nNacque a Villagarc\u00eda de la Torre nel 1486.\nPapa Paolo IV lo elev\u00f2 al rango di cardinale nel concistoro del 20 dicembre 1555.\nMor\u00ec il 31 maggio 1557 all'et\u00e0 di 71 anni.\nSuccessione apostolica.\nLa successione apostolica \u00e8:"}
{"id": "538775", "revid": "986213", "url": "https://it.wikipedia.org/wiki?curid=538775", "title": "Jos\u00e9 Mar\u00eda Mart\u00edn de Herrera y de la Iglesia", "text": "Biografia.\nNacque a Aldead\u00e1vila de la Ribera il 26 agosto 1835.\nPapa Leone XIII lo elev\u00f2 al rango di cardinale nel concistoro del 19 aprile 1897. La berretta cardinalizia fu consegnata dal Cameriere Segreto di Sua Santit\u00e0 Mons. P\u00e9ter Vay con don Nazareno Patrizi, segretario della pontificia ablegazione.\nMor\u00ec l'8 dicembre 1922 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538776", "revid": "1649409", "url": "https://it.wikipedia.org/wiki?curid=538776", "title": "Jacques-Paul Martin", "text": "Biografia.\nNacque ad Amiens il 26 agosto 1908. Il 14 ottobre 1934 fu ordinato sacerdote per la diocesi di Nizza.\nOfficiale della Segreteria di Stato, canonico della Basilica Vaticana, il 5 gennaio 1964 papa Paolo VI lo nomin\u00f2 vescovo titolare di Neapoli di Palestina.\nL'11 febbraio dello stesso anno fu consacrato vescovo dal cardinale Paolo Marella, arciprete della Basilica Vaticana, co-consacranti i monsignori Angelo Dell'Acqua, arcivescovo titolare di Calcedonia, sostituto della Segreteria di Stato, e Paul-Pierre Philippe, O.P, arcivescovo titolare Eracleopoli Maggiore, segretario della sacra Congregazione dei Religiosi.\nIl 9 aprile 1969 papa Paolo VI lo nomin\u00f2 prefetto della Casa Pontificia, mentre papa Giovanni Paolo II il 18 dicembre 1986, al momento del suo ritiro per raggiunti limiti d'et\u00e0, lo promosse arcivescovo, sempre con il titolo di Neapoli di Palestina.\nLo stesso Papa lo cre\u00f2 cardinale nel concistoro del 28 giugno 1988 assegnandogli la diaconia del Sacro Cuore di Cristo Re.\nMor\u00ec il 27 settembre 1992 e venne sepolto inizialmente nella tomba del Capitolo Vaticano al cimitero del Verano a Roma. Il 2 dicembre 1997 il suo corpo \u00e8 stato trasferito nella cappella della riconciliazione della basilica del Sacro Cuore di Cristo Re a Roma.\nGenealogia episcopale.\nLa genealogia episcopale \u00e8:"}
{"id": "538777", "revid": "125434758", "url": "https://it.wikipedia.org/wiki?curid=538777", "title": "Tommaso Maria Martinelli", "text": "Biografia.\nEra figlio di Cosma Martinelli e di Maddalena Prandini e fratello del cardinale Sebastiano Martinelli.\nNel 1842 entr\u00f2 a far parte dell'Ordine degli Eremitani di Sant'Agostino (O.E.S.A). Si trasfer\u00ec quindi a Roma nel 1844 per studiare nel Collegio agostiniano.\nDivenne sacerdote il 22 dicembre 1849 a Roma. Insegn\u00f2 successivamente in questa citt\u00e0 presso il Collegio di Sant'Agostino ed all'Universit\u00e0 di Roma. Comp\u00ec numerosi viaggi in Europa con il superiore generale del suo Ordine, del quale divenne Assistente Generale nel 1865.\nPartecip\u00f2 come teologo al Concilio Vaticano I.\nNel concistoro del 22 dicembre 1873 fu nominato da papa Pio IX cardinale diacono e il 16 gennaio 1874 ricevette la diaconia di San Giorgio in Velabro. Il 17 settembre 1875 opt\u00f2 per l'ordine dei cardinale presbiteri e per il titolo di Santa Prisca. Il 18 ottobre 1877 divenne prefetto della Sacra Congregazione dei Riti.\nPartecip\u00f2 al conclave del 1878 che elesse papa Leone XIII. Nel 1883 divenne Camerlengo del Sacro Collegio. Il 15 luglio 1878 divenne prefetto della Sacra Congregazione dell'Indice.\nIl 24 marzo 1884 opt\u00f2 per l'ordine dei cardinali vescovi e per la sede suburbicaria di Sabina. Il 30 marzo dello stesso anno fu consacrato vescovo dal cardinale Raffaele Monaco La Valletta.\nAlla sua morte fu sepolto nella cappella del suo Ordine nel Cimitero del Verano in Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538778", "revid": "986213", "url": "https://it.wikipedia.org/wiki?curid=538778", "title": "Sebastiano Martinelli", "text": "Biografia.\nNacque a Borgo Sant'Anna di Lucca il 20 agosto 1848 da famiglia di profonda religiosit\u00e0: il fratello maggiore Tommaso Maria, di vent'anni pi\u00f9 grande ed anch'egli agostiniano, fu creato cardinale da papa Pio IX nel 1873. Sebastiano comp\u00ec i primi studi presso il seminario di Lucca e quindi presso il \"Collegio di S. Agostino\" in Roma.\nPapa Leone XIII lo elev\u00f2 al rango di cardinale nel concistoro del 15 aprile 1901.\nMor\u00ec il 4 luglio 1918 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538780", "revid": "986213", "url": "https://it.wikipedia.org/wiki?curid=538780", "title": "Fran\u00e7ois Marty", "text": "Biografia.\nNacque a Pachins, frazione del comune di Vaureilles, da una famiglia di agricoltori. Si fece chiamare Fran\u00e7ois, nonostante il suo primo nome fosse Gabriel, per evitare l'omonimia con un compagno di classe.\nStudi\u00f2 al seminario di Rodez e poi all\"'Institute Catholique\" di Tolosa.\nFu ordinato presbitero il 28 giugno 1930 e si dedic\u00f2 all'attivit\u00e0 pastorale nella diocesi di Rodez, fino al 1951, quando fu nominato vicario generale.\nIl 1\u00ba febbraio 1952 fu nominato vescovo di Saint-Flour e consacrato vescovo il 1\u00ba maggio dello stesso anno nella cattedrale di Rodez da Marcel-Marie Dubois, vescovo di Rodez, co-consacranti Aim\u00e9d\u00e9e-Alexis-Marie Maisonobe, vescovo di Belley e Alfred Coudere, vescovo di Viviers. Il 14 dicembre 1959 fu promosso arcivescovo titolare di Emesa e arcivescovo coadiutore di Reims. Succedette all'arcivescovo di Reims il 9 maggio 1960. Fu anche prelato della Missione di Francia dal 22 febbraio 1965 al 15 luglio 1968 e poi lo sar\u00e0 nuovamente dal 6 maggio al 25 novembre 1975.\nFu vicepresidente della Conferenza episcopale francese dal 31 maggio 1966 al 26 maggio 1969, quando divenne presidente; mantenne l'incarico fino al 24 ottobre 1975. In questa veste applic\u00f2 la riforma liturgica seguita al Concilio Vaticano II in modo drastico, imponendo obbligatoriamente e in modo esclusivo a partire dal 1\u00ba gennaio 1970 la nuova forma del rito e soltanto in lingua francese.\nIntanto, il 26 marzo 1968 era stato nominato e arcivescovo di Parigi.\nPapa Paolo VI lo elev\u00f2 al rango di cardinale nel concistoro del 28 aprile 1969. Il 30 aprile dello stesso anno ricevette il titolo di San Luigi dei Francesi. Partecip\u00f2 ad entrambi i conclavi del 1978, che elessero papa Giovanni Paolo I e papa Giovanni Paolo II.\nMor\u00ec all'et\u00e0 di 89 anni in un incidente stradale: con la sua Citro\u00ebn 2CV rest\u00f2 intrappolato in un passaggio a livello e fu investito da un treno. Fu sepolto nel cimitero di Pachins, accanto ai suoi genitori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538781", "revid": "986213", "url": "https://it.wikipedia.org/wiki?curid=538781", "title": "Giovanni Francesco Marazzani Visconti", "text": "Biografia.\nNacque a Piacenza l'11 agosto 1755.\nFiglio del conte Antonio Camillo Marazzani Visconti, conte di Paderna e di Villa del Riglio, signore di Montanaro, signore di Valconasso, Patrizio di Piacenza \ne di Costanza Terzi, contessa del Sacro Romano Impero e di Kolinitz, dei conti di Sissa e di Belvedere, dei marchesi di Contignaco.\nFu creato cardinale \"in pectore\" da papa Leone XII nel concistoro del 2 ottobre 1826 e pubblicato dallo stesso pontefice nel concistoro del 15 dicembre 1828.\nMor\u00ec il 18 febbraio 1829 all'et\u00e0 di 73 anni."}
{"id": "538782", "revid": "92723", "url": "https://it.wikipedia.org/wiki?curid=538782", "title": "Francesco Saverio Massimo", "text": "Biografia.\nI primi anni.\nNacque a Dresda il 26 febbraio 1806, da Massimiliano Camillo VIII Massimo, I principe di Arsoli e marchese di Roccasecca dei Volsci (figlio a sua volta del principe e diplomatico pontificio Francesco Camillo VII Massimo), e della principessa Maria Cristina Sabina di Sassonia, figlia del principe Francesco Saverio di Sassonia, figlio a sua volta del re Augusto III di Polonia.\nPer accedere alla carriera ecclesiastica decise di rinunciare ai diritti di successione ai titoli paterni e venne aggregato alla curia romana nel 1823. Da qui subito venne inviato a Parigi quale ablegato apostolico per la consegna della berretta cardinalizia ad Anne-Louis-Henri de La Fare, arcivescovo di Sens. Nel 1829 Francesco Saverio Massimo venne nominato Prelato Domestico di Sua Santit\u00e0 e nel 1830 divenne membro della Congregazione del buon governo nonch\u00e9 assessore del Tribunale della Camera Apostolica, laureandosi in quello stesso anno \"in utroque iure\". L'8 luglio 1832 venne nominato da Gregorio XVI Segretario della Congregazione delle acque e dal 1833 divenne protonotario apostolico soprannumerario. Nel 1834 divenne chierico della Camera Apostolica divenendo quindi Presidente delle zecche e degli uffici di bollo, occupandosi della conversione decimale della monetazione pontificia. Nel 1836 venne nominato maestro di camera pontificia e il 13 settembre 1838 divenne maggiordomo del pontefice e prefetto dei Sacri Palazzi apostolici.\nIl cardinalato.\nPapa Gregorio XVI lo elev\u00f2 al rango di cardinale nel concistoro del 24 gennaio 1842 (dopo che era gi\u00e0 stato riservato \"in pectore\" il 12 febbraio 1838) ed il 27 gennaio di quell'anno ottenne la berretta cardinalizia ed il titolo diaconale di Santa Maria in Domnica. Fino alla nomina del cardinale Sisto Riario Sforza \u00e8 stato il porporato italiano pi\u00f9 giovane.\nNominato Prefetto per gli affari economici della Sacra Congregazione della Propaganda Fide l'11 marzo del 1843, venne nominato Legato Apostolico a Ravenna dal 14 novembre 1843. Durante questo incarico si distinse come governante ferreo e conservatore, assolutamente avverso ai liberali e contrario nel voler laicizzare le istituzioni statali (l'esatto contrario di quanto stava tentando di fare Pio IX durante i primi tempi del suo pontificato). Prese parte al conclave del 1846 che elesse a pontefice Pio IX per poi divenire prefetto della Sacra Congregazione delle Acque e delle Strade dal 7 agosto 1846. Nel marzo del 1847 divenne membro della congregazione della Fabbrica di San Pietro ed il 31 dicembre venne nominato Ministro dei Lavori Pubblici dello Stato Pontificio.\nLe opere in campo artistico, culturale e archeologico.\nAntichista appassionato, Francesco Saverio Massimo divenne dapprima socio fondatore e poi presidente di diverse societ\u00e0 archeologiche come la Congregazione dei Virtuosi al Pantheon nel 1838 o dell'Accademia Tiberina (1839), fondatore della Pontificia Accademia romana di Archeologia. Durante la sua permanenza a Ravenna, fece restaurare il mausoleo di Teodorico. All'estero si istinse quale membro onorario del Collegio archeologico e araldico e quale membro della societ\u00e0 delle belle arti di Atene (1845). Fondatore e presidente dell'Istituto statistico agrario dello Stato Pontificio (1847), progett\u00f2 la Villa Gregoriana di Tivoli per conto del papa Gregorio XVI, realizzata dopo la deviazione del corso del fiume Aniene per creare la scenografica grande cascata ancora oggi visibile nel parco. Tale deviazione si era resa necessaria su consiglio dello stesso Massimo il quale aveva dato il via all'escavazione del Monte Catillo presso Tivoli dopo la tragica inondazione che aveva colpito l'area nel 1826. A Roma, invece, in qualit\u00e0 di prefetto dei Palazzi Apostolici cur\u00f2 la realizzazione del Museo Egizio Gregoriano e fece restaurare alcuni importanti monumenti della romanit\u00e0.\nLa morte.\nMor\u00ec a Roma l'11 gennaio 1848 all'et\u00e0 di 41 anni. La sua salma venne esposta nella basilica di San Lorenzo in Damaso a Roma dove ebbero luogo i funerali il 15 gennaio 1848, con la partecipazione del papa Pio IX; venne poi sepolto presso la cappella che la famiglia Massimo possedeva presso quella stessa basilica. La sua improvvisa morte dest\u00f2 immediatamente molti sospetti soprattutto per il fatto che essa avvenne subito dopo un'agitata riunione del consiglio dei ministri pontificio nel quale, secondo il diario del fratello Vittorio, era uscito \"con forti dispiaceri\"."}
{"id": "538783", "revid": "1649409", "url": "https://it.wikipedia.org/wiki?curid=538783", "title": "Ignazio Masotti", "text": "Biografia.\nNacque a Forl\u00ec il 16 gennaio 1817.\nFu segretario del Cardinale Giuseppe Bofondi, che segu\u00ec a Roma.\nPapa Leone XIII lo elev\u00f2 al rango di cardinale nel concistoro del 10 novembre 1884.\nMor\u00ec il 31 ottobre 1888 all'et\u00e0 di 71 anni. Dopo le esequie, la salma venne tumulata nel sacello di Propaganda Fide nel cimitero del Verano."}
{"id": "538784", "revid": "838137", "url": "https://it.wikipedia.org/wiki?curid=538784", "title": "Guglielmo Massaia", "text": "Biografia.\nNato a Piov\u00e0 - in provincia di Asti e oggi Piov\u00e0 Massaia - nel 1809, frequent\u00f2 il seminario del Collegio Reale di Asti, diventando frate cappuccino l'8 settembre 1826 presso Madonna di Campagna con il nome di Guglielmo, in onore del fratello maggiore, parroco.\nFu ordinato sacerdote nel 1832.\nDivenuto cappellano dell'Ospizio Mauriziano di Torino, apprese nozioni di medicina e chirurgia; fu assistente spirituale di Vittorio Emanuele II e dello scrittore Silvio Pellico; decise poi di andare missionario in Etiopia.\nNel 1846 fu nominato vicario apostolico da papa Gregorio XVI; la popolazione etiopica dei Galla, presso la quale doveva svolgere il vicariato, era stanziata nelle aree meridionali dell'Etiopia e Guglielmo dovette risalire il Nilo e attraversare il deserto per raggiungerla. Impieg\u00f2 quasi quattro anni a raggiungere la zona assegnatagli, e vi pass\u00f2 35 anni di missione.\nIl suo apostolato vide quattro pellegrinaggi in Terra Santa, prigionie ed esilii, ma riusc\u00ec a fondare diverse missioni, centri assistenziali e compose il primo catechismo in lingua galla.\nSi adoper\u00f2 alle cure endemiche, contro il vaiolo soprattutto, prendendo il soprannome \"Padre del Fantat\u00e0\" (Signore del vaiolo); favorisce spedizioni diplomatiche e scientifiche.\nFu decorato grand'ufficiale dell'Ordine mauriziano dal re Umberto I. Consigliere di Menelik II, re dello Scioa, \u00e8 il fondatore della Missione di Finfinn\u00ec, luogo in cui sorse poi Addis Abeba (Nuovo Fiore), divenuta capitale dell'Etiopia nel 1889. L'imperatore Giovanni IV, intollerante del suo prestigio, lo esili\u00f2 il 3 ottobre 1879.\nNel 1881 fu nominato arcivescovo; nel 1884 papa Leone XIII lo elev\u00f2 al rango di cardinale nel concistoro del 10 novembre.\nMor\u00ec nella Villa Amirante a San Giorgio a Cremano, sulla facciata della quale \u00e8 attualmente posta una lapide in sua memoria. Fu tumulato nella chiesa di San Francesco d'Assisi di Frascati, dove aveva vissuto l'ultimo decennio in estrema povert\u00e0.\nNel 1914 \u00e8 iniziato il processo di beatificazione. Il 2 dicembre 2016 la Congregazione delle cause dei santi ha promulgato il decreto riguardante le sue virt\u00f9 eroiche, riconoscimento a cui \u00e8 associato il titolo di venerabile.\nIl materiale da lui raccolto in Africa orientale costituisce la parte pi\u00f9 importante dei reperti custoditi dal Museo Etiopico di Frascati. Sulla sua seconda missione etiopica \u00e8 basato il film \"Abuna Messias\" di Goffredo Alessandrini del 1939.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538785", "revid": "36426", "url": "https://it.wikipedia.org/wiki?curid=538785", "title": "Carlo Massimo (Camillo II)", "text": "Biografia.\nFiglio primogenito di Giacomo Luigi Massimo, marchese di Arsoli, e di sua moglie Giulia Serlupi, Carlo nacque a Roma nell'antica famiglia aristocratica dei Massimo che annoverava tra gli avi il papa Anastasio I.\nApprese i primi rudimenti della scienza antiquaria dallo storico Francesco Angeloni e si laure\u00f2 alla Sapienza nel 1640, anno in cui mor\u00ec lo zio monsignor Camillo Massimo, detto il \"Cieco\", che lo aveva nominato erede universale di una fortuna immensa, consistente in terreni, palazzi, collezioni d'arte e 250.000 scudi dell'epoca, oltre al titolo vescovile. Congiuntamente all'accettazione del lascito, quale primogenito della casata, Carlo acquis\u00ec il nome di Camillo II, in osservanza al fedecommesso dettato dallo zio vescovo, piuttosto inusuale presso l'aristocrazia pontificia.\nNel 1646 divenne cameriere segreto e familiare del Papa e, nell'anno seguente, canonico di San Pietro in Vaticano. Il 10 settembre 1651, versando la forte somma di 80.000 scudi, ottenne la nomina a chierico della Camera Apostolica dal protocamerario cardinale Ottaviano Raggi, riuscendo cos\u00ec a inserirsi tra le alte cariche della curia pontificia.\nEletto patriarca di Gerusalemme nel dicembre 1652, venne consacrato il 4 gennaio successivo nella chiesa romana di San Silvestro al Quirinale per mano del cardinale Fabio Chigi, assistito da Giulio Rospigliosi, arcivescovo titolare di Tarso. Creato assistente al soglio pontificio il mese successivo, Camillo Massimo raggiunse la penisola iberica in nave quale nunzio apostolico presso il re di Spagna, in sostituzione di Giulio Rospigliosi, rimanendovi dal 16 gennaio 1654 al 1656. Durante questi anni egli tent\u00f2 di far siglare una pace tra Francia e Spagna estromettendo per\u00f2 dagli accordi l'ambasciatore veneziano, al punto che la Serenissima fu costretta a presentare la sua protesta al pontefice che richiam\u00f2 Camillo dalla sua nunziatura.\nRientrato a Roma nell'agosto del 1658, si trov\u00f2 al centro di molteplici intrighi orditi tanto nella corte spagnola, quanto nella curia romana. Caduto in disgrazia, Camillo II venne lasciato senza incarichi politici per alcuni anni. In quel periodo visse nell'Urbe in modo discontinuo, preferendo spesso dimorare nel proprio feudo di Roccasecca dei Volsci e si dedic\u00f2 allo studio della numismatica (alla sua morte possedeva pi\u00f9 di 2000 monete antiche e alcune delle quali molto rare) e all'ordinamento e ampliamento delle collezioni d'arte di famiglia, che trovarono adeguata sede nel palazzo alle Quattro Fontane, acquistato il 19 febbraio 1664.\nGrazie ai buoni uffici di donna Olimpia Aldobrandini, nuora della potente \"papessa Maidalchini\", a partire da 1667 riebbe l'affidamento di importanti incarichi politici, fino ad essere elevato al rango di cardinale, da Papa Clemente X, nel concistoro del 22 dicembre 1670. Ricevette la berretta cardinalizia ed il titolo di Santa Maria in Domnica (titolo elevato \"pro illa vice\") il 23 febbraio 1671. Il 30 gennaio 1673 opt\u00f2 per il titolo di Sant'Eusebio e prese parte quindi al conclave del 1676 che elesse a pontefice Innocenzo XI. Il 19 ottobre 1676 opt\u00f2 per il titolo di Sant'Anastasia.\nCamillo II continu\u00f2 a coltivare la sua passione verso l'arte, anche spendendo cifre ingentissime per commissionare opere o acquistare reperti archeologici e per il loro restauro, confidando nel proprio incarico cardinalizio per far fronte agli impegni assunti.\nFu tra l'altro uno dei pi\u00f9 assidui committenti di Claude Lorrain.\nLa morte lo colse cinquantasettenne, senza aver potuto ripianare l'enorme situazione debitoria che costrinse il fratello Fabio, suo erede universale, a vendere buona parte della collezione, organizzando un'asta nella primavera del 1678 e, essendo insufficiente il ricavato, a cedere il palazzo alle Quattro Fontane all'ex Cardinale Segretario di Stato Nerli, per 25.000 scudi, il 27 aprile 1679.\nIl suo volto \u00e8 noto specialmente per il bellissimo ritratto che di lui realizz\u00f2 Diego Vel\u00e1zquez nel 1650, durante il suo secondo soggiorno italiano, oggi conservato in Inghilterra a Kingston Lacy, nel Dorset (propriet\u00e0 del National Trust).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538786", "revid": "83531", "url": "https://it.wikipedia.org/wiki?curid=538786", "title": "Massimo Massimi", "text": "Biografia.\nNacque a Roma il 10 aprile 1877.\nIl giorno di Pasqua del 1901 fond\u00f2 la Congregazione Eucaristica: luogo di incontro di giovani e adulti presso la chiesa di San Claudio, a Roma. Fu frequentata anche da Vittorio Bachelet.\nPapa Pio XI lo elev\u00f2 al rango di cardinale di Santa Maria in Portico nel concistoro del 16 dicembre 1935.\nCon la morte di Pio XI prese parte al conclave del 1939 che elesse papa, col nome di Pio XII il cardinale Eugenio Pacelli. Secondo lo storico Giovanni Coco il cardinale Massimi rivestiva le caratteristiche del candidato \"apolitico\", \"spirituale\", \"pi\u00f9 conciliante\" che il regime fascista desiderava avesse il nuovo pontefice. Per questo Benito Mussolini si mosse, per tramite del ministro degli esteri Galeazzo Ciano e del germanista Guido Manacorda, allo scopo di perorane la elezione presso gli altri cardinali; l'iniziativa non ebbe per\u00f2 buon esito. \nMassimi fu presidente della Congregazione per la codificazione del diritto canonico delle Chiese orientali.\nMor\u00ec il 6 marzo 1954 all'et\u00e0 di 76 anni e fu sepolto nella chiesa di cui aveva portato il titolo."}
{"id": "538787", "revid": "986213", "url": "https://it.wikipedia.org/wiki?curid=538787", "title": "Valentino Mastrozzi", "text": "Biografia.\nNacque a Terni il 25 luglio 1729.\nPapa Pio VII lo elev\u00f2 al rango di cardinale nel concistoro del 23 febbraio 1801.\nMor\u00ec il 13 maggio 1809 all'et\u00e0 di 79 anni."}
{"id": "538789", "revid": "986213", "url": "https://it.wikipedia.org/wiki?curid=538789", "title": "Fran\u00e7ois-D\u00e9sir\u00e9 Mathieu", "text": "Biografia.\nNacque a Einville-au-Jard il 27 maggio 1839.\nPapa Leone XIII lo elev\u00f2 al rango di cardinale nel concistoro del 18 giugno 1899.\nMor\u00ec il 26 ottobre 1908 all'et\u00e0 di 69 anni.\nGenealogia episcopale.\nLa genealogia episcopale \u00e8:"}
{"id": "538790", "revid": "838137", "url": "https://it.wikipedia.org/wiki?curid=538790", "title": "Jacques-Marie-Adrien-C\u00e9saire Mathieu", "text": "Biografia.\nNacque a Parigi il 20 gennaio 1796.\nPapa Pio IX lo elev\u00f2 al rango di cardinale nel concistoro del 30 settembre 1850.\nMor\u00ec il 9 luglio 1875 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538791", "revid": "2138421", "url": "https://it.wikipedia.org/wiki?curid=538791", "title": "Alessandro Mattei", "text": "Biografia.\nI primi anni e l'inizio della carriera.\nNato a Roma il 20 febbraio 1744, Alessandro Mattei proveniva da una delle famiglie pi\u00f9 antiche dell'aristocrazia romana e papalina: era figlio del principe Girolamo Mattei, Duca di Giove, e della sua seconda moglie, Maria Caterina Altieri, attraverso la quale era imparentato con papa Clemente X. Nipote del cardinale Luigi Mattei (1753), fu anche fratello del cardinale Lorenzo Girolamo Mattei (1833). Altri cardinali sempre appartenenti alla sua famiglia furono Girolamo Mattei (1586), Gaspare Mattei (1643), Orazio Mattei (1686) e Ruggero Luigi Emidio Antici Mattei (1875). Era imparentato anche con il cardinale Giambattista Altieri (1643).\nVenne destinato dalla famiglia alla carriera ecclesiastica. Ricevette da papa Benedetto XIV il priorato di Santa Maria in Abbatissis e l'Abbazia di Santa Croce. Nominato Canonico del capitolo della Basilica Patriarcale di San Giovanni in Laterano dal 15 novembre 1766, divenne ciambellano privato di papa Clemente XIII.\nOrdinato sacerdote il 27 febbraio 1768, divenne Prelato Domestico di Sua Santit\u00e0 dal 13 luglio 1768 e successivamente divenne referendario del Tribunale della Segnatura Apostolica. Iscritto all'Universit\u00e0 La Sapienza di Roma, consegu\u00ec la laurea in \"utroque iure\" il 30 giugno 1768.\nFu relatore alla Sacra Congregazione del Buon Governo dal 1770, poi visitatore apostolico dell'abbazia di Farfa e Prelato della Sacra Congregazione del Concilio di Trento dal 1775. Uditore del Camerlengo di Santa Romana Chiesa dal 1776, divenne canonico della cattedrale di San Pietro e Diacono della Cappella Pontificia.\nNominato arcivescovo di Ferrara il 17 febbraio 1777, venne consacrato ufficialmente il 23 febbraio di quello stesso anno nella chiesa di Santa Maria in Aracoeli di Roma, per mano del cardinale Bernardino Giraud, arcivescovo emerito di Ferrara, assistito da Marcantonio Conti, arcivescovo titolare di Damasco, e da Giuseppe Maria Carafa, vescovo di Mileto. Il 9 marzo 1777 fu nominato Assistente al Trono Pontificio.\nIl cardinalato e la figura politica.\nCreato cardinale nel concistoro del 12 luglio 1779, venne per\u00f2 riservato \"in pectore\" e venne pubblicato solo nel concistorio del 22 maggio 1782; ricevette la porpora cardinalizia ed il titolo di Santa Balbina nel concistoro celebrato ad Imola il 27 maggio 1782. Dalla sua nomina \"in pectore\" e fino alla creazione del cardinale Giuseppe Maria Doria Pamphilj \u00e8 stato il porporato italiano pi\u00f9 giovane Opt\u00f2 quindi per il titolo di Santa Maria in Aracoeli in memoria della sua consacrazione episcopale il 3 aprile 1786.\nQuando l'armata francese occup\u00f2 Ferrara il 22 giugno 1796, dopo un effimero tentativo di resistenza, Ferrara venne annessa alla Repubblica Cisalpina; il legato \"a latere\" cardinale Francesco Maria Pignatelli lasci\u00f2 il proprio incarico e il cardinal Mattei venne incaricato personalmente di trattare con gli occupanti, assumendo cos\u00ec provvisoriamente dall'agosto del 1796 il ruolo di legato pontificio della provincia, riuscendo lentamente a restaurare l'autorit\u00e0 papale. Per bloccare la sua azione, Napoleone Bonaparte convoc\u00f2 il cardinale nel suo quartier generale a Brescia (18 agosto 1796), dove Mattei venne imprigionato, rinchiuso nel castello di Milano come ostaggio e successivamente riportato al quartier generale bresciano.\nLiberato il 30 ottobre 1796, gli venne concesso di fare ritorno a Ferrara, pur rimanendo sotto la tutela francese. Napoleone decise quindi di incontrare nuovamente il cardinal Mattei questa volta a Ferrara e lo incaric\u00f2 di trattare con papa Pio VI in vista dei negoziati di pace. Prescelto anche dal pontefice come uomo adatto ai negoziati con la Francia napoleonica, fu costretto a siglare il disastroso Trattato di Tolentino del 17 febbraio 1797, con il quale la Santa Sede abbandonava le tre Legazioni (Bologna, Ferrara e Romagna). In luglio Ferrara entrava a far parte della Repubblica Cisalpina e tutta la popolazione fu chiamata a prestare giuramento di fedelt\u00e0 al nuovo stato. Il cardinal Mattei si pronunci\u00f2 contro il giuramento. Il 6 marzo 1798 fu espulso dalla Cisalpina e gli fu ordinato di lasciare il territorio della Repubblica.\nDall'esilio il cardinale riusc\u00ec a mantenere i contatti con i collaboratori dell'arcidiocesi. Tornato nella nat\u00eca Roma, prese parte al conclave del 1799-1800, dal quale usc\u00ec eletto papa Pio VII. Quindi opt\u00f2 per l'ordine dei cardinali-vescovi e prese possesso della sede suburbicaria di Palestrina (2 aprile 1800). Nominato esaminatore dei vescovi in teologia prima del 22 giugno 1805, divenne anche protettore dei Cappuccini prima del 25 luglio 1807.\nOpt\u00f2 quindi per la sede suburbicaria di Porto e Santa Rufina dal 27 marzo 1809, divenendo sottodecano del Sacro Collegio dei Cardinali. Dopo l'occupazione francese di Roma, venne nominato pro datario il 26 marzo 1808. Espulso da Roma il 10 giugno 1809 su ordine delle autorit\u00e0 francesi come rappresaglia per la bolla di scomunica emanata dal Papa contro Napoleone, venne esiliato a Parigi. Si rifiut\u00f2 categoricamente di prendere parte al matrimonio tra Napoleone e l'arciduchessa austriaca Maria Luisa d'Asburgo-Lorena il 2 aprile 1810 e per questo fu punito con il divieto esplicito da parte di Napoleone di indossare l'abito cardinalizio, divenendo cos\u00ec uno dei tredici \"cardinali neri\" che l'Imperatore francese volle umiliare pubblicamente.\nDivenendo sempre pi\u00f9 un personaggio scomodo e sovversivo, venne imprigionato a Rhetel per ordine dell'Imperatore; qui egli rimase assieme al cardinal Pignatelli fino alla firma del Concordato di Fontainebleau per opera di papa Pio VII il 25 gennaio 1813. Riunitosi quindi con il Papa, venne esiliato nuovamente il 27 gennaio 1814 ad Alais; liberato per ordine del governo provvisorio il 2 aprile 1814, si ricongiunse con il pontefice nel suo viaggio verso Roma nel maggio del 1814. Entrato nell'Urbe con il pontefice il 24 maggio 1814, venne confermato pro-datario di Sua Santit\u00e0 dal 14 giugno 1814; ricopr\u00ec tale incarico sino alla morte.\nGli ultimi anni.\nTornato appieno in seno alla Chiesa romana, opt\u00f2 per la sede suburbicaria di Ostia e Velletri dal 26 settembre 1814, divenendo decano del Sacro Collegio dei Cardinali e prefetto della Sacra Congregazione per le Cerimonie. Arciprete della Basilica Vaticana, divenne presidente della Fabbrica di San Pietro dal 10 maggio 1817. Per il valore politico e l'alto equilibrio dimostrato anche negli anni difficili dell'invasione napoleonica ottenne l'onorificenza di Cavaliere di Gran Croce dell'Ordine Reale di Santo Stefano d'Ungheria nel 1819.\nCadde ammalato mentre celebrava messa nella basilica di San Pietro a Roma il 14 aprile 1820 e mor\u00ec sei giorni dopo, il 20 aprile. La sua salma venne esposta nella chiesa di San Marcello al Corso a Roma, dove ebbero luogo anche i suoi funerali, ma venne sepolto nella cappella di famiglia nella chiesa di Santa Maria in Aracoeli a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538792", "revid": "986213", "url": "https://it.wikipedia.org/wiki?curid=538792", "title": "Antonio Matteucci", "text": "Biografia.\nNacque a Fermo il 15 marzo 1802.\nPapa Pio IX lo elev\u00f2 al rango di cardinale nel concistoro del 22 giugno 1866.\nMor\u00ec il 9 luglio 1866 all'et\u00e0 di 64 anni."}
{"id": "538793", "revid": "838137", "url": "https://it.wikipedia.org/wiki?curid=538793", "title": "Mario Mattei (cardinale)", "text": "Nacque nella stessa cittadina delle Marche da cui provenivano gli antenati del cardinale Antonelli. La famiglia paterna, i Mattei-Baldini, era oriunda di Gubbio ed aveva acquisito solo molto recentemente (1740) il titolo comitale; la madre del Mattei, invece, Francesca Orsini Bianchi, apparteneva a un ramo minore degli Orsini le cui origini sono state rintracciate in alcune localit\u00e0 del maceratese.\nBiografia.\nVisse, bambino, l'occupazione della sua terra natale da parte delle truppe francesi del generale Depaul. Essendo cadetto, la famiglia lo destin\u00f2 alla carriera ecclesiastica: egli dunque studi\u00f2 a Roma sia al Collegio Ghislieri, sia al Seminario Romano e infine alla Sapienza, dove si addottor\u00f2 \"in utroque iure\" nel 1816. Studi\u00f2 anche presso la Pontificia Accademia Ecclesiastica. Mattei fu ordinato sacerdote nel 1817 e l'anno seguente fu nominato tesoriere generale della Camera Apostolica da papa Pio VII. In tale ruolo il Mattei non \u00e8 ricordato per aver dato una prova brillante: nel tentativo infatti di risanare il deficit dello Stato Pontificio, si fece accordare dai banchieri Rotschild di Parigi prestiti in numero eccedente, sicch\u00e9 la situazione finanziaria generale anzich\u00e9 migliorare peggior\u00f2. Papa Gregorio XVI allora lo rimosse quasi subito dall'incarico, dove tuttavia Mattei riusc\u00ec ad inserire, in qualit\u00e0 di vice-tesoriere, un proprio protetto nella persona del futuro cardinale e segretario di Stato Giacomo Antonelli.\nLa cattiva gestione del \"caso Rotschild\" tuttavia turb\u00f2 l'opinione pubblica europea (in particolare belga e francese), contribuendo cos\u00ec all'immagine gi\u00e0 negativa della retriva Curia gregoriana, indicata cos\u00ec in tutto il mondo civile come il trionfo della mala amministrazione. Di questo, riguardo a Mattei, resta traccia in un sonetto del Belli,\nInoltre, lo stesso scrittore francese Stendhal si espresse in termini piuttosto critici nei confronti di Mattei in una lettera del novembre 1835 indirizzata all'amico M. Sutton Sharpe (1797-1843).\nUn altro pontefice cui Mattei fu molto vicino fu Pio VIII, in quanto marchigiano come lui. Pio VIII, che regn\u00f2 brevemente (1829-30), lo volle nominare suo esecutore testamentario (alla pari di Gregorio XVI, almeno stando a quanto afferma Gaetano Moroni).\nPapa Gregorio XVI elev\u00f2 Mattei al rango di cardinale nel concistoro del 2 luglio 1832, imponendogli la berretta il successivo 5 luglio e fino alla nomina del cardinale Giacomo Luigi Brignole \u00e8 stato il porporato italiano pi\u00f9 giovane..\nFu cardinale diacono di Santa Maria in Aquiro dal 17 dicembre 1832, poi Camerlengo del Sacro Collegio dal 1834 al 6 aprile 1835, carica che ricoprir\u00e0 nuovamente dal 1848 al 1850. Il cardinal Mattei fu successivamente Prefetto Economico di Propaganda Fide (1837-1843), Segretario di Stato per gli Affari Interni (1840), e l'11 marzo 1843 venne nominato Arciprete della Basilica Vaticana e Prefetto della Reverenda Fabbrica di S. Pietro, cariche queste ultime che detenne a vita.\nIl 22 luglio 1842 egli scelse di entrare nell'ordine dei Cardinali-preti, poi in quello dei Cardinali-vescovi.\nCome vescovo, ebbe in gestione 3 Diocesi suburbicarie, nell'ordine: Frascati (l'antica Tusculum) dal 1844 al 1854, Porto e Santa Rufina (1854-1860) e infine Ostia e Velletri (1860-1870). Fu pure l'ultimo Governatore di Velletri e della provincia veliterna (il 20 settembre 1870, poche settimane prima del suo decesso, i territori dello Stato Pontificio venivano di fatto annessi al Regno d'Italia) e Pro Datario, ma la carica principale che rivest\u00ec in questo ultimo periodo fu (dal 30 settembre 1860) quella di Decano del Sacro Collegio.\nIl cardinal Mattei viene citato dal Dizionario Biografico degli Italiani come un noto \"filogesuita\"; in verit\u00e0 non era esattamente di sentimenti unitari e filosabaudi, come del resto la maggior parte dei Curiali del suo tempo, e durante il Conclave del 1846 (l'unico cui pot\u00e9 partecipare) ricevette un unico voto. Il cardinal Mattei si rifugi\u00f2 nel Regno delle Due Sicilie al momento dei tumulti romani del novembre 1848 (durante i quali lo stesso pontefice Pio IX trov\u00f2 scampo a Gaeta). Non potendo alloggiare tutti i prelati profughi da Roma (dove intanto era stata proclamata la Repubblica), re Ferdinando II li disloc\u00f2 in varie localit\u00e0 del suo esteso reame: il Mattei - come si legge nell'ampia e documentata biografia del Martina in 4 volumi su Pio IX - trov\u00f2 alloggio a Sessa, poi rientr\u00f2 a Roma in attesa del rientro stesso del pontefice. Nel 1841 egli aveva accompagnato Gregorio XVI lungo il viaggio che questo Papa aveva compiuto nei propri Stati, ma nel 1857 non fece la stessa cosa con Pio IX, che fu scortato nelle Marche e in Romagna da altro personale. Il Cardinal Mattei tuttavia, tra il 1869 ed il 1870, partecip\u00f2 alle prime sedute del Concilio Vaticano I.\nIl Cardinale, di cui a lungo i pergolesi hanno serbato il ricordo della munificenza e del favore riservato verso la loro localit\u00e0, si spense il 7 ottobre 1870 all'et\u00e0 di 78 anni, anche se alcune fonti non concordano e propendono per il giorno 9.\nI funerali si tennero in ogni caso nella Basilica Vaticana, nella cui sacrestia il Mattei - unico Cardinale del XIX secolo ad aver ricevuto tale privilegio - \u00e8 ricordato da un cenotafio - opera dello scultore siciliano Giuseppe Prinzi - recante un breve inciso in lingua latina, che lo ricorda come \"prudens et fidelis\" e che indica il giorno di morte secondo il tradizionale computo delle \"Kalendae\" (il che pu\u00f2 essere stato all'origine della doppia attribuzione della data, 7 oppure 9).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538794", "revid": "2138421", "url": "https://it.wikipedia.org/wiki?curid=538794", "title": "Lorenzo Girolamo Mattei", "text": "Biografia.\nNacque a Roma il 29 maggio 1748 dall'importante famiglia romana dei Mattei.\nCanonico della Basilica Lateranense, fu nominato Patriarca latino di Antiochia il 27 settembre 1822.\nPapa Gregorio XVI lo elev\u00f2 al rango di cardinale nel concistoro del 15 aprile 1833.\nMor\u00ec il 24 luglio 1833 all'et\u00e0 di 85 anni, prima che gli fosse assegnato un titolo cardinalizio.\nFu sepolto nella cappella gentilizia della sua famiglia.\nGenealogia episcopale.\nLa genealogia episcopale \u00e8:"}
{"id": "538795", "revid": "2138421", "url": "https://it.wikipedia.org/wiki?curid=538795", "title": "Luigi Mattei", "text": "Biografia.\nLuigi Mattei nacque a Roma il 17 marzo 1702, primogenito di Alessandro Mattei, II duca di Giove, e Teresa Naro. Era fratello maggiore di Girolamo Mattei, III duca di Giove, e di Francesco Mattei, patriarca titolare di Alessandria.\nEspresse in giovane et\u00e0 il desiderio di abbracciare la vita sacerdotale e si dedic\u00f2 allo studio della storia e del diritto. Si laure\u00f2 \"in utroque iure\" il 31 gennaio 1727.\nRicevuta l'ordinazione in una data non nota, entr\u00f2 a servizio della Curia romana il 14 febbraio 1727 come referendario della Segnatura Apostolica. Nel 1730 divenne canonico della Basilica Lateranense e nel 1733 giudice della fabbrica di San Pietro. Dal 1734 al 1737 fu relatore della Congregazione del Buon Governo. Papa Benedetto XIV lo incaric\u00f2 dello studio della riforma dei tribunali. Nel 1743 divenne chierico della Camera Apostolica. Dal 1744 al 1747 fu vicario della Basilica di San Pietro in Vaticano e dal 14 novembre 1747 uditore della Sacra Rota.\nPapa Benedetto XIV lo elev\u00f2 al rango di cardinale presbitero nel concistoro del 26 novembre 1753, assegnandogli il titolo di San Matteo in Merulana. Fu ascritto alle principali sacre congregazioni e nel 1756 divenne cardinale protettore dei Camaldolesi. In quell'anno opt\u00f2 per il titolo di Cardinale presbitero di Santa Maria in Ara Coeli, patronato della sua famiglia, e divenne abate commendatario della basilica di San Lorenzo fuori le mura.\nMor\u00ec a Roma il 30 gennaio 1758. I funerali si tennero nella basilica dell'Aracoeli, dove fu anche inumato."}
{"id": "538796", "revid": "1935652", "url": "https://it.wikipedia.org/wiki?curid=538796", "title": "Jos\u00e9 Clemente Maurer", "text": "Biografia.\nNacque a P\u00fcttlingen il 13 marzo 1900.\nNel 1920 entr\u00f2 nella Congregazione del Santissimo Redentore e, divenuto sacerdote, venne inviato come missionario in Bolivia, dove ricopr\u00ec importanti cariche per la sua congregazione.\nVescovo ausiliare di La Paz nel 1950, nel 1951 venne promosso alla sede metropolitana di Sucre: fu presidente della Conferenza episcopale boliviana e prese parte ad alcune sessioni del Concilio Vaticano II.\nPapa Paolo VI lo cre\u00f2 cardinale presbitero del titolo del Santissimo Redentore e Sant'Alfonso in via Merulana nel concistoro del 26 giugno 1967: partecip\u00f2 ai due conclavi del 1978.\nMor\u00ec il 27 giugno 1990 all'et\u00e0 di 90 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538798", "revid": "986213", "url": "https://it.wikipedia.org/wiki?curid=538798", "title": "Egidio Mauri", "text": "Biografia.\nNacque a Montefiascone il 9 dicembre 1828.\nPapa Leone XIII lo elev\u00f2 al rango di cardinale nel concistoro del 18 maggio 1894.\nMor\u00ec a Ferrara il 13 marzo 1896 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538800", "revid": "986213", "url": "https://it.wikipedia.org/wiki?curid=538800", "title": "Louis-Joseph Maurin", "text": "Biografia.\nNacque a La Ciotat il 15 febbraio 1859.\nPapa Benedetto XV lo elev\u00f2 al rango di cardinale nel concistoro del 4 dicembre 1916.\nMor\u00ec il 16 novembre 1936 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538801", "revid": "1865216", "url": "https://it.wikipedia.org/wiki?curid=538801", "title": "Jean-Siffrein Maury", "text": "Biografia.\nNacque a Valr\u00e9as il 28 giugno 1746.\nIl 24 aprile 1792 fu eletto arcivescovo titolare di Nicea.\nPapa Pio VI lo elev\u00f2 al rango di cardinale nel concistoro del 21 febbraio 1794. Nello stesso giorno fu trasferito alla diocesi di Montefiascone e Corneto, conservando il titolo arcivescovile. Il 12 settembre dello stesso anno ebbe il titolo della Santissima Trinit\u00e0 al Monte Pincio.\nInizialmente era apertamente schierato dalla parte monarchica, tanto che fu prima agente di Luigi XVIII, quando ancora era conte di Provenza, poi fu nominato dallo stesso Luigi XVIII ambasciatore presso la Santa Sede.\nNel 1801 Napoleone Bonaparte lo esili\u00f2 da Roma, per il suo atteggiamento contrario alla negoziazione del concordato. Si ritir\u00f2 quindi nella sua diocesi di Montefiascone e Corneto.\nIl suo passaggio nelle file bonapartiste \u00e8 segnato dalla lettera di felicitazioni che indirizz\u00f2 all'imperatore il 22 agosto 1804. Nell'aprile dell'anno successivo incontr\u00f2 Napoleone a Genova. Ottenne negli anni successivi nomine importanti da parte dell'imperatore, fra cui quella a senatore, alla Legion d'onore e all'Acad\u00e9mie fran\u00e7aise, da cui era stato estromesso nel 1803 e sar\u00e0 nuovamente espulso nel 1816.\nIl 14 ottobre 1810 un decreto imperiale lo nomin\u00f2 arcivescovo di Parigi, dopo la rinuncia dello zio di Napoleone, il cardinale Joseph Fesch. Il 1\u00ba novembre dello stesso anno accett\u00f2 l'arcivescovato e prese possesso della sede, meritandosi un'amareggiata lettera di papa Pio VII che lo invitava a rinunziare, per salvaguardare la libert\u00e0 della Chiesa. Sordo ai richiami del Pontefice, volle assumere il governo dell'arcidiocesi che gli era stato esplicitamente proibito e anzi fece arrestare il vicario generale, che gli si opponeva.\nNel 1811 prese parte attiva nel Concilio nazionale della Chiesa gallicana.\nNel 1814, mutati i tempi, si associ\u00f2 alla risoluzione del capitolo della cattedrale a favore della deposizione di Napoleone. Tuttavia, il 13 maggio dovette rassegnare le dimissioni e il 18 maggio dovette lasciare Parigi, per sfuggire all'ira di Luigi XVIII che era asceso al trono. Torn\u00f2 quindi a Roma, dove papa Pio VII si rifiut\u00f2 di riceverlo in udienza, gli proib\u00ec di frequentare le riunioni dei cardinali e gli tolse la diocesi di Montefiascone e Corneto, affidandola ad un amministratore apostolico. Nel 1815 fu imprigionato per quattro mesi, dopodich\u00e9 ottenne il perdono del Papa e la riconferma della dignit\u00e0 cardinalizia. Nel 1816 si dimise da vescovo di Montefiascone e Corneto. Trascorse gli ultimi anni della sua vita in forma molto riservata.\nMor\u00ec il 10 maggio 1817, all'et\u00e0 di 70 anni, e ricevette sepoltura presso Castel Sant'Angelo, a Roma.\nGenealogia episcopale.\nLa genealogia episcopale \u00e8:"}
{"id": "538802", "revid": "1494380", "url": "https://it.wikipedia.org/wiki?curid=538802", "title": "Juan Francisco Marco y Catal\u00e1n", "text": "Biografia.\nNacque a Bello il 24 ottobre 1771.\nPapa Leone XII lo elev\u00f2 al rango di cardinale nel concistoro del 15 dicembre 1828.\nFu un cardinale della corona per la Corona Spagnola, per conto di cui nel Conclave del 1830-1831 appose il veto sul cardinale Giacomo Giustiniani.\nMor\u00ec il 16 marzo 1841 all'et\u00e0 di 69 anni e venne sepolto in Sant'Agata dei Goti."}
{"id": "538803", "revid": "1935652", "url": "https://it.wikipedia.org/wiki?curid=538803", "title": "Michele Mazzarino", "text": "Biografia.\nFratello minore di Giulio Raimondo, nacque a Pescina il 1\u00ba settembre 1605: il suo nome di battesimo era Alessandro, ma assunse il nome religioso di Michele nel 1620, quando entr\u00f2 tra i domenicani del convento di Santa Maria sopra Minerva.\nFormatosi a Bologna, fu docente di teologia e filosofia presso numerose case di formazione domenicane e ricopr\u00ec importanti cariche all'interno dell'ordine: eletto padre provinciale per Roma e la Puglia nel 1641; dopo la deposizione di Niccol\u00f2 Ridolfi, venne quasi eletto maestro generale dei Predicatori nel capitolo generale dell'ordine riunitosi a Genova nel 1642 (la sua candidatura era appoggiata da papa Urbano VIII), ma prefer\u00ec ritirarsi dalla competizione per evitare divisioni e conflitti interni all'ordine.\nPapa Urbano VIII lo nomin\u00f2 maestro del Sacro Palazzo (teologo della casa pontificia) il 3 febbraio del 1643 e papa Innocenzo X il 10 luglio del 1645 lo elesse arcivescovo di Aix-en-Provence (ricevette l'ordine episcopale il 23 luglio successivo): lo innalz\u00f2 poi al rango di cardinale presbitero di Santa Cecilia nel concistoro del 7 ottobre 1647.\nPer intercessione del fratello, ottenne da Luigi XIV la carica di vicer\u00e9 di Catalogna (16 dicembre 1647), ma per problemi di salute abbandon\u00f2 il titolo e si ritir\u00f2 a Roma, dove si spense il 31 agosto del 1648, all'et\u00e0 di 42 anni: venne sepolto in Santa Maria sopra Minerva.\nGenealogia episcopale.\nLa genealogia episcopale \u00e8:"}
{"id": "538804", "revid": "287204", "url": "https://it.wikipedia.org/wiki?curid=538804", "title": "Camillo Mazzella", "text": "Fu nominato cardinale della Chiesa cattolica da papa Leone XIII.\nBiografia.\nNacque a Vitulano il 10 febbraio 1833. Ordinato sacerdote nel 1855, due anni dopo entr\u00f2 nella Compagnia di Ges\u00f9. Dopo l'espulsione dall'Italia dei gesuiti studi\u00f2 in Francia e negli Stati Uniti. In seguito insegn\u00f2 in alcune universit\u00e0 statunitensi, pubblicando vari scritti teologici: De Religione et Ecclesia, De Deo Creante, De Gratia Christi e De Virtutibus infusis. In Italia insegn\u00f2 a Roma all'Universit\u00e0 Gregoriana. Cardinale dal 1886, Camillo Mazzella fu poi nominato da Leone XIII Vicario per il Santuario di Pompei dove si insedi\u00f2 nel 1896. Cominci\u00f2 allora un'attiva collaborazione con l'avv. Bartolo Longo che, fin dal 1872, in qualit\u00e0 di amministratore dei possedimenti della contessa Marianna Di Fusco di Napoli si stava adoperando a propagandare ulteriormente la preghiera del Rosario e aveva promosso la costruzione, a Pompei, di un santuario dedicato alla Vergine. Il card. Mazzella collabor\u00f2 attivamente col beato Bartolo Longo, anche per la familiarit\u00e0 che aveva col papa Leone XIII. Si dice, infatti, che abbia collaborato anche alla stesura della famosa enciclica \"Rerum Novarum\".\nMor\u00ec il 26 marzo 1900 all'et\u00e0 di 67 anni.\nGenealogia episcopale.\nLa genealogia episcopale \u00e8:\nBibliografia.\nTestimoni della Misericordia di Dio, opuscolo della parrocchia di San Michele Arcangelo in Rufoli (Salerno) articolo a cura di Mons. Michele Alfano.\nIl santuario di Pompei, natura e finalit\u00e0 - tesi di laurea di Mons. Michele Alfano in utroque iure presso la Pontificia Universit\u00e0 Lateranense - 2006."}
{"id": "538805", "revid": "1887888", "url": "https://it.wikipedia.org/wiki?curid=538805", "title": "Raffaele Mazzio", "text": "Biografia.\nNacque a Roma il 24 ottobre 1765.\nPapa Pio VIII lo elev\u00f2 al rango di cardinale nel concistoro del 15 marzo 1830.\n, mor\u00ec il 4 febbraio 1832, all'et\u00e0 di 66 anni."}
{"id": "538806", "revid": "838137", "url": "https://it.wikipedia.org/wiki?curid=538806", "title": "Owen McCann", "text": "Biografia.\nNacque nel sobborgo di Woodstock a Citt\u00e0 del Capo il 29 giugno 1907.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nPartecip\u00f2 alle quattro sessioni del Concilio Vaticano II e ai due conclavi del 1978 che elessero prima Giovanni Paolo I e poi Giovanni Paolo II.\nMor\u00ec il 26 marzo 1994 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538807", "revid": "838137", "url": "https://it.wikipedia.org/wiki?curid=538807", "title": "John McCloskey", "text": "Era figlio di due irlandesi emigrati negli USA, Patrick McCloskey ed Elizabeth Harron.\nBiografia.\nStudi\u00f2 prima presso il \"Mount St. Mary's College and Seminary\" ad Emmitsburg (Maryland) e quindi alla Pontificia Universit\u00e0 Gregoriana in Roma.\nIl 12 gennaio 1834 fu ordinato sacerdote a New York.\nFino al 1837 comp\u00ec ulteriori studi a Roma e quindi rientr\u00f2 negli Stati Uniti, ove svolse attivit\u00e0 pastorale e d'insegnamento.\nNominato vescovo titolare di Azieri il 21 novembre 1843, fu consacrato il 10 marzo 1844 a New York.\nIl 21 maggio 1847 fu nominato vescovo di Albany, primo vescovo della neonata diocesi.\nNel 1864 divenne arcivescovo di New York.\nPartecip\u00f2 al Concilio Vaticano I.\nPapa Pio IX lo elev\u00f2 al rango di cardinale nel concistoro del 15 marzo 1875, con il titolo di cardinale presbitero di Santa Maria sopra Minerva: fu il primo statunitense a venire elevato alla porpora.\nGiunse a Roma, per partecipare al conclave del 1878 che papa Leone XIII era gi\u00e0 stato eletto.\nMor\u00ec all'et\u00e0 di 75 anni e la sua salma fu tumulata nella cattedrale di New York.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538808", "revid": "267975", "url": "https://it.wikipedia.org/wiki?curid=538808", "title": "James Charles McGuigan", "text": "Biografia.\nNacque a Hunter River il 26 novembre 1894 da George Hugh McGuigan e Anne Monaghan.\nIl 31 gennaio 1930 fu nominato arcivescovo di Regina; l'arcidiocesi comprende la parte meridionale della provincia canadese del Saskatchewan e la sede arcivescovile \u00e8 la citt\u00e0 di Regina, dove si trova la cattedrale della Madonna del Rosario. Lasci\u00f2 Regina nel 1934, quando venne nominato arcivescovo di Toronto, carica che mantenne fino al 1971, quando si dimise.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec l'8 aprile 1974 all'et\u00e0 di 79 anni.\nConclavi.\nIl cardinale McGuigan partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538809", "revid": "22475", "url": "https://it.wikipedia.org/wiki?curid=538809", "title": "James Francis Louis McIntyre", "text": "Biografia.\nNacque a New York il 25 giugno 1886.\nPapa Pio XII lo elev\u00f2 al rango di cardinale nel concistoro del 12 gennaio 1953. Partecip\u00f2 al Concilio Vaticano II e fu vicepresidente della \"Commissione dei vescovi e del governo delle diocesi\".\nMor\u00ec il 16 luglio 1979 all'et\u00e0 di 93 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538810", "revid": "92723", "url": "https://it.wikipedia.org/wiki?curid=538810", "title": "Peter Thomas McKeefry", "text": "Biografia.\nNacque a Greymouth il 3 luglio 1899. Era il quinto di sette figli: il padre era un agente di polizia.\nIn qualit\u00e0 di arcivescovo di Wellington partecip\u00f2 alle quattro sessioni del Concilio Vaticano II tranne la seconda.\nPapa Paolo VI lo elev\u00f2 al rango di cardinale nel concistoro del 28 aprile 1969. Fu il primo cardinale neozelandese.\nMor\u00ec il 18 novembre 1973 all'et\u00e0 di 74 anni. Era un accanito fumatore ed \u00e8 sepolto fuori Wellington vicino al suo successore Reginald John Delargey.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538811", "revid": "2043251", "url": "https://it.wikipedia.org/wiki?curid=538811", "title": "Francisco Mendoza Bobadilla", "text": "Biografia.\nNacque a Cuenca il 25 settembre 1508, figlio di Diego Hurtado de Mendoza, primo marchese di Ca\u00f1ete e vicer\u00e9 di Navarra durante il regno di Carlo I, e di Isabel de Cabrera y Bobadilla, figlia di Andr\u00e9s de Cabrera. Frequent\u00f2 l'Universit\u00e0 di Alacal\u00e0 di Henares e quella di Salamanca.\nIl 14 febbraio 1543 divenne vescovo di Coria.\nPapa Paolo III lo elev\u00f2 al rango di cardinale nel concistoro del 19 dicembre 1544, con il titolo di Cardinale presbitero di Santa Maria in Ara Coeli.\nNel 1550 fu trasferito alla sede episcopale di Burgos.\nMor\u00ec il 28 novembre 1566 all'et\u00e0 di 58 anni.\nConclavi.\nDurante il periodo del suo cardinalato Francisco Mendoza Bobadilla partecip\u00f2 ai conclavi:\nManc\u00f2 invece i conclavi:\nSuccessione apostolica.\nLa successione apostolica \u00e8:"}
{"id": "538812", "revid": "119505420", "url": "https://it.wikipedia.org/wiki?curid=538812", "title": "Humberto Sousa Medeiros", "text": "Biografia.\nNato alle Azzorre, emigr\u00f2 poi negli Stati Uniti. Il 14 aprile 1966 fu nominato vescovo di Brownsville, nel Texas. Ricevette la consacrazione episcopale il 9 giugno dello stesso anno. A Brownsville si contraddistinse per il suo lavoro instancabile in aiuto dei lavoratori migranti della zona. L'8 settembre 1970 fu promosso arcivescovo di Boston. Papa Paolo VI lo elev\u00f2 al rango di cardinale nel concistoro del 5 marzo 1973. Mor\u00ec a Boston il 17 settembre 1983.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538813", "revid": "986213", "url": "https://it.wikipedia.org/wiki?curid=538813", "title": "Pier Francesco Meglia", "text": "Biografia.\nNacque a Santo Stefano al Mare il 3 novembre 1810.\nFu ordinato sacerdote il 24 settembre 1836.\nSi laure\u00f2 in diritto civile e canonico presso l'Universit\u00e0 La Sapienza di Roma discutendo una tesi di retorica ecclesiastica (1843).\nIl 22 settembre 1864 fu nominato da papa Pio IX arcivescovo titolare di Damasco.\nFu nunzio apostolico a Citt\u00e0 del Messico, dove fu ricevuto dall'imperatore Massimiliano I del Messico (1864). Il 26 ottobre 1866 fu nominato nunzio apostolico in Germania e cos\u00ec si trasfer\u00ec a Monaco di Baviera prima della tragica fine dell'esperienza messicana di Massimiliano, fatto fucilare a Santiago de Quer\u00e9taro da Benito Ju\u00e1rez nel giugno del 1867.\nNel luglio del 1874 fu inviato a Parigi in qualit\u00e0 di nunzio apostolico. Per conto di papa Pio IX incoron\u00f2 la statua della Madonna di fronte al santuario di Notre Dame a Lourdes, da allora appunto conosciuta come \"Vergine Incoronata\" (1877).\nPapa Leone XIII lo proclam\u00f2 cardinale in occasione del concistoro del 19 settembre 1879, assegnandogli la titolarit\u00e0 della basilica dei Santi Silvestro e Martino ai Monti.\nMor\u00ec a Roma il 31 marzo 1883 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538814", "revid": "986213", "url": "https://it.wikipedia.org/wiki?curid=538814", "title": "Guillaume-Ren\u00e9 Meignan", "text": "Biografia.\nNacque il 12 aprile 1817 a Denaz\u00e9.\nPapa Leone XIII lo elev\u00f2 al rango di cardinale nel concistoro del 16 gennaio 1893.\nMor\u00ec il 20 gennaio 1896 a Tours, all'et\u00e0 di settantotto anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538815", "revid": "287204", "url": "https://it.wikipedia.org/wiki?curid=538815", "title": "Paul Ludolf Melchers", "text": "Era figlio di Franz Melchers e di Maria Anna Holtermann.\nBiografia.\nNacque a M\u00fcnster il 6 gennaio 1813. Studi\u00f2 legge a Bonn e fu ordinato sacerdote nel 1841. Divenne vice-rettore e poi rettore del seminario di M\u00fcnster.\nNel 1857 (anno in cui ottenne il dottorato in teologia) fu nominato vescovo di Osnabr\u00fcck, ma ricevette la consacrazione solo alcuni mesi dopo. Nel 1866 divenne arcivescovo di Colonia. Partecip\u00f2 fra il 1869 e il 1870 al Concilio Vaticano I. Fiero oppositore del \"Kulturkampf\", da marzo a ottobre del 1874 fu imprigionato per avere scomunicato l'anno precedente due sacerdoti che avevano aderito al movimento dei Vecchi Cattolici. Rifiutate le dimissioni chieste dal governo del \"Land\" in quanto non allineato alla politica religiosa governativa, dovette fuggire nei Paesi Bassi per non esser nuovamente imprigionato, alla fine del 1875. Rassegn\u00f2 infine le dimissioni nel 1885 e papa Leone XIII lo elev\u00f2 al rango di cardinale presbitero nel concistoro del 27 luglio 1885, assegnandogli il titolo cardinalizio di Santo Stefano al Monte Celio. A fine 1889 divenne camerlengo del Sacro Collegio dei Cardinali, carica che tenne per circa un anno e mezzo. Nel 1892 entr\u00f2 nella Compagnia di Ges\u00f9.\nMor\u00ec il 14 dicembre 1895 all'et\u00e0 di 82 anni, e i funerali furono celebrati a Colonia, nella cripta della cui cattedrale fu inumata la salma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538816", "revid": "514736", "url": "https://it.wikipedia.org/wiki?curid=538816", "title": "Jos\u00e9 Francisco Miguel Ant\u00f3nio de Mendon\u00e7a", "text": "Fu nominato cardinale della Chiesa cattolica da papa Pio VI.\nBiografia.\nNacque a Lisbona il 2 ottobre 1725 da Nuno Manuel de Mendo\u00e7a, conte di Valle de Reis, e Leonor Maria Ant\u00f3nia de Noronha. Era l'ultimo di sedici figli.\nIl 10 marzo 1788 fu nominato patriarca di Lisbona, e Papa Pio VI lo elev\u00f2 al rango di cardinale nel concistoro del 7 aprile 1788. Non partecip\u00f2 al conclave del 1799-1800.\nMor\u00ec l'11 febbraio 1808 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538817", "revid": "2043251", "url": "https://it.wikipedia.org/wiki?curid=538817", "title": "Alvaro Mendoza Caama\u00f1o y Sotomayor", "text": "Biografia.\nNacque a Madrid il 14 novembre 1671.\nPapa Benedetto XIV lo elev\u00f2 al rango di cardinale nel concistoro del 10 aprile 1747.\nMor\u00ec il 23 gennaio 1761 all'et\u00e0 di 89 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538818", "revid": "580", "url": "https://it.wikipedia.org/wiki?curid=538818", "title": "Francesco de' Medici di Ottajano", "text": "Biografia.\nAppartenente al ramo cadetto mediceo dei Medici di Ottajano, nacque a Napoli il 28 novembre 1808 da Michele (*1771 \u20201832) e Isabella Albertini.\nFu prefetto della dimora Pontificia dal 28 gennaio 1842, poi Prefetto dei Sacri Palazzi Apostolici dal 17 maggio 1850.\nPapa Pio IX lo elev\u00f2 al rango di cardinale nel concistoro del 16 giugno 1856.\nMor\u00ec l'11 ottobre 1857 all'et\u00e0 di 48 anni."}
{"id": "538820", "revid": "287204", "url": "https://it.wikipedia.org/wiki?curid=538820", "title": "Paul Pierre M\u00e9ouchi", "text": "Biografia.\nNacque a Jezzin il 1\u00ba aprile 1894.\nOrdinato sacerdote il 7 dicembre 1917, fu nominato arcieparca di Tiro il 19 aprile 1934 ed ordinato vescovo dal patriarca Antoun Boutros Arida l'8 dicembre dello stesso anno.\nIl 25 maggio 1955 \u00e8 stato eletto patriarca della Chiesa maronita succedendo a Antoun Boutros Arida.\nPapa Paolo VI lo elev\u00f2 al rango di cardinale nel concistoro del 22 febbraio 1965, facendo di lui il primo libanese e maronita a raggiungere la porpora.\nMor\u00ec l'11 gennaio 1975 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538821", "revid": "181699", "url": "https://it.wikipedia.org/wiki?curid=538821", "title": "Giovanni Mercati", "text": "Biografia.\nGiovanni Mercati nacque a Villa Gaida, una frazione di Reggio nell'Emilia, in una famiglia della borghesia colta cattolica. Suo padre Domenico, veterinario, ospit\u00f2 nella propria abitazione gran parte della biblioteca del convento della Madonna dell\u2019Olmo chiuso nel 1859. Gli studi furono favoriti anche da uno zio paterno, Giuseppe Mercati, parroco a Roteglia, il quale accoglieva i ragazzi nella canonica durante le vacanze estive. Eccelsero negli studi anche due fratelli minori di Giovanni: Angelo (nato nel 1870) e Silvio Giuseppe (nato nel 1877).\nSubito dopo l'ordinazione sacerdote nella cattedrale di Reggio Emilia (21 settembre 1889), Giovanni fu inviato a Roma dove segu\u00ec i corsi dell'Universit\u00e0 Gregoriana laureandosi in teologia nel 1891. Assieme al fratello Angelo, anch'egli a Roma, si dedic\u00f2 anche agli studi biblici e all'archeologia cristiana frequentando in particolare l'Accademia di conferenze storico-giuridiche animate da Giovanni Battista de Rossi. Assolto al servizio militare, svolto come soldato della Sanit\u00e0 a Firenze (1891-92), Mercati fu insegnante di materie letterarie nel seminario di Reggio Emilia (1892-93). In questo periodo pubblic\u00f2 due lavori scientifici i quali attirarono l'attenzione del prefetto Antonio Maria Ceriani che nomin\u00f2 Mercati \u00abdottore\u00bb della Biblioteca Ambrosiana (9 ottobre 1893).\nAll'Ambrosiana Mercati strinse amicizia con Achille Ratti, suo collega eletto nel 1922 papa col nome di papa Pio XI. Fra i suoi lavori pi\u00f9 importanti, la scoperta di frammenti del Salterio esaplo di Origene nel manoscritto palinsesto ambrosiano O.39 sup.. Collabor\u00f2 anche con Salvatore Minocchi e con Giuseppe Toniolo. Il 14 aprile 1898 fu chiamato alla Biblioteca Apostolica Vaticana come \u00abscrittore\u00bb per la lingua greca; divenne prefetto della Vaticana nel 1919. A Roma, Giovanni Mercati si interess\u00f2 anche della letteratura e della teologia bizantina, di storia delle biblioteche e in particolare di quella biblioteca Vaticana. Avverso al razzismo e al nazismo Mercati diede spesso rifugio a studiosi ebrei o di origine ebraica. Il 15 giugno 1936 Papa Pio XI lo elev\u00f2 al rango di cardinale; tre giorni dopo fu nominato bibliotecario e archivista di S. Romana Chiesa, succedendo al cardinale Franz Ehrle. Il 17 giugno 1936 il neocardinale fece dichiarazione antitotalitarie che gli costarono il seggio all'Accademia d'Italia fascista.\nPartecip\u00f2 al conclave del 1939 che elesse Pio XII. Con lo scoppio della seconda guerra mondiale Mercati si adoper\u00f2 soprattutto per la salvaguardia e la tutela dei beni archivistici e librari, non necessariamente ecclesiastici (per esempio, delle biblioteche pubbliche romane), dando istruzione per il trasporto e il deposito temporaneo in Vaticano. Nel 1946, per l'ottantesimo compleanno, gli fu dedicata la Festschrift \"Miscellanea Giovanni Mercati\" in sei volumi contenente contributi di studiosi di tutto il mondo, e un'altra fu preparata dieci anni dopo e un'anticipazione dell'edizione, che sar\u00e0 pubblicata nel 1965, dei frammenti esaplari da lui scoperti nel 1893."}
{"id": "538822", "revid": "550667", "url": "https://it.wikipedia.org/wiki?curid=538822", "title": "D\u00e9sir\u00e9-F\u00e9licien-Fran\u00e7ois-Joseph Mercier", "text": "Biografia.\nNacque a Braine-l'Alleud il 21 novembre 1851, quinto figlio di Paul Mercier, commerciante, e di Barbe Croquet.\nFu arcivescovo di Malines dal 1906 al 1926.\nPapa Pio X lo elev\u00f2 al rango di cardinale nel concistoro del 15 aprile 1907.\nFu uno dei maggiori rappresentanti del neotomismo dei primi decenni del Novecento e si contrappose apertamente al positivismo attraverso le pagine del periodico \"La revue n\u00e9oscolastique\". Tuttavia, era fautore di una reinterpretazione del tomismo che mirava ad una conciliazione della scolastica con le correnti di pensiero moderne e in particolare con la filosofia moderna da Cartesio a Kant. Sostenne l'opera del gesuita Joseph Mar\u00e9chal, che proponeva un ponte tra il tomismo e la fenomenologia di Martin Heidegger.\nFu anche uno dei pionieri del dialogo ecumenico. A lui si deve l'esperienza dei \"Colloqui di Malines\" tenutisi nel suo palazzo vescovile nei quali, dal 1921 al 1926, si incontrarono teologi cattolici e anglicani. Alcune tesi del movimento ecumenico che aveva organizzato i Colloqui di Malines saranno condannate il 6 gennaio 1928 con l'enciclica \"Mortalium Animos\" di papa Pio XI.\nMor\u00ec a Bruxelles il 23 gennaio 1926 all'et\u00e0 di 74 anni e i suoi resti riposano nella cripta della Cattedrale di San Rombaldo.\nCitazioni.\nIl cardinale Mercier esortava alla devozione allo Spirito Santo. Diceva: \u00abVoglio rivelarvi il segreto della santit\u00e0 e della gioia. Se tutti i giorni, per cinque minuti, sapete imporre il silenzio alla vostra immaginazione e chiudete gli occhi a tutte le cose esterne e gli orecchi a tutti i rumori della terra per entrare dentro voi stessi, e l\u00ec, nel santuario della vostra anima battezzata, che \u00e8 il tempio dello Spirito Santo, parlate a questo divino ospite e gli dite: \"O Spirito Santo, anima della mia anima, io ti adoro! Illuminami, guidami, fortificami, consolami, dimmi quello che devo fare, dammi i tuoi ordini. Ti prometto di sottomettermi in tutto al tuo desiderio ed accettare quanto vuoi inviarmi! Insegnami solamente la tua volont\u00e0\". Se fate questo, ripeto, la vostra vita scorrer\u00e0 via felice, serena e consolata, pur se nelle tribolazioni, perch\u00e9 la grazia sar\u00e0 proporzionata alla prova e vi dar\u00e0 la forza per sopportarla e arriverete al cielo carichi di meriti. Questa sottomissione allo Spirito Santo \u00e8 il segreto della santit\u00e0\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538823", "revid": "533647", "url": "https://it.wikipedia.org/wiki?curid=538823", "title": "Esteban Gabriel Merino", "text": "Biografia.\nOrigini e formazione.\nNacque a Santisteban del Puerto, in Andalusia, da una famiglia di umili origini originaria di Le\u00f3n, Alonso Merino e Mayor de Amorcuende: suo padre era un soldato arruolato nelle truppe impegnate a scacciare i mori di Granada dalla Spagna. Dopo la morte del padre, nel 1490 accompagn\u00f2 a Roma un sacerdote amico di famiglia, iniziando a prestare servizio presso le dimore del cardinale Ascanio Sforza del quale conquist\u00f2 via via la fiducia. Nel 1500 segu\u00ec in Lombardia il cardinale, accorso per affiancare suo fratello Ludovico nel tentativo di riprendere possesso del ducato di Milano dalle pretese francesi. I due furono per\u00f2 presi dai francesi e tradotti in prigione a Bruges. Liberato all'inizio del 1502, Esteban torn\u00f2 a Roma con il suo protettore e partecip\u00f2 come suo conclavista al conclave del settembre e a quello dell'ottobre 1503.\nAttivit\u00e0 diplomatica a servizio di Giulio II.\nPoco prima della morte di Ascanio Sforza fu nominato protonotario apostolico. In seguito entr\u00f2 nelle grazie del cardinale Francesco Alidosi e persino di papa Giulio II, il quale nell'agosto 1506 lo invi\u00f2 in missione diplomatica a Firenze con il mandato di chiedere sostegno al tentativo papale di sottrarre Bologna alla signoria dei Bentivoglio e ricondurla sotto il diretto controllo pontificio. Poche settimane dopo fu inviato a Napoli per incontrare Ferdinando II d'Aragona e assicurarsi anche il suo supporto militare. L'impegno del Merino venne premiato con la concessione del titolo di arcidiacono di Baeza, nella diocesi andalusa di Ja\u00e9n, e di nunzio apostolico. In tale veste ebbe modo di trattare con Ferdinando II anche la costituzione di lega papale contro Venezia. Nel 1509 accompagn\u00f2 il cardinale Alidosi all'incontro con il re francese Luigi XII, impegnato in Italia nella guerra della Lega di Cambrai.\nNel 1511, morto Alidosi, entr\u00f2 a servizio presso il cardinale veneto Marco Corner, del quale fu conclavista al conclave del 1513 che si tenne per la morte di Giulio II. Papa Leone X, appena eletto, lo nomin\u00f2 arcivescovo di Bari e Canosa, pur concedendogli di mantenere l'incarico di protonotario apostolico.\nEpiscopato.\nEsteban Merino fu arcivescovo di Bari per diciassette anni, dal 9 maggio 1513 al 2 settembre 1530. Attese per\u00f2 la fine del 1514 per compiere la prima visita nell'arcidiocesi, che peraltro probabilmente non amava, dato che si impegn\u00f2 alacremente perch\u00e9 Ferdinando II d'Aragona gli concedesse il diritto di successione nella diocesi di Ja\u00e9n; ma la morte del sovrano spagnolo vanific\u00f2 i suoi tentativi. Nominato vescovo quando era ancora in stato laicale, Merino fu ordinato sacerdote e poi consacrato. Prese parte a diverse sessioni del concilio Lateranense V sino alla sua chiusura, nel 1517. Il 17 dicembre 1516 era stato intanto nominato anche vescovo della diocesi di L\u00e9on da lungo tempo vacante, sia pure con un beneplacito reale limitato a un solo biennio. Papa Leone X non si priv\u00f2 tuttavia delle abilit\u00e0 diplomatiche del Merino, al quale affid\u00f2 il delicato incarico di negoziare un accordo con il cardinale senese Alfonso Petrucci. Costui, timoroso degli effetti che la vicinanza tra Stato Pontificio e signoria di Firenze avrebbe potuto avere per Siena, stava infatti tentando di tessere un'alleanza con il ducato di Urbino e la signoria di Perugia allo scopo di limitare le mire espansionistiche del pontefice. Il successo dell'iniziativa diplomatica valse a Merino il plauso del papa, che lo dispens\u00f2 dal lasciare la diocesi di L\u00e9on al termine del biennio per il quale era stato nominato.\nAl servizio di Carlo V.\nMorto nel 1520 il vescovo di Ja\u00e9n Alonso Su\u00e1rez de la Fuente del Sauce, si crearono i presupposti perch\u00e9 Esteban Merino fosse nominato vescovo della sua diocesi di origine. Nonostante i molti intermediari che peroravano la sua causa, si dovette tuttavia attendere sino al giugno 1523 perch\u00e9 il sovrano spagnolo, l'imperatore Carlo V d'Asburgo, si risolvesse a concedergli il trasferimento a Ja\u00e9n. L'anno prima, papa Adriano VI lo aveva nominato nunzio apostolico a Parigi incaricandolo di mediare tra il sovrano spagnolo e Francesco I di Francia. Nell'esercizio dell'incarico, tuttavia Esteban Merino aveva assunto posizioni palesemente filospagnole al punto che, con la morte del pontefice a settembre 1523, assunse apertamente il ruolo di mediatore per conto dell'imperatore nella contesa con la Francia.\nIn seguito Carlo V lo nomin\u00f2 provveditore generale dell'Armada. In tale veste, negli anni 1529-1530 Merino dovette sovrintendere alla missione in Italia dell'imperatore. Costui, dopo il fallimento della lega di Cognac, che era stata messa su dal nuovo pontefice Clemente VII in funzione antiasburgica, aveva stipulato col papa la pace di Barcellona, che sanciva la sua supremazia in Italia: grande fu pertanto il valore simbolico dell'Incoronazione di Carlo V a Bologna, nel 1530.\nIl 2 settembre 1530 Esteban Merino succedette ad Antonio de Rojas Manrique quale patriarca delle Indie Occidentali. Contestualmente lasci\u00f2 la guida dell'arcidiocesi di Bari, che aveva retto pro forma per diciassette anni\nCardinalato.\nNel concistoro del 21 febbraio 1533, Papa Clemente VII elev\u00f2 Esteban Merino al rango di cardinale, affidandogli dapprima il titolo di San Vitale e dal 5 settembre 1534 quello dei Santi Giovanni e Paolo. La nomina rispondeva ad una richiesta espressa di Carlo V ed infatti il cardinale Merino si mostr\u00f2 particolarmente zelante nel curarne gli interessi: nei primi mesi brig\u00f2 invano perch\u00e9 il papa non incontrasse Francesco I di Francia al matrimonio di suo figlio Enrico con Caterina de' Medici.\nPoco dopo, in seguito della morte di Clemente VII prese parte al breve conclave del 1534 e contribu\u00ec ad eleggere al soglio pontificio il cardinale decano Alessandro Farnese, il quale si impose il nome di Paolo III.\nIl 28 luglio 1535, Esteban Merino mor\u00eca Roma all'et\u00e0 di 63 anni. Da poche settimane era stato nominato anche vescovo di Gaeta."}
{"id": "538824", "revid": "120647029", "url": "https://it.wikipedia.org/wiki?curid=538824", "title": "Gaspard Mermillod", "text": "Biografia.\nNacque a Carouge il 22 settembre 1824.\nFu uno dei pi\u00f9 attivi rappresentanti del cattolicesimo sociale. Nel 1864 fu nominato da Pio IX vescovo ausiliare di Losanna e Ginevra, con residenza a Ginevra.\nPartecip\u00f2 al Concilio Vaticano I, dove fece parte del partito favorevole alla definizione del dogma dell'infallibilit\u00e0 papale. Di ritorno a Ginevra, fu espulso dalla Svizzera e si rifugi\u00f2 in Francia, ove diede inizio a una serie di dibattiti e conferenze sulla questione operaia.\nNel 1883 pot\u00e9 ritornare in Svizzera e fu nominato da Leone XIII vescovo di Losanna e Ginevra. Fond\u00f2 l'Unione di Friburgo, che fu considerata una tra le organizzazioni che ispirarono l'enciclica \"Rerum Novarum\" di Leone XIII.\nNel 1890 fu nominato cardinale nel concistoro del 23 giugno e si trasfer\u00ec a Roma, dove mor\u00ec il 23 febbraio 1892, all'et\u00e0 di 67 anni.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "538826", "revid": "1728", "url": "https://it.wikipedia.org/wiki?curid=538826", "title": "Teodolfo Mertel", "text": "Biografia.\nFiglio di Isidoro, panettiere bavarese, comp\u00ec i primi studi presso la scuola del suo paese natale gestita dai frati cappuccini.\nIl 16 luglio 1828 consegu\u00ec a Roma la laurea \"in utroque iure\" e si iscrisse nel giugno 1831 all'albo degli avvocati della curia romana. Nel 1833 fu nominato giudice supplente al tribunale dell'uditore della camera.\nNel 1835 fece pubblicare dalla tipografia Strambi di Civitavecchia un suo saggio dal titolo \"Cenni istorici sulle miniere delle Allumiere\" rimanendo anonimo.\nDurante questo periodo serv\u00ec, in qualit\u00e0 di avvocato, il paese natio e divenne prefetto della congregazione di Sant'Ivo, nata con lo scopo di assicurare il patrocinio legale gratuito a persone indigenti. Nel 1847 divenne uditore della Rota per la provincia di Romagna, posto lasciato vacante da Giuseppe Bofondi, nominato Cardinale e futuro Segretario di Stato.\nDurante il pontificato di Papa Pio IX fece parte, in qualit\u00e0 di segretario, della commissione per la preparazione dello statuto fondamentale dello Stato Pontificio. Dopo la caduta della Repubblica Romana inizi\u00f2 la sua carriera politica; nel 1850 fu ministro senza portafoglio e dal 1853 ricoprir\u00e0 i delicati incarichi di ministro degli interni e di grazia e giustizia.\nPapa Pio IX lo elev\u00f2 al rango di cardinale nel concistoro del 15 marzo 1858 assegnandoli la diaconia di Sant'Eustachio; Mertel, che non aveva mai ricevuto l'ordine sacro, fu ordinato diacono il successivo 16 maggio dallo stesso Pio IX.\nNegli anni successivi ricopr\u00ec anche gli incarichi di segretario dei memoriali e segretario dei brevi. Nel 1864 fu nominato vice cancelliere di Santa Romana Chiesa.\nPartecip\u00f2 al conclave del 1878 che elesse papa Leone XIII.\nIl 18 novembre 1881 lasci\u00f2 la precedente diaconia per quella di Santa Maria in Via Lata e il 24 marzo 1884 divenne cardinale diacono di San Lorenzo in Damaso, titolo che spettava di diritto al vice cancelliere anche se questi non era cardinale presbitero.\nMor\u00ec all'et\u00e0 di 93 anni a causa di un'improvvisa polmonite nel suo paese natale, dove era solito trascorrere il periodo estivo."}
{"id": "538828", "revid": "1649409", "url": "https://it.wikipedia.org/wiki?curid=538828", "title": "Albert Gregory Meyer", "text": "Biografia.\nNacque a Milwaukee il 9 marzo 1903.\nOrdinato sacerdote dal cardinale Basilio Pompilj l'11 luglio 1926, ottenne un dottorato in Sacra Scrittura nel 1930 presso il Pontificio Istituto Biblico. Rientrato negli Stati Uniti, svolse la sua attivit\u00e0 pastorale a Waukesha per un anno, poi cominci\u00f2 a insegnare religione, greco, latino, archeologia cristiana, teologia dogmatica e Sacra Scrittura presso il Seminario di San Francesco, di cui divenne rettore nel 1937.\nFu elevato al rango di monsignore il 14 febbraio 1938.\nPapa Giovanni XXIII lo elev\u00f2 al rango di cardinale nel concistoro del 14 dicembre 1959.\nMor\u00ec il 9 aprile 1965 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538830", "revid": "987147", "url": "https://it.wikipedia.org/wiki?curid=538830", "title": "Giuseppe Gasparo Mezzofanti", "text": "\u00c8 noto per le sue doti di iperpoliglotta.\nBiografia.\nEra figlio del falegname Francesco Mezzofanti e di Gesualda Dall'Olmo, aveva una sorella di nome Teresa e diversi fratelli deceduti ancora bambini. \nNato in una famiglia di umili origini, dimostr\u00f2 fin da piccolo una memoria superiore al comune, un fine orecchio musicale e una straordinaria capacit\u00e0 di apprendimento delle lingue straniere. Frequent\u00f2 le Scuole Pie della sua citt\u00e0 natale, dove entr\u00f2 in contatto con molti missionari gesuiti stranieri, esuli nello Stato Pontificio a causa della soppressione della Compagnia di Ges\u00f9. Dialogando con loro apprese rapidamente lo svedese, il tedesco, lo spagnolo e varie lingue native americane. Studi\u00f2 il greco antico sotto il gesuita spagnolo Manuel Rodr\u00edguez Aponte insieme a Clotilde Tambroni alla quale si leg\u00f2 di profonda amicizia.\nEntrato in seminario, termin\u00f2 gli studi di filosofia e teologia prima dell'et\u00e0 minima richiesta per l'ordinazione presbiterale e si dedic\u00f2 allo studio delle lingue orientali. Nel 1797, all'et\u00e0 di 23 anni, venne ordinato sacerdote e ricevette la cattedra di ebraico, arabo, lingue orientali e greco all'Universit\u00e0 di Bologna. Nel 1798, con l'avvento di Napoleone in Italia e la nascita della Repubblica Cisalpina, Mezzofanti dovette lasciare la cattedra per essersi rifiutato di giurare fedelt\u00e0 alla nuova costituzione e fu costretto a dare lezioni private per mantenersi. \nNel 1803 fu nominato assistente nella Biblioteca dell'Istituto di Bologna e, poco dopo, fu reintegrato come professore di ebraico e di greco all'Universit\u00e0. Nel 1806 declin\u00f2 l'invito di Napoleone a stabilirsi a Parigi. Nel 1808 la cattedra di lingue orientali fu soppressa per volont\u00e0 del Vicer\u00e9 Eugenio di Beauharnais e Mezzofanti ricevette, come compensazione, una pensione di 1000 lire. Con la restaurazione dello Stato Pontificio, la cattedra fu ricostituita, e affidata nuovamente a Mezzofanti, che la detenne ininterrottamente fino al 1831.\nNel 1814 Pio VII, in visita a Bologna, lo invit\u00f2 ad accompagnarlo a Roma e gli propose l'ufficio di segretario di Propaganda, ma Mezzofanti rifiut\u00f2. Al contrario nel 1831 accett\u00f2 la richiesta di papa Gregorio XVI di mettere le sue conoscenze al servizio della Congregazione per la Propagazione della Fede. Il contatto con l'ambiente cosmopolita di Roma, tra missionari e dotti provenienti da ogni angolo della cattolicit\u00e0, permise al Mezzofanti di imparare numerose altre lingue.\nNello studio delle lingue, solo il cinese gli diede filo da torcere: fu costretto a spendere quattro mesi di studio prima di sentirsi padrone della lingua. Dal 1837 fino alla sua morte nel 1849 Padre Raffaele Umpierres, ex missionario a Macao e professore di lingua Cinese presso la Propaganda Fide, convers\u00f2 spesso in cinese col Cardinale, confermando che Mezzofanti parlava non solo la lingua Mandarina ma era in grado di comprendere anche gli altri dialetti cinesi.\nPapa Gregorio XVI, suo amico e protettore, lo nomin\u00f2 il 16 aprile 1833 Primo Custode della Biblioteca Apostolica Vaticana e lo elev\u00f2 al rango di cardinale nel concistoro del 12 febbraio 1838. Mezzofanti mor\u00ec a Roma nel 1849 all'et\u00e0 di 74 anni. Il suo monumento funebre si trova nella Chiesa di Sant'Onofrio al Gianicolo.\nMezzofanti \u00e8 stato membro di numerose societ\u00e0 scientifiche, tra le quali l'Institut des Langues di Parigi, di cui fu fatto membro onorario straniero insieme a Franz Bopp e Jacob Grimm, la Pontificia Accademia romana di archeologia e l'Accademia della Crusca. Fu accettato anche quale membro dell'Accademia Imperiale Russa \"per la sua fondamentale conoscenza della lingua russa\" e per \"i meriti acquisiti nei confronti delle letterature europee in generale\" e dell'Accademia delle Scienze di Pietroburgo, l'attuale Accademia russa delle scienze, in riconoscimento dei suoi meriti linguistici.\nTestimonianze.\nMezzofanti \u00e8 descritto nelle fonti come un uomo mite, senza particolari ambizioni se non quella di dedicarsi alla cura delle anime, alla docenza universitaria e allo studio quotidiano delle lingue.\nNumerose personalit\u00e0 contemporanee hanno parlato di lui:\nRussell afferma che Mezzofanti arriv\u00f2 a scrivere e parlare pressoch\u00e9 perfettamente 38 lingue, tra le quali l', l', il neo-aramaico-caldeo, il , l' e l', il , il , l', il , il e il , il , lo , il , il , il , lo , l', il , il , il , l', il , il , il , l', l', il , il , il . Parlava con minor sicurezza un'altra quarantina di lingue (oltre a un numero imprecisato di dialetti), per un totale di 78 idiomi. Tra i suoi rimpianti figuravano il , il , il , l', il , il , il , il , il , il e il : era in grado solo di leggerli, non di parlarli.\nAnche Stefan Zweig lo cita come un fenomeno delle lingue nella novella \"Buchmendel\".\nOpere.\nNel 1807 Mezzofanti compil\u00f2 il catalogo ragionato dei manoscritti orientali e greci dell'Istituto delle scienze di Bologna, che fu molto stimato dagli studiosi contemporanei e fu considerato un prezioso supplemento agli analoghi lavori compiuti da Talmar e Assemani per la Biblioteca Apostolica Vaticana. Nel 1828 comp\u00ec la revisione del Breviario siro-maronita, che tradusse in lingua latina.\nNumerosi furono i contributi dati dal Mezzofanti alla linguistica comparativa. Nel \"Discorso sulla lingua Valacca\", pronunciato nel 1815 presso l'Accademia delle scienze dell'Istituto di Bologna, Mezzofanti stabil\u00ec con precisione la posizione della lingua romena tra le lingue romanze, analizzandone in particolare i rapporti con l'italiano.\nNel discorso tenuto davanti all'Accademia di Bologna nel luglio 1816 \"Sopra i Sette Comuni di Vicenza\", Mezzofanti fu il primo a riconoscere il carattere alto-tedesco, e non cimbrico, come voleva la tradizione, della lingua cimbra, anticipando le idee di Johann Andreas Schmeller.\nI suoi studi sulle lingue americane, conservati manoscritti nella Biblioteca comunale dell'archiginnasio a Bologna, furono pubblicati da Emilio Teza nei \"Saggi inediti di lingue americane\" (1868), e da Carlo Tagliavini in \"La lingua degli Indi Luise\u00f1os\" (1926). Questi lavori, elaborati in collaborazione con studiosi indigeni come Pablo Tac, furono tra i primi a dedicarsi allo studio della lingua degli Indi-Luise\u00f1os, da lui chiamata \"lingua californensis\".\nSempre nel campo dell'americanistica, Mezzofanti fu il primo a tentare, con buoni risultati, di decifrare il Codex Cospi, un manoscritto pittografico precolombiano incluso nei codici del gruppo Borgia. Le sue dissertazioni sul calendario nahuatl raffigurato dal manoscritto hanno anticipato i risultati raggiunti dalla filologia pi\u00f9 recente."}
{"id": "538831", "revid": "1935652", "url": "https://it.wikipedia.org/wiki?curid=538831", "title": "Clemente Micara", "text": "Biografia.\nNato a Frascati da famiglia benestante e di antiche tradizioni ecclesiastiche, entr\u00f2 giovanissimo in seminario e studi\u00f2 successivamente presso la Pontificia Universit\u00e0 Gregoriana, la Pontificia Universit\u00e0 Lateranense e la Pontificia Accademia Ecclesiastica. Fu ordinato presbitero il 20 settembre 1902 nella chiesa delle Scuole Pie a Frascati.\nSvolse vari prestigiosi incarichi nell'ambito della Segreteria di Stato finch\u00e9, nel 1918, divenne prelato domestico di Sua Santit\u00e0. Intrapresa la carriera diplomatica, il 7 maggio 1920 fu nominato arcivescovo titolare di Apamea di Siria e nunzio apostolico in Cecoslovacchia; ricevette l'ordinazione episcopale l'8 agosto dello stesso anno dalle mani del cardinale Pietro Gasparri.\nIl 30 maggio 1923 fu nominato nunzio apostolico in Belgio e Lussemburgo, con residenza a Bruxelles dove durante la seconda guerra mondiale si oppose alle autorit\u00e0 tedesche occupanti per garantire l'incolumit\u00e0 della citt\u00e0.\nSuonatore di violoncello, frequentava il castello reale di Laeken dove partecipava a serate musicali del trio della regina Elisabetta del Belgio. Amico personale di Giacomo Puccini, gli port\u00f2 conforto nell'ultimo periodo della sua vita quando era ricoverato nella clinica del prof. Ledoux a Bruxelles, e lo assistette fino alla fine amministrandogli l'unzione degli infermi e gli altri sacramenti (1924).\nPapa Pio XII lo elev\u00f2 al rango di cardinale nel concistoro del 18 febbraio 1946 con titolo di Santa Maria sopra Minerva. Opta per la Diocesi Suburbicaria di Velletri della quale fu l'ultimo Cardinale Vescovo. A lui si deve il merito della ricostruzione delle Chiese distrutte dalla Seconda Guerra Mondiale. Per la Basilica Cattedrale di S. Clemente ha promosso immediati lavori di restauro chiamando i pi\u00f9 importanti artisti e architetti dell'epoca. Ha costruito le nuove chiese dell'Agro Pontino all'epoca facente parte della sede veliterna. Cardinale vicario della diocesi di Roma dal 1951 fino alla morte, si mise in luce per aver costruito nella citt\u00e0 eterna pi\u00f9 di cento chiese, nel periodo della grande espansione cittadina del dopoguerra e del boom economico.\nNel 1958 insieme ad un industriale Belga nella frazione di Vermicino, costruisce il quartiere Villaggio Belga, con al centro la Chiesa dei Sacri Cuori di Ges\u00f9 e Maria.\nPartecip\u00f2 a due conclavi, nel 1958 e nel 1963: in quest'ultimo conclave si ritiene che abbia svolto un importante ruolo, considerata la grande amicizia che da sempre lo legava al cardinale Montini che divenne papa Paolo VI. Fu per lungo tempo cardinale-vescovo di Velletri, diocesi suburbicaria sita alle porte di Roma. Mor\u00ec, dopo una lunga malattia, l'11 marzo 1965 all'et\u00e0 di 85 anni; la sua tomba \u00e8 a Roma, nella basilica di Santa Maria sopra Minerva.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538832", "revid": "88740", "url": "https://it.wikipedia.org/wiki?curid=538832", "title": "Chaoxianzu", "text": "I Chaoxianzu (; in coreano: , \"Chos\u014fnjok\") sono un gruppo etnico della Cina di origine coreana. Inoltre, fanno parte dei 56 gruppi etnici riconosciuti ufficialmente dalla Repubblica popolare cinese. Nel censimento del 2000 il numero di chaoxianzu si attestava su circa 1.900.000 unit\u00e0. La comunit\u00e0 pi\u00f9 grande si trova nella Prefettura autonoma coreana di Yanbian (854.000 nel 1997). \nStoria.\nNel corso della storia, a causa delle numerose interazioni culturali tra i cinesi e i coreani, molti scambi di varia natura sociale sono avvenuti tra queste due popolazioni. Sono registrate ondate migratorie di coreani in Cina durante le dinastie Qing, Ming, Yuan ed altre a queste precedenti.\nLa grande maggioranza dei coreani in Cina ha assimilato presto usi e costumi dei cinesi. La maggior parte della comunit\u00e0 coreana oggi in Cina discende dai flussi migratori avvenuti tra il 1860 e il 1945. In quegli anni, infatti, una serie di disastri naturali sconvolse molte regioni della Corea.\nCi\u00f2 spinse molti coreani a migrare in Cina, dopo che la dinastia Qing allent\u00f2 il controllo sulle frontiere e inizi\u00f2 ad accogliere gli emigranti coreani. \nNel 1894, si stima che circa 34.000 unit\u00e0 di coreani vivevano in Cina, con un picco di 109.500 nel 1910. Dopo l'annessione giapponese della Corea, un numero maggiore di coreani emigr\u00f2 in Cina. Alcuni fuggirono semplicemente dal dominio giapponese, mentre altri cercarono di fare della Cina la base delle operazioni per i loro movimenti di resistenza antigiapponese. Nel 1936, circa 854.411 coreani vivevano in Cina. Quando il dominio giapponese si estese alla Cina, il governo nipponico costrinse gli agricoltori coreani a emigrare dal nord verso la Cina per coltivare le terre di quella regione. Nel 1945 il numero dei coreani in Cina raggiunse la cifra di 1.692.342 di unit\u00e0.\nDurante la seconda guerra mondiale, molti coreani che vivevano in Cina si unirono ai cinesi contro l'invasione giapponese. Molti di essi si arruolarono al fronte comunista e combatterono contro il Partito Nazionalista Cinese durante la guerra civile cinese. Dopo la fondazione della Repubblica Popolare Cinese, la regione dello Yanbian, dove viveva la maggior parte dei coreani in Cina, fu designata come regione autonoma nel 1952 ed ottenne una prefettura autonoma nel 1955.\nLingua.\nI chaoxianzu parlano il cinese standard. Molti di loro parlano anche il coreano."}
{"id": "538833", "revid": "1543377", "url": "https://it.wikipedia.org/wiki?curid=538833", "title": "Ludovico Micara", "text": " Apparteneva all'Ordine dei frati minori cappuccini.\nBiografia.\nFiglio di Filippo Micara e Gaetana Lucidi, viene battezzato con il nome di Ferdinando. Diventa frate cappuccino a 18 anni con il nome di fra Ludovico da Frascati. Nel 1798 viene ordinato sacerdote.\nViene perseguitato dal governo napoleonico che governava sui territori occupati dello Stato Pontificio, viene arrestato, ma riesce a fuggire e si nasconde presso il lido di Santa Severa. Dopo la caduta del governo napoleonico ed il ritorno del governo pontificio, fra Ludovico intraprende la strada della predicazione. Apprezzato per le sue doti di eloquenza i Cappuccini lo eleggono ministro generale dell'Ordine e diviene predicatore apostolico di papa Pio VII.\nPapa Leone XII lo eleva al rango di cardinale nel concistoro del 13 marzo 1826. Chiede al Pontefice e ottiene di vestire l'abito cardinalizio di colore marrone invece che rosso, pi\u00f9 confacente alla sua appartenenza all'ordine di San Francesco.\nDiviene presidente della deputazione permanente dei Conservatori ed anche prefetto della Sacra Congregazione dei Riti. Viene nominato cardinale vescovo di Frascati il 2 ottobre 1837. Nel giugno del 1844 diviene vescovo di Ostia e Velletri. Un sonetto del poeta Belli fa riferimento al suo \"governo tirannico\". Partecipa come cardinale a tre conclavi.\nMuore il 24 maggio 1847 all'et\u00e0 di 71 anni. \u00c8 sepolto nella chiesa dei Cappuccini a Piazza Barberini a Roma. Due strade sono a lui intitolate, una a Roma ed una a Frascati.\nLapide di Via Veneto a Roma.\nLa lapide del Cardinale Ludovico Micara \u00e8 posta sulla parete d'entrata della chiesa dei Cappuccini di Roma. L'edificio, dedicato all'Immacolata, \u00e8 posto in fondo a Via Vittorio Veneto poco prima di piazza Barberini.\nSulla lapide \u00e8 scolpito il seguente testo:\nCARDINALE / LUDOVICO MICARA O.M. CAPP / NATO A FRASCATI IL 12 OTTOBRE 1775 / MORTO A ROMA IL 24 MAGGIO 1847 / PREDICATORE APOSTOLICO / GENERALE DELL'ORDINE DEI CAPPUCCINI / VESCOVO DI OSTIA VELLETRI / DECANO DEL SACRO COLLEGIO / VISSE MODESTAMENTE NELL'ANNESSO / CONVENTO DEL SUO ORDINE / ED \u00c8 SEPOLTO IN QUESTA CHIESA / DELL'IMMACOLATA.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538834", "revid": "22643", "url": "https://it.wikipedia.org/wiki?curid=538834", "title": "Christoph Bartholom\u00e4us Anton Graf Migazzi", "text": ""}
{"id": "538835", "revid": "322321", "url": "https://it.wikipedia.org/wiki?curid=538835", "title": "Fabio Mignanelli", "text": "Biografia.\nNacque a Siena il 25 aprile 1496 da Pietro Paolo Mignanelli e Onorata Saraceni.\nPapa Giulio III lo elev\u00f2 al rango di cardinale nel concistoro del 20 novembre 1551.\nPartecip\u00f2 al conclave dell'aprile 1555 che elesse Marcello II e a quello tenutosi un mese dopo che elesse Paolo IV.\nMor\u00ec il 10 agosto 1557 all'et\u00e0 di 61 anni."}
{"id": "538836", "revid": "92723", "url": "https://it.wikipedia.org/wiki?curid=538836", "title": "Josip Mihalovi\u0107", "text": "Biografia.\nNacque nel villaggio di Torda nell'attuale comune di \u017diti\u0161te in Serbia. Comp\u00ec i suoi studi prima a Seghedino e successivamente al seminario di Timi\u0219oara.\nFu ordinato sacerdote il 12 agosto 1836. Ebbe nella sua diocesi di Csan\u00e1d vari incarichi: cerimoniere vescovile, direttore della cancelleria, pro-vicario generale e vice-arcidiacono.\nIl 27 giugno 1870 venne nominato arcivescovo di Zagabria. Ricevette la consacrazione episcopale il 17 luglio a Vienna dall'arcivescovo Mariano Falcinelli Antoniacci, nunzio apostolico in Austria.\nPapa Pio IX lo elev\u00f2 al rango di cardinale nel concistoro del 22 giugno 1877 e il 25 giugno dello stesso anno ricevette il titolo di San Pancrazio fuori le mura. Partecip\u00f2 al conclave del 1878 che elesse papa Leone XIII.\nMor\u00ec all'et\u00e0 di 77 anni ed \u00e8 sepolto nella cattedrale di Zagabria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538838", "revid": "125469569", "url": "https://it.wikipedia.org/wiki?curid=538838", "title": "Giuseppe Milesi Pironi Ferretti", "text": "Biografia.\nNacque il 9 marzo 1817 dal conte Francesco, console veneto e gonfaloniere di Ancona e dalla nobile Laura Strina ad Ancona dove comp\u00ec i primi studi, per poi trasferirsi a Roma, dove frequent\u00f2 la Pontificia accademia ecclesiastica laureandosi con onore alla Sapienza in \"utroque iure\".Dopo la morte del cardinale Cesare Nembrini Pironi Gonzaga, il 15 marzo 1838, gli venne conferita la prelatura Pironi, e nel 1842 venne ordinato sacerdote.\nLa sua fu una carriera amministrativa molto intesa, fu prima Delegato apostolico ad Ascoli (1843), Civitavecchia (1844) e Macerata (1845-49), Prolegato a Pesaro Urbino e successivamente a Forl\u00ec, fino ad essere nominato nell'aprile del 1854 responsabile del dicastero dei \"Lavori pubblici, Belle Arti, Commercio, e Agricoltura\" .\nPapa Pio IX lo elev\u00f2 al rango di cardinale nel concistoro del 15 marzo 1858 di Santa Maria in Aracoeli e contestualmente Legato Apostolico di Bologna . Al momento della nomina e fino alla creazione del cardinale Luigi Maria Bilio \u00e8 stato il porporato italiano pi\u00f9 giovane.\nNumerosi furono i suoi interventi come responsabile del ministero dei lavori pubblici\u02d0 introdusse nello stato Pontificio l'uso del telegrafo riuscendo ad unire tutti i territori della Chiesa; incentiv\u00f2 il commercio con interventi a favore dell'agricoltura, e a favore delle attivit\u00e0 portuali di Ancona; a lui si deve la nascita della Societ\u00e0 commerciale senigalliese nel 1856. Il suo pi\u00f9 grande progetto fu la realizzazione di nuove linee ferroviarie, vedendo in queste un ampliamento dei commerci. Si ritrov\u00f2 ad andare contro alla burocrazia e alla lentezza dei lavori; nel 1856 inaugur\u00f2 la linea Roma-Frascati e Roma-Civitavecchia, mentre le due linee ferroviarie Bologna-Faenza e Bologna-Forl\u00ec, furono inaugurate solo nel 1861 .\nIl Milesi fu persona mite e non sempre in grado di affrontare le situazioni complesse che gli si presentarono\u02d0 nel 1848, da Macerata, si allontan\u00f2 per timore di reazioni dopo la fuga di Pio IX da Gaeta , tornato, si dimise nel 1849 per evitare di pubblicare la convocazione dell'Assemblea costituente romana. Nel 1852 a Forl\u00ec fatic\u00f2 a sedare una rivolta dei commercianti che non volevano riaprire le attivit\u00e0 dopo la fucilazione di quattro cittadini \nA Bologna, dove fu l'ultimo cardinale legato, vi rimase fino al 12 giugno 1859 , quando a bordo di una carrozza scortata da soldati austriaci a cavallo lasciava la citt\u00e0 da porta Galliera, per non pi\u00f9 tornarvi,\nprima di aver inutilmente cercato di calmare la popolazione.\nMor\u00ec il 2 agosto 1873 e fu sepolto al Verano.\nGenealogia episcopale.\nLa genealogia episcopale \u00e8:"}
{"id": "538839", "revid": "2032414", "url": "https://it.wikipedia.org/wiki?curid=538839", "title": "Marcello Mimmi", "text": "Biografia.\nNacque a Poggio Piccolo di Castel San Pietro il 18 luglio 1882.\nOrdinato sacerdote a Bologna il 23 dicembre 1905, fu assegnato alla parrocchia di San Martino. Nel corso della prima guerra mondiale, nel luglio 1916 indoss\u00f2 la divisa militare e venne assegnato a Servigliano, per attendere all'assistenza spirituale dei prigionieri di guerra. Congedato dall'esercito, nel gennaio 1919 fu nominato da papa Benedetto XV rettore del seminario interdiocesano per l'Emilia e la Romagna.\nNominato vescovo di Crema il 30 giugno 1930, ricevette l'ordinazione episcopale il 25 luglio 1930 dal cardinale Giovanni Battista Nasalli Rocca di Corneliano (co-consacranti i vescovi Ettore Lodi e Giovanni Franzini). Si merit\u00f2 l'appellativo di \"vescovo dei poveri\", per la particolare sensibilit\u00e0 dimostrata verso i meno abbienti. A partire dal 15 Settembre 1930, e fino alla sua morte avvenuta nel 1961, Marcello Mimmi ebbe sempre accanto, come fedele segretario e cameriere personale, Ivo Melloni, che egli aveva conosciuto a Bologna nel 1927. \nIl 31 luglio 1933 fu nominato arcivescovo di Bari e Canosa. Lasciando Crema, don\u00f2 ai poveri il proprio anello episcopale.\nDurante il ventennale episcopato barese, accrebbe il numero delle parrocchie, intensific\u00f2 l'assistenza morale e l'istruzione religiosa della popolazione, svolse corsi di missioni, indisse congressi eucaristici e settimane per i giovani, per le donne e per gli uomini. Convinto sostenitore dell'azione ecumenica della Chiesa, ospit\u00f2 a Bari la settimana \"Pro Oriente cristiano\", per cui fu nominato vice presidente dell'Azione Cattolica Italiana per l'Oriente cristiano.\nDurante la Fiera del Levante del 1935, ospit\u00f2 la XIII Settimana di studi missionari. Promosse la fondazione del patronato ACLI, dell'Opera Nazionale Assistenza Religiosa Morale Operai (ONARMO), dell'ACAI, del Centro Italiano Femminile (CIF) e di altre istituzioni a carattere sociale e assistenziale. Fu molto vicino all'attivit\u00e0 della FUCI.\nIl 30 agosto 1952 fu nominato arcivescovo di Napoli.\nPapa Pio XII lo elev\u00f2 al rango di cardinale nel concistoro del 12 gennaio 1953.\nIl 15 dicembre 1957 fu chiamato a reggere la Sacra congregazione concistoriale. Il 9 giugno 1958 fu nominato cardinale vescovo di Sabina e Poggio Mirteto con vescovo ausiliare Jolando Nuzzi.\nPartecip\u00f2 al conclave del 1958 che elesse papa Giovanni XXIII.\nMor\u00ec il 6 marzo 1961 all'et\u00e0 di 78 anni.\nLe sue spoglie riposano nella concattedrale di Magliano Sabina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538840", "revid": "986213", "url": "https://it.wikipedia.org/wiki?curid=538840", "title": "Carlo Dalmazio Minoretti", "text": "Biografia.\nNacque a Cogliate San Dalmazio il 17 settembre 1861, comp\u00ec i propri studi al Seminario Maggiore di Milano e venne ordinato sacerdote il 22 dicembre 1884 nel Duomo di Milano per mano dell'allora arcivescovo Luigi Nazari di Calabiana.\nDedicatosi all'insegnamento, venne dapprima inquadrato nell'ordinario del Seminario di Monza (1890-1907) per poi passare a quello di Milano (1907-1909). Dal 1909 al 1915 esercit\u00f2 il proprio ministero pastorale come Prevosto a Seregno diocesi di Milano.\nEletto vescovo di Crema il 6 dicembre 1915, ricevette la consacrazione episcopale dal cardinale arcivescovo di Milano Andrea Carlo Ferrari nella chiesa parrocchiale di Seregno, assistito da Pietro Andrea Vigan\u00f2, vescovo titolare di Ezani, e da Giovanni Mauri, vescovo titolare di Famagosta e ausiliare di Milano.\nIl 16 gennaio 1925 fu promosso arcivescovo di Genova. Durante l'episcopato genovese attese a una riorganizzazione dell'arcidiocesi, favorendo la centralit\u00e0 del ruolo delle parrocchie in un territorio che era invece ricco di presenze di ordini religiosi.\nPapa Pio XI lo elev\u00f2 al rango di cardinale nel concistoro del 16 dicembre 1929 del titolo di Sant'Eusebio. Venne quindi nominato membro della Sacra Congregazione Concistoriale per la disciplina dei Sacramenti e dei Riti dal 19 dicembre 1929. Fu quindi legato pontificio per le celebrazioni del centenario di Nostra Signora della Mercede a Savona, il 1\u00ba marzo 1936. Durante gli anni del cardinalato pubblic\u00f2 un gran numero di studi e saggi su temi sociali ed economici.\nMor\u00ec il 13 marzo 1938 all'et\u00e0 di 76 anni e venne sepolto nella cattedrale di Genova.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538841", "revid": "986213", "url": "https://it.wikipedia.org/wiki?curid=538841", "title": "Miguel Dar\u00edo Miranda y G\u00f3mez", "text": "Fu nominato cardinale della Chiesa cattolica da papa Paolo VI.\nBiografia.\nNacque a Le\u00f3n il 19 dicembre 1895.\nIn qualit\u00e0 di primate del Messico partecip\u00f2 alle quattro sessioni del Concilio Vaticano II.\nPapa Paolo VI lo elev\u00f2 al rango di cardinale nel concistoro del 28 aprile 1969.\nIl 15 marzo 1976 compie 80 anni e perde il diritto di voto nel conclave: due anni dopo non potr\u00e0 partecipare ai due conclavi del 1978 che elessero Giovanni Paolo I e Giovanni Paolo II.\nMor\u00ec a Le\u00f3n il 15 marzo 1986 all'et\u00e0 di 90 anni: \u00e8 sepolto nella cattedrale metropolitana di Citt\u00e0 del Messico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538842", "revid": "120697937", "url": "https://it.wikipedia.org/wiki?curid=538842", "title": "Jakob Missia", "text": "Biografia.\nNacque a Mota, frazione di Ljutomer, il 30 giugno 1838.\nDopo la laurea in filosofia e teologia divenne segretario e cancelliere del vescovo di Seckau e nel 1884 venne nominato vescovo di Lubiana. Il 28 marzo 1898 fu promosso principe e arcivescovo di Gorizia e fu creato cardinale il 19 giugno del 1899 da papa Leone XIII con il titolo di Santo Stefano al Monte Celio. Fu il primo cardinale di nazionalit\u00e0 slovena.\nCome arcivescovo di Gorizia consacr\u00f2 l'arcidiocesi al Sacro Cuore il 24 luglio 1898, anno in cui si pens\u00f2 di costruire una cattedrale dedicata al Sacro Cuore nell'area urbana a sud della citt\u00e0; la cattedrale fu per\u00f2 edificata un decennio pi\u00f9 tardi. Fece costruire una nuova ala del palazzo arcivescovile di Gorizia (1900), al cui centro colloc\u00f2 una cappella neoromanica, come aveva gi\u00e0 fatto a Lubiana.\nIl 29 settembre del 1900 accolse nella chiesa di Sant'Ignazio, l'imperatore austro-ungarico Francesco Giuseppe I, giunto a Gorizia per il quarto centenario del passaggio della principesca contea agli Asburgo.\nMor\u00ec di infarto il 24 marzo 1902, all'et\u00e0 di 64 anni. La salma \u00e8 custodita nell'antica cappella di San Michele Arcangelo all'interno del santuario del Monte Santo (oggi in Slovenia).\nGenealogia episcopale.\nLa genealogia episcopale \u00e8:"}
{"id": "538843", "revid": "986213", "url": "https://it.wikipedia.org/wiki?curid=538843", "title": "Alfonso Maria Mistrangelo", "text": "Biografia.\nNacque a Savona il 26 aprile 1852. Fu ordinato sacerdote il 17 marzo 1877 per l'ordine degli scolopi. Il 16 gennaio 1893 divenne vescovo di Pontremoli, dalla cui sede venne trasferito a Firenze il 19 giugno 1899. Tenne un sinodo diocesano nel 1905 e comp\u00ec un'accurata visita pastorale. Miglior\u00f2 inoltre i seminari dell'arcidiocesi e istitu\u00ec il convitto ecclesiastico. Promosse lo sviluppo inoltre del bollettino diocesano e fece s\u00ec che l'azione cattolica fosse organizzata in maniera definitiva, ottenendo per donazione papale una sede dentro un'ala di Palazzo Pucci.\nIl 21 ottobre 1923, volle essere presente alla posa della prima pietra dell'Opera della Divina Provvidenza Madonnina del Grappa di don Giulio Facibeni.\nAppoggi\u00f2 il Partito Popolare.\nPapa Benedetto XV lo elev\u00f2 al rango di cardinale nel concistoro del 6 dicembre 1915 con il titolo di Santa Maria degli Angeli, conservando anche il ruolo di arcivescovo.\nMor\u00ec il 7 novembre 1930 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538845", "revid": "122921736", "url": "https://it.wikipedia.org/wiki?curid=538845", "title": "Mario Mocenni", "text": "Biografia.\nNacque a Montefiascone il 22 gennaio 1823.\nDopo ch'egli ebbe svolto una lunga carriera diplomatica nell'America Meridionale come nunzio apostolico, Papa Leone XIII, il 18 ottobre 1882, lo nomin\u00f2 Sostituto per gli Affari Generali alla Segreteria di Stato; lo stesso papa lo elev\u00f2 poi, nel concistoro del 16 gennaio 1893, al rango di cardinale presbitero del titolo di San Bartolomeo all'Isola.\nIl 18 maggio 1894 divenne, e rest\u00f2 fino alla morte, cardinale vescovo della sede di Sabina.\nMor\u00ec il 14 novembre 1904 all'et\u00e0 di 81 anni. Dopo le esequie, la salma fu tumulata nel sacello di Propaganda Fide nel cimitero del Verano.\nGenealogia episcopale.\nLa genealogia episcopale \u00e8:"}
{"id": "538846", "revid": "775372", "url": "https://it.wikipedia.org/wiki?curid=538846", "title": "Dogana (San Marino)", "text": "Dogana (\"Dughena\" in romagnolo nella variante sammarinese) \u00e8 una \"curazia\" (frazione) del \"castello\" (comune) di Serravalle, nella Repubblica di San Marino.\nAl confine con l'Italia si trova dal 1993 il Ponte di Confine.\nEtimologia.\nIl toponimo deriva dalla dogana eretta dai sammarinesi nel 1463 dopo la Guerra sammarinese per il pagamento dei dazi sulle merci provenienti da Rimini.\nGeografia fisica.\n\u00c8 situata all'estremo nord della Repubblica nei pressi del confine di stato con l'Italia e lungo la superstrada che collega Citt\u00e0 di San Marino con Rimini.\nCaratteristiche.\nCon circa 7.000 abitanti, risulta la citt\u00e0 pi\u00f9 popolosa dell'intera Repubblica, ragion per cui i suoi residenti hanno chiesto con un'istanza d'arengo (presentata al Consiglio Grande e Generale l'8 ottobre 2006 e respinta il 14 marzo 2007) la sua elezione a castello autonomo, comprendente le curazie (frazioni) di Dogana Bassa, Falciano e Rovereta, per scorporo dal castello di Serravalle.\nIl codice di avviamento postale \u00e8 47891, cos\u00ec come quello delle curazie Falciano e Rovereta, mentre quello del capoluogo del Castello e delle rimanenti curazie \u00e8 47899.\nMonumenti e luoghi d'interesse.\nA Dogana si trova il Teatro Nuovo, il pi\u00f9 grande di San Marino.\nConfine di Stato.\nIl confine di Stato con Cerasolo Ausa (Italia) passa su Fosso Marignano con un monumentale portale inaugurato nel 1996 sulla Superstrada Rimini-San Marino inaugurata nel 1965.\nSport.\nLa squadra di calcio locale \u00e8 l'A.C. Juvenes/Dogana, che milita nel Campionato di calcio sammarinese e in passato anche in quello italiano.\nCuriosit\u00e0.\nAlla cittadina il 19 aprile 2011 \u00e8 stato dedicato un cratere di 41 km di diametro su Marte.\nInfrastrutture e trasporti.\nFerrovie.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960.\nVoci correlate.\nComunali\nBancarie"}
{"id": "538847", "revid": "116008155", "url": "https://it.wikipedia.org/wiki?curid=538847", "title": "Giuseppe Morozzo Della Rocca", "text": "Biografia.\nNato a Torino il 12 marzo 1758, Giuseppe Morozzo Della Rocca era membro di una nobile famiglia piemontese: suo padre era infatti Giuseppe Francesco Morozzo della Rocca, marchese di Brianz\u00e8, e sua madre la contessa Lodovica Cristina Bertone Balbis di Sambuy.\nLaureatosi in teologia, fu rettore dell'universit\u00e0 di Torino. Ordinato presbitero il 14 marzo 1802, fu elevato arcivescovo titolare di Tebe il 29 marzo dello stesso anno; nominato nunzio apostolico presso il re d'Etruria Ludovico di Borbone (11 maggio 1802), fu poi segretario della Congregazione dei vescovi e regolari a partire dal 2 dicembre 1807.\nCreato cardinale durante il concistoro ordinario dell'8 marzo 1816 da Pio VII, fu nominato vescovo di Novara il 10 ottobre 1817.\nNel 1832 venne nominato visitatore e delegato apostolico di tutti gli ordini regolari esistenti nel Regno di Sardegna. Inoltre organizz\u00f2 i seminari e ripristin\u00f2 le strutture territoriali e amministrative della diocesi.\nMor\u00ec a Novara il 22 marzo 1842, all'et\u00e0 di 84 anni. \u00c8 sepolto nel selpocro dei vescovi della Chiesa cattedrale di Novara, ai piedi dell'altare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538849", "revid": "110157", "url": "https://it.wikipedia.org/wiki?curid=538849", "title": "Lotzwil", "text": "Lotzwil (toponimo tedesco) \u00e8 un comune svizzero di 2\u00a0555 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLotzwil \u00e8 servita dall'omonima stazione sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "538851", "revid": "120644436", "url": "https://it.wikipedia.org/wiki?curid=538851", "title": "Raffaele Monaco La Valletta", "text": "Biografia.\nNacque all'Aquila nel 1827 dai ricchi borghesi Domenico Monaco La Valletta e Maria Maddalena de Felice Humani ed era il terzo di cinque figli (in ordine di et\u00e0): Gaspare, Concetta, Raffaele, Maria e Francesco. Fin da piccolo dimostr\u00f2 una chiara attitudine alla vita di piet\u00e0 e di studio e gi\u00e0 all'et\u00e0 di 8 anni fu mandato a studiare a Napoli, nel Collegio del Salvatore, dove per\u00f2 rimase solo un paio d'anni per l'inaspettata morte del padre. La madre, infatti, rimasta sola con cinque figli a carico, decise di fare ritorno a Chieti, sua citt\u00e0 natale, andando a vivere nel palazzo De Felice Humani, adiacente alla chiesa della Santissima Trinit\u00e0. Raffaele inizi\u00f2 a frequentare il Real Collegio Teatino, nel quale rimase fino a 17 anni, ed ebbe come compagni, tra gli altri, Vincenzo Zecca e Silvino Olivieri.\nSentendosi fortemente inclinato allo stato sacerdotale e vincendo le opposizioni dei familiari, volle passare a Roma per vestire l'abito clericale e avviarsi cos\u00ec al sacerdozio. Entr\u00f2 nella Pontificia Accademia dei Nobili Ecclesiastici e frequent\u00f2 intanto la Pontificia Universit\u00e0 Gregoriana, ove si laure\u00f2 brillantemente in filosofia e teologia, e poi pass\u00f2 anche all'Universit\u00e0 \"La Sapienza\", ove si laure\u00f2 anche \"in utroque iure\".\nAll'et\u00e0 di 19 anni, nel giugno 1845, dopo un anno e 4 mesi di \"noviziato\", chiese al cardinale Paolo Polidori, segretario della Congregazione del Concilio, di essere ammesso alla prima tonsura, senza aver compiuto il servizio triennale del citato noviziato e fu ordinato sacerdote il 22 settembre 1849, a soli 22 anni. Monaco La Valletta prest\u00f2 il suo servizio sotto diversi papi e vescovi e fu particolarmente legato a papa Pio IX e al suo vescovo Giosu\u00e8 Maria Saggese; suo parroco fu don Giuseppe Cerella. Nel 1854 divent\u00f2 prelato referendario e nel 1857 prelato aggiunto della Congregazione del Concilio; il 25 gennaio 1859 venne nominato pro-assessore della Congregazione del Sant'Uffizio, divenendo assessore il 20 dicembre. Collabor\u00f2 inoltre alla stesura del Sillabo.\nPapa Pio IX lo elev\u00f2 al rango di cardinale nel concistoro del 13 marzo 1868, con il titolo di Santa Croce in Gerusalemme; fino alla nomina del cardinale Luigi Oregliadi Santo Stefano, \u00e8 stato il porporato italiano pi\u00f9 giovane. Fu consacrato vescovo il 9 gennaio 1874, quasi sei anni dopo la nomina a cardinale, e partecip\u00f2 al conclave del 1878, che elesse papa Leone XIII. Divenuto nel 1889 decano del collegio cardinalizio, fu nominato cardinale vescovo di Ostia e di Velletri. Fu anche penitenziere maggiore, prefetto della S. Congregazione Cerimoniale, segretario della S. R. V. inquisizione e arciprete della Patriarcale Basilica Lateranense.\nGrande amico di Bartolo Longo e devoto della Vergine di Pompei, fu nominato primo protettore del santuario della Beata Vergine del Rosario di Pompei il 28 marzo 1890; ne prese possesso per mezzo di monsignor Alessandro Carcani il 13 aprile successivo e il 6 maggio 1890 consacr\u00f2 ufficialmente il santuario. Fu lui che, quando il santuario di Valle di Pompei, sottratto alla giurisdizione del vescovo di Nola, fu donato alla Santa Sede, ne fu nominato vicario pontificio di papa Leone XIII dal 13 marzo 1894.\nIl 18 giugno 1894 fu nominato gran priore del Sovrano Militare Ordine di Malta e suo rappresentante presso la Santa Sede. Mor\u00ec il 14 luglio 1896 all'et\u00e0 di 69 anni ad Agerola e i suoi resti mortali vennero trasferiti a Roma e sepolti nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538852", "revid": "838137", "url": "https://it.wikipedia.org/wiki?curid=538852", "title": "Jacopo Monico", "text": "Biografia.\nFiglio di Adamo e di Antonia Cavallini. La sua mamma era sorella della mamma di don Giuseppe Monico, Mariangela: per via della madre era cugino primo di don Giuseppe, per via di padre era figlio di cugino.\nRicevette una prima educazione dal parroco di Altivole. Nel 1789 entr\u00f2 nel seminario di Treviso, dove si distinse gi\u00e0 prima di diventare sacerdote: nel 1791 gli fu assegnato l'insegnamento di retorica, cui si aggiunsero poi quelli di storia universale e di lingue classiche.\nIn questo periodo organizz\u00f2 alcune accademie e si ciment\u00f2 nella poesia neoclassica (non scevra di un certo romanticismo), secondo la moda dell'epoca. I componimenti di questo periodo sono riportati nel primo volume delle \"Opere sacre e letterarie\" che raccolgono tutti gli scritti del Monico. Ippolito Pindemonte lo menziona come fine letterato in una lettera all\u2019abate Angelo Zendrini di Venezia. Nel 1818 Monico era gi\u00e0 attivo protagonista del piccolo mondo letterario trevisano, come segretario per le lettere dell'Ateneo di Treviso e in qualit\u00e0 di membro dell'Accademia dei Filoglotti di Castelfranco. Filippo Nani Mocenigo nella sua Letteratura veneziana del secolo XIX aveva definito la poesia di Monico \"\u00ab... eccellente ... fatta di versi temperati e sentimenti dolci e soavi quali era il carattere suo\u00bb\".\nJacopo Monico fu ordinato sacerdote nel 1801; insegnante al seminario di Treviso, divenne successivamente parroco ad Asolo. Nel 1818 venne eletto parroco di San Vito dai capifamiglia del paese (che godevano del giuspatronato); il Monico era gi\u00e0 conosciuto nella zona in quanto la famiglia vi aveva delle propriet\u00e0 e in quanto lui stesso vi si recava in villeggiatura. Durante questo mandato ebbe modo di emergere per l'impegno pastorale, in particolare nella predicazione, senza tuttavia abbandonare i propri interessi letterari. Fu scelto per l'Orazione funebre nel congedo ad Antonio Canova, il 25 ottobre 1822, a Possagno.\nDelle sue doti era da tempo a conoscenza l'imperatore Francesco I d'Austria su segnalazione del patriarca di Venezia Giovanni Ladislao Pyrker: nel febbraio 1822 il sovrano propose a papa Pio VII di crearlo vescovo di Ceneda e il pontefice diede parere positivo. Il 9 novembre successivo il Monico venne consacrato, facendo il suo ingresso in diocesi il 23 novembre. Nel 1827 Monico fu nominato Patriarca di Venezia.\nNel concistoro del 29 luglio 1833, Papa Gregorio XVI lo elev\u00f2 al rango di cardinale-presbitero dei Santi Nereo e Achilleo, anche se non partecip\u00f2 al conclave del 1846.\nDurante il suo episcopato fu un forte sostenitore della casa d'Asburgo, tanto da firmare il 3 agosto 1849 una petizione all'Assemblea perch\u00e9 Venezia capitolasse di fronte agli Austriaci e quindi dovette rifugiarsi a San Lazzaro degli Armeni per sfuggire all'ira dei patrioti. Alla caduta della Repubblica di San Marco tenne un solenne \"Te Deum\" nella Basilica di San Marco.\nMor\u00ec il 25 aprile 1851 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538853", "revid": "122001117", "url": "https://it.wikipedia.org/wiki?curid=538853", "title": "Louis-Joseph de Montmorency-Laval", "text": "Biografia.\nLouis-Joseph de Montmorency-Laval nacque al castello di Bayers l'11 dicembre 1724 da Guy-Andr\u00e9 de Montmorency-Laval e Marie-Anne de Turm\u00e9nies de Nointel.\nIn giovent\u00f9 frequent\u00f2 l'Universit\u00e0 di Parigi ove si laure\u00f2 in diritto canonico per poi venire ordinato sacerdote e subito dopo vicario generale dell'arcidiocesi di Sens.\nEletto vescovo di Orl\u00e9ans dal 14 gennaio 1754, venne consacrato vescovo per poi per\u00f2 rinunciare al governo della diocesi dal 28 febbraio 1758. Dal 13 marzo 1758 venne trasferito alla sede episcopale di Condom, ma lasci\u00f2 anche questo incarico dal 2 novembre 1760. Il 6 aprile 1761 venne trasferito alla sede episcopale di Metz divenendo dal 1786 Grand'Elemosiniere di Francia e commendatore dell'Ordine dello Spirito Santo. Nel 1788 divenne abate commendatario di Mont Saint-Michel.\nCreato cardinale presbitero nel concistoro del 30 marzo 1789, non ricevette mai il titolo n\u00e9 la berretta cardinalizia. Durante il periodo della rivoluzione francese dovette cercare rifugio in Germania, ove si ritir\u00f2 in esilio, non prendendo neanche parte al conclave del 1799-1800 che elesse a pontefice Pio VII. Egli non rinunci\u00f2 durante questi anni al governo della propria diocesi, fatto che serv\u00ec come pretesto nel 1801 per ristabilire la religione cattolica e tutte le diocesi esistenti prima della rivoluzione da parte del pontefice.\nMor\u00ec ad Altona, in Germania, il 17 giugno 1808 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538854", "revid": "986213", "url": "https://it.wikipedia.org/wiki?curid=538854", "title": "Guillaume Ragutel de Montfort", "text": "Biografia.\nNacque da Raoul Ragutel, signore di Montfort e Ga\u00ebl, e da Isabella di Roche-Bernard, signora di Loud\u00e9ac. Abbracci\u00f2 da giovane la vita ecclesiastica e fu nominato protonotario apostolico. Divenne arcidiacono di Dinan e fu nominato vescovo di Saint-Malo il 13 ottobre 1423. L'anno successivo si mise alla testa delle truppe della Bretagna e marci\u00f2 contro gli inglesi, che assediarono il Mont Saint-Michel e lo costrinsero a ritirarsi. Papa Martino V lo propose vescovo di Saint-Brieuc il 28 giugno 1424 e di Dol nel 1430, ma rifiut\u00f2 entrambe le nomine.\nIl 29 maggio 1424 si oppose a Giovanni V duca di Bretagna durante la costruzione della torre del castello di Saint-Malo, facendo valere i suoi diritti nella terra di cui il duca si era appropriato. Il 23 aprile 1431 papa Martino V lo incaric\u00f2 di rompere il matrimonio di Luigi d'Angi\u00f2, marchese di Pont-\u00e0-Mousson e figlio del re di Sicilia Renato d'Angi\u00f2, con la principessa Isabella di Bretagna.\nFu creato cardinale in pectore da papa Martino V l'8 novembre 1431, ma mor\u00ec l'anno seguente. Papa Eugenio IV, prima della sua morte lo pubblic\u00f2 nel concistoro del 16 gennaio o del 4 luglio 1432 con il titolo presbiterale di Sant'Anastasia. Fu soprannominato \"Cardinale di Bretagna\".\nSi rec\u00f2 a Roma in segreto per partecipare al Concilio di Basilea contro la volont\u00e0 del papa. Mor\u00ec improvvisamente sulla strada, forse avvelenato, il 27 settembre 1432. Fu sepolto nella chiesa francescana di Siena."}
{"id": "538855", "revid": "838137", "url": "https://it.wikipedia.org/wiki?curid=538855", "title": "Edward Aloysius Mooney", "text": "Biografia.\nNacque il 9 maggio 1882 a Mount Savage, nel Maryland (Stati Uniti d'America), in una famiglia di minatori di carbone, da Thomas Mooney e Sarah Heneghan.\nVenne ordinato prete a Roma il 10 aprile 1909.\nIl 31 gennaio 1926 venne consacrato vescovo a Roma, dopo essere stato nominato arcivescovo titolare di Irenopoli di Isauria. Fu quindi delegato apostolico in India e poi in Giappone.\nNel 1933 venne nominato arcivescovo di Rochester, con il titolo arcivescovile \"ad personam\". Lasci\u00f2 la diocesi di Rochester il 31 maggio 1937, allorch\u00e9 venne nominato arcivescovo di Detroit.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec all'et\u00e0 di 76 anni a Roma, il 25 ottobre 1958 nel giorno stesso in cui si apr\u00ec il conclave da cui, qualche giorno dopo, usc\u00ec eletto papa Giovanni XXIII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538858", "revid": "92723", "url": "https://it.wikipedia.org/wiki?curid=538858", "title": "Francis Patrick Moran", "text": "Biografia.\nNacque a Leighlinbridge, in Irlanda, il 16 settembre 1830 da Patrick Moran e Alicia Cullen. Aveva tre sorelle, due delle quali si fecero monache, mentre la terza mor\u00ec di colera durante un'epidemia. I suoi genitori morirono quando aveva undici anni. Un anno dopo, lasci\u00f2 l'Irlanda in compagnia di suo zio, l'arcivescovo Paul Cullen, rettore del Pontifical Irish College di Roma.\nIl 22 dicembre 1871 fu elevato al rango di vescovo, ricevendo il titolo di vescovo titolare di Olba e contemporaneamente divenne vescovo coadiutore di Ossory. L'anno successivo, l'11 agosto, dopo la morte del vescovo Edward Walsh, divenne vescovo di Ossory.\nFu arcivescovo di Sydney dal 1884 al 1911. Sotto la sua direzione tra il 14 e il 29 novembre 1885 si svolse il primo concilio plenario d'Australia nella cattedrale di Sydney.\nPapa Leone XIII lo cre\u00f2 cardinale nel concistoro del 27 luglio 1885 ed il 30 luglio successivo ricevette la beretta con il titolo di Santa Susanna. Tuttavia non ebbe modo di partecipare al Conclave del 1903, per l'eccessiva distanza dell'Australia da Roma.\nNel 1904 papa Pio X ricord\u00f2 al cardinal Moran che a distanza di ormai dieci anni dal secondo concilio plenario d'Australia era tempo di convocarne un terzo. Il concilio fu convocato dal 2 al 10 settembre 1905 nella cattedrale di Sydney. Oltre a Moran vi presero parte quattro arcivescovi, 14 vescovi, l'abate \"nullius\" di New Norcia, i procuratori di due vescovi, l'amministratore apostolico di Rockhampton, teologi ed altre personalit\u00e0. Nella sua lettera, Pio X aveva anche anticipato approssimativamente l'ordine del giorno del concilio, cio\u00e8 la diffusione del Vangelo ogni giorno di pi\u00f9 in quella lontana e nobilissima regione e la raccolta di frutti pi\u00f9 abbondanti nella fede cristiana e nei costumi. I 371 decreti ratificati dal concilio si riferiscono agli stessi temi dei concili plenari precedenti: la fede, il clero, i sacramenti, educazione della giovent\u00f9, il foro ecclesiastico. Dopo avervi apportato alcune modifiche, Roma approv\u00f2 i decreti conciliari il 24 settembre 1906.\nMor\u00ec a Sidney il 17 agosto 1911 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538859", "revid": "767487", "url": "https://it.wikipedia.org/wiki?curid=538859", "title": "In\u00e1cio do Nascimento Morais Cardoso", "text": "Biografia.\nEra il figlio di Hip\u00f3lito de Morais Cardoso, capitano maggiore di S\u00e3o Mamede de Ribauta, e di sua moglie Euf\u00e9mia Joaquina.\nStudi\u00f2 teologia presso l'Universit\u00e0 di Coimbra e fu ordinato sacerdote nel 1835.\nFu cappellano e confessore di Pietro V, re del Portogallo.\nIl 28 settembre 1863 fu nominato vescovo di Faro, carica che tenne fino al 1871 allorch\u00e9 fu nominato patriarca di Lisbona.\nPartecip\u00f2 al Concilio Vaticano I. Papa Pio IX lo elev\u00f2 al rango di cardinale nel concistoro del 22 dicembre 1873, con il titolo di cardinale presbitero dei Santi Nereo e Achilleo.\nPartecip\u00f2 al conclave del 1878 che elesse papa Leone XIII.\nMor\u00ec a Lisbona il 23 febbraio 1883 all'et\u00e0 di 71 anni e la sua salma venne inumata nella cattedrale di Lisbona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538860", "revid": "838137", "url": "https://it.wikipedia.org/wiki?curid=538860", "title": "Juan de la Cruz Ignacio Moreno y Maisanove", "text": "Biografia.\nPapa Pio IX lo elev\u00f2 al rango di cardinale nel concistoro del 13 marzo 1868.\nFu vescovo di Oviedo ed arcivescovo di Valladolid e Toledo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538862", "revid": "767487", "url": "https://it.wikipedia.org/wiki?curid=538862", "title": "Vincenzo Moretti", "text": "Biografia.\nNato nel 1815 da Domenico Moretti ed Elisabetta Mazzoni-Brancaleone, fu ordinato sacerdote il 22 settembre 1838.\nNel 1844 si laure\u00f2 presso il Collegio Romano in teologia e nel 1848 \"in utroque jure\".\nNel 1855 fu consacrato vescovo. Serv\u00ec la diocesi di Comacchio per cinque anni. Nel 1860 fu chiamato a reggere la diocesi di Cesena, che tenne fino al 1867, quando fu nominato vescovo di Imola.\nIl 27 ottobre 1871 fu nominato arcivescovo di Ravenna.\nPapa Pio IX lo elev\u00f2 al rango di cardinale nel concistoro del 28 dicembre 1877, con il titolo di cardinale presbitero di Santa Sabina. Partecip\u00f2 al conclave del 1878 che elesse papa Leone XIII.\nNel 1879, all'et\u00e0 di 63 anni, si dimise dalla carica di arcivescovo di Ravenna.\nMor\u00ec a Bologna nel 1881 all'et\u00e0 di 64 anni; il suo monumento funerario, scolpito da Enrico Barbieri nel 1883 su progetto di Alfredo Tartarini, si trova nella chiesa di San Girolamo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538864", "revid": "380654", "url": "https://it.wikipedia.org/wiki?curid=538864", "title": "ECW World Heavyweight Championship", "text": "L'ECW World Heavyweight Championship \u00e8 stato un titolo mondiale di wrestling di propriet\u00e0 della Extreme Championship Wrestling e successivamente della World Wrestling Entertainment. Il titolo nacque con il nome di ECW-NWA Heavyweight Championship ed era difeso nell'allora ECW nota come Eastern Championship Wrestling, una delle tante federazioni presenti nel circuito della National Wrestling Alliance.\nStoria.\nIl titolo, originariamente conosciuto come ECW Heavyweight Championship, fu introdotto il 25 aprile 1992 e Jimmy Snuka divent\u00f2 il primo campione.\nNel 1994 l'allora campione Shane Douglas partecip\u00f2 a un torneo per il vacante NWA World Heavyweight Championship e nelle finale del 27 agosto sconfisse 2 Cold Scorpio. Douglas trattenne a s\u00e9 il titolo appena vinto, ma si proclam\u00f2 anche il nuovo campione mondiale della Extreme Championship Wrestling e dopo ci\u00f2 la Eastern Championship Wrestling lasci\u00f2 la National Wrestling Alliance e venne rinominata Extreme Championship Wrestling mentre il titolo venne rinominato ECW World Heavyweight Championship.\nIl titolo rimase attivo fino all'11 aprile 2001 quando la ECW dichiar\u00f2 bancarotta e la World Wrestling Federation ne acquist\u00f2 tutti i beni e diritti. L'ultimo campione Rhyno afferm\u00f2 di aver bruciato la cintura originale in modo da non farla ottenere ad altri.\nNella WWE.\nNel giugno 2006 la World Wrestling Entertainment riport\u00f2 in vita la ECW come terzo roster e riattiv\u00f2 il titolo per farlo diventare titolo mondiale della rinata ECW. Il 13 giugno Paul Heyman attribu\u00ec l'ECW World Heavyweight Championship a Rob Van Dam come premio per aver vinto il WWE Championship il giorno prima a One Night Stand. Heyman aveva originariamente dichiarato che il WWE Championship o il World Heavyweight Championship sarebbero diventati l'ECW World Heavyweight Championship qualora un atleta della ECW avrebbe conquistato uno dei due titoli a One Night Stand e Van Dam dichiar\u00f2 in seguito che avrebbe detenuto entrambi i titoli simultaneamente. Questo titolo, come il Cruiserweight Championship e lo United States Championship, non era un titolo nuovo in quanto la storia \u00e8 il seguito di quella della vecchia ECW ed \u00e8 per questo che non era valevole per il Grand Slam. Nelle settimane successive la cintura che rappresentava l'ECW World Heavyweight Championship venne sostituita con una nuova con il nuovo logo ECW.\nNel luglio 2006 il titolo venne rinominato ECW World Championship e poi nell'agosto 2007 in ECW Championship.\nIl titolo rimase nel roster ECW fino al 23 giugno 2008, quando l'allora campione Kane pass\u00f2 prima a \"SmackDown\" e poi a \"Raw\" grazie alla selezione atleti del 2008, facendo diventare brevemente il titolo una esclusiva di Raw. Il titolo torn\u00f2 nella ECW il 29 giugno 2008 dopo che Mark Henry lo vinse a Night of Champions in un Triple threat match che includeva anche Big Show. Nel corso della puntata di \"ECW\" del 22 luglio 2008 il General Manager Theodore Long ha presentato a Henry la nuova versione del titolo.\nNella puntata della \"ECW\" del 23 febbraio 2010 Vince McMahon annunci\u00f2 pubblicamente che \"ECW\" avrebbe lasciato il posto a un nuovo programma chiamato \"NXT\" dedicato alla vita dentro e fuori dal ring degli atleti provenienti dalla Florida Championship Wrestling, l'allora territorio di sviluppo della WWE.\nTutti gli atleti della \"ECW\" vennero quindi smistati a \"Raw\" e \"SmackDown\" mentre l'ECW Championship venne ritirato subito dopo la vittoria di Ezekiel Jackson su Christian, risultando di fatto l'ultimo campione.\nCintura.\nDopo la rinascita della ECW il titolo \u00e8 stato modificato con un design simile a quello utilizzato nella originale ECW nel 2001, il quale aveva una base di pelle nera con un motivo a pelle di serpente, bottoni per avvolgerla alla vita del campione e cinque parti d'oro. La parte centrale rappresentava il pianeta terra contornato da mazze da baseball avvolte in filo spinato. Il logo ECW era in viola e le parole \u00abWorld Heavyweight Wrestling Champion\u00bb insieme a \u00abHeavyweight Wrestling\u00bb in rosso, il quale dava un aspetto che ricordava molto il sanguinamento, che era il tema principale della federazione. Inoltre la parte centrale presentava uno sfondo simile a uno gabbia d'acciaio. Le altre quattro parti in oro erano pi\u00f9 piccole e avevano un design simile a quello del piatto centrale. La nuova cintura invece aveva una base completamente nera, filo spinato e chiodi, logo ECW rosso e gabbia d'acciaio in nero.\nIl 22 luglio 2008 il direttore generale Theodore Long introdusse la cintura composta da diciassette libbre di platino per il titolo ECW. Essa aveva una larga base di pelle con cinque parti di platino. Il piatto centrale aveva l'aspetto di una fenice sopra il globo terrestre, avente le ali aperte al centro, le quali emettevano raggi e luce. Nella parte alta del piatto il logo WWE e le parole \u00abWorld Wrestling Entertainment\u00bb avevano il predominio sulla nuova cintura mentre le lettere \u00abECW\u00bb si trovavano sulla fenice. Per la prima volta era presente una targhetta per il nome, sotto la quale \u00e8 presente la parola \u00abChampion\u00bb. L'intera cintura era contornata da un tema formato da croci da motociclista."}
{"id": "538865", "revid": "1745361", "url": "https://it.wikipedia.org/wiki?curid=538865", "title": "Dante Maggio", "text": "Esponente di una storica famiglia di artisti napoletani, di tutti i componenti, insieme alla sorella Pupella, \u00e8 stato quello con all'attivo la maggiore attivit\u00e0 professionale.\nBiografia.\nSin da ragazzo calca le tavole del palcoscenico, diventando uno dei nomi di punta della scena napoletana: \u00e8 - insieme alla sorella Pupella - il pi\u00f9 famoso dei fratelli Maggio. Apprezzato dal pubblico e talvolta anche dai critici, Dante Maggio crea figurine saporose con le sue battute autenticamente salaci e in virt\u00f9 di una grintosa disinvoltura sulla scena.\nDi carattere ribelle e impulsivo, da giovane finisce in riformatorio e prima di accedere ad una certa notoriet\u00e0 si inventa un sacco di mestieri, da gelataio a strillone, da falegname ad attrezzista nella compagnia teatrale del padre, la Maggio-Coruzzolo-Ciaramella, nella quale poi debutta come attore pur interpretando brevi battute. Ma \u00e8 proprio con il padre Mim\u00ec che si fa le ossa prima di passare con Achille Maresca a recitare accanto a Raffaele Viviani e ottenere un lancio da vero attore con Anna Fougez.\nNella stagione 1937-38 \u00e8 a Napoli e partecipa ad alcuni sketch con Dapporto in \"Visi e maschere\", poi lavora a Roma durante il periodo bellico in \"Quello che bolle in pentola\" e \"In picchiata sui cuori\"; quindi recita con il fratello Beniamino nell'immediato dopoguerra in \"Se il mondo fosse quadrato\". L'avanspettacolo \u00e8 il settore al quale Dante Maggio si sente pi\u00f9 vicino e, forse a causa del suo carattere bizzarro e ribelle, perde moltissime occasioni per un vero salto di qualit\u00e0 con la Osiris, la Riccioli-Primavera, De Filippo.\nNella stagione 1947-48 \u00e8 in ditta con Vera Nandi in una rivista di un certo successo, \"Siamo ricchi e poveri\", di Pisano, poi \u00e8 con la sorella Pupella e Vera Rol ne \"La bugia del giorno\" di Amendola e Maccari, con il fratello Beniamino in \"Scugnizzi e femmine\" e \"Riso... dolce\", entrambe del 1949; cui fa seguito nel 1951 \"Napoli non \u00e8 milionaria\" nella quale fa debuttare il piccolo mulatto Angelo, da lui adottato dopo la guerra.\nIl dopoguerra vede Dante Maggio debuttare nel cinema, dopo un infelice inizio nel 1940 con un film di scarsa distribuzione. Ed \u00e8 proprio nel cinema che Dante si costruisce un'onoratissima carriera anche se viene adoperato in ruoli di contorno o di carattere, spesso di una certa importanza, altre volte convenzionali. Sempre pi\u00f9 assorbito dal cinema che gli offre ottime occasioni, Dante dirada le sue apparizioni in teatro non prima di aver riunito la famiglia artistica dei Maggio, tranne Pupella, per l'unica e sola volta nella rivista \"Venere con i baffi\". Riesce anche a far scritturare il figlio adottivo, il piccolo Angelo Maggio, come protagonista nei film \"Il mulatto\" e \"Angelo tra la folla\", entrambi diretti da Francesco De Robertis nel 1950, i quali ottengono una tiepida accoglienza.\nAttivo anche in televisione, appare con il fratello Beniamino nella versione per il piccolo schermo di \"Rinaldo in campo\" per la regia di Garinei e Giovannini (1963) e, negli anni sessanta, secondo la moda del momento, appare in alcuni western all'italiana con lo pseudonimo \"Dan May\".\nFra le sue ultime interpretazioni l'originale televisivo \"Diagnosi\" nell'episodio \"Per un bambino\" diretto da Mario Caiano (1975)."}
{"id": "538866", "revid": "986213", "url": "https://it.wikipedia.org/wiki?curid=538866", "title": "Carlo Luigi Morichini", "text": "Ebbe parte di rilievo nella vita politica e diplomatica dello Stato Pontificio nel 1847-1848. Fu anche il principale storico degli istituti di carit\u00e0 di Roma nel XIX secolo ed un poeta latino.\nBiografia.\nI primi anni.\nCarlo Luigi Morichini nacque a Roma il 21 novembre 1805, figlio primogenito del professor Domenico Morichini e di Cecilia Calidi. Comp\u00ec gli studi elementari presso i padri dottrinari della chiesa di S. Maria in Monticelli e quindi entr\u00f2 convittore (1816-1821) nel Collegio Nazzareno di Roma.\nTerminati gli studi liceali s'iscrisse all'Universit\u00e0 di Roma, dove consegu\u00ec la laurea \"in utroque iure\" (in diritto civile e canonico), nonch\u00e9 in teologia. Durante il periodo universitario partecip\u00f2 alle attivit\u00e0 caritatevoli dell'Ospizio di Tata Giovanni, diventando amico del Beato Giovanni Maria Mastai-Ferretti, allora condirettore dell'ospizio, e futuro Papa Pio IX. Nel 1830, mosso dal particolare legame affettivo che lo leg\u00f2 a questo istituto, ne pubblic\u00f2 una storia dal titolo: Giovanni Borgi, mastro muratore, detto Tata Giovanni, e del suo Ospizio per gli orfani abbandonati\".\nSacerdote e prelato romano.\nIl 20 dicembre 1828 venne ordinato sacerdote a Roma; nel 1830 fu addetto al Tribunale della Sacra Rota come segretario dell'Uditore mons. Pietro Marini e dell'avvocato Antonio Galimberti. Nel 1833 fu iscritto tra i prelati domestici di Sua Santit\u00e0, e fu chiamato a diversi incarichi tra cui quelli di Abbreviatore del Parco Maggiore, di prelato Aggiunto della S. Congregazione del Concilio, di Ponente della S. Congregazione del Buon Governo e di Referendario del Tribunale della Segnatura Apostolica.\nNel 1834 fu vicario del cardinale Nicola Grimaldi nella chiesa collegiale di San Nicola in Carcere ed assunse la direzione effettiva (1834-1840), con il titolo di vicepresidente, dell'ospizio di San Michele a Ripa Grande. La direzione di questo grande Ospizio gli permise di approfondire la conoscenza e il funzionamento dei molti istituti di beneficenza della citt\u00e0; nel 1835 pot\u00e9 quindi dare alle stampe il libro: \"Degli istituti di pubblica carit\u00e0 e d'istruzione primaria in Roma\". Tale opera (tradotta e pubblicata in francese a Parigi nel 1841) lo fece conoscere anche all'estero come esperto di questioni sociali ed economiche. In questo ambito, nel 1836, fu uno dei promotori della costituzione della Cassa di Risparmio di Roma, della quale fu socio fondatore e primo consigliere-segretario. A lui, in particolare, \u00e8 riconducibile il \"Proemio\" allo Statuto e la redazione di un opuscolo divulgativo sulle finalita' del nuovo Istituto.\nDurante l'epidemia di colera che colp\u00ec Roma nell'estate 1837, fu deputato locale per il rione Trastevere di una speciale \u201ccommissione de' sussidi\u201d creata dal governo, distinguendosi per zelo e per carit\u00e0; nel novembre dello stesso anno fu tra i promotori della \u201cPia Societ\u00e0 di soccorso ai poveri orfani dell'epidemia\u201d. Poco dopo assunse la direzione delle notturne di religione\", a seguito della morte dell'avvocato Michele Gigli (fondatore delle scuole stesse) scomparso durante l'epidemia.\nNel 1839 ebbe l'incarico di (giudice) Votante del Tribunale della Segnatura Apostolica e nel 1840 fu nominato chierico della Camera Apostolica; dal 1844 fece anche parte della Congregazione di revisione.\nNel 1842 pubblic\u00f2 la seconda edizione della sua opera sugli istituti di carit\u00e0 di Roma, aggiungendo un capitolo riguardante le prigioni. Nell'estate 1844 intraprese poi un lungo viaggio per il Piemonte, la Svizzera, la Francia, la Germania, il Belgio e l'Inghilterra, durante il quale ebbe modo di visitare gli istituti di beneficenza di questi paesi. Ebbe infine fama di essere un prelato incline alle idee liberali ed ebbe contatti con attivit\u00e0 e personaggi tramite i quali operavano nel contesto italiano le societ\u00e0 segrete.\nNunzio apostolico in Baviera.\nIl 21 aprile 1845 fu eletto arcivescovo titolare di Nisibi ed il 23 maggio seguente fu destinato nunzio apostolico presso il re Luigi I di Baviera. Il 25 maggio 1845, nella chiesa di S. Maria in Vallicella, ricevette l'ordinazione episcopale dal cardinal Segretario di Stato Luigi Lambruschini assistito da mons. Gaetano Baluffi e da mons. Francesco Brigante Colonna. Durante il periodo della sua nunziatura ebbe anche l'incarico di amministrare il vicariato apostolico di Anhalt.\nA Monaco di Baviera egli rimase per poco pi\u00f9 di due anni. Sebbene non ricadesse propriamente nei suoi incarichi diplomatici, cerc\u00f2 di far sentire una cristiana parola di conciliazione nella famiglia reale, contribuendo ad una breve pacificazione tra lo stravagante Luigi I e la moglie Maria Teresa di Sassonia-Hildburghausen. Il 5 giugno 1846 impart\u00ec invece gli ordini minori al futuro Beato Paul Joseph Nardini\nNel giugno 1847 venne richiamato a Roma in quanto era stato designato per svolgere una missione diplomatica presso l'Impero Ottomano, con la visita dei Vicariati Apostolici del Mediterraneo orientale e poi di quelli in alcuni punti delle due Americhe.\nIl 1847-1848.\nIl 2 agosto 1847 Pio IX decise invece di nominarlo pro-tesoriere generale della Camera Apostolica. La notizia della sua nomina venne accolta positivamente nell'opinione pubblica, specialmente in quella liberale; nei mesi successivi fu inoltre uno dei principali interpreti di quel desiderio di rinnovamento amministrativo dello Stato Pontificio che Pio IX aveva manifestato fin dal momento della sua elezione.\nNell'estate del 1847 partecip\u00f2 ai lavori di una Commissione incaricata di definire i compiti della Consulta di Stato, inaugurata a Roma il 15 novembre 1847. Negli stessi mesi Pio IX si fece anche promotore di un progetto di Lega doganale tra gli Stati italiani, incaricando per le trattative mons. Corbuli-Bussi, con il quale mantenne uno stretto contatto durante i negoziati. Tale iniziativa rappresent\u00f2 il pi\u00f9 importante tentativo politico-diplomatico dell'epoca volto a realizzare l'unit\u00e0 d'Italia per vie federali.\nIl 20 novembre 1847 present\u00f2 al Papa, e quindi alla Consulta, una \"Relazione sullo stato delle finanze romane e sui modi per provvedervi\", nella quale esponeva i bilanci previsti per gli anni 1847 e 1848 e proponeva una riforma fiscale basata sull'introduzione di un'imposta generale sul reddito. Questa relazione ebbe molta risonanza a livello nazionale. Luigi Carlo Farini la riport\u00f2 integralmente nella sua opera storica ed il conte Camillo di Cavour ne parl\u00f2 in un articolo sul giornale \"Il Risorgimento\". \nAltre considerazioni di orientamento critico intorno al rapporto furono invece pubblicate nel 1848 a Napoli.\nTra la fine del 1847 e l'inizio del 1848 sorsero dei contrasti tra il pro-Tesoriere e la Consulta, la quale non volle dare l'autorizzazione al bilancio preventivo del 1848. Infine questa accord\u00f2 l'esercizio provvisorio del bilancio il 16 febbraio dopoch\u00e9 il 12 febbraio era stato costituito un nuovo governo (nel quale egli mantenne la carica di pro-Tesoriere), che vide l'ingresso di una significativa presenza laicale.\nIl 10 marzo del 1848, alla vigilia della promulgazione dello Statuto dello Stato Pontificio da parte di Pio IX, venne formato il primo governo costituzionale, nel quale fu nominato Ministro delle Finanze ed allo stesso tempo confermato Tesoriere Generale della Camera Apostolica, che diventava esclusivamente un dicastero ecclesiastico.\nLa situazione finanziaria dello Stato Pontificio andava sempre pi\u00f9 peggiorando, a causa principalmente dell'instabilit\u00e0 politica e delle spese militari connesse alla mobilitazione contro l'Austria. Ad inizio aprile egli emano' un importante provvedimento con il quale veniva sospesa la convertibilit\u00e0 delle banconote emesse della Banca Romana, colpita da una grave crisi di liquidit\u00e0 che ne minacciava il fallimento con gravi ricadute sistemiche.\nInoltre, per fronteggiare la delicata situazione finanziaria, propose alla Consulta di Stato e al governo sette progetti che avrebbero assicurato all'erario un incasso straordinario di cinque milioni di scudi. All'articolata e definitiva soluzione da lui proposta (bilanciata tra un aumento della pressione fiscale su alcune categorie di contribuenti e l'imposizione di un prestito forzoso a carico degli enti ecclesiastici) si contrappose quella di breve termine sostenuta dal ministro Marco Minghetti, ovvero la sola emissione di Buoni del Tesoro garantiti su beni ecclesiastici per 2,5 milioni. Constatando come all'interno del governo prevalesse questa seconda alternativa ed a causa della differenza di vedute, fu indotto a presentare le dimissioni che furono accettate il 24 aprile.\nIl 29 aprile Pio IX pronunci\u00f2 la famosa Allocuzione nella quale afferm\u00f2 che non avrebbe potuto e voluto dichiarare guerra all'Austria, nonostante l'esercito pontificio fosse entrato in territorio austriaco a causa delle ambigue disposizioni ricevute. Queste dichiarazioni provocarono le dimissioni di sette ministri, che causarono la caduta del governo Antonelli e la costituzione, il 4 maggio, del governo Mamiani.\nIl Papa sent\u00ec allora l'esigenza di chiarire la sua posizione nei confronti dell'Imperatore austriaco, ed a causa della rottura delle relazioni diplomatiche ufficiali, decise di inviarlo a Vienna come Delegato Apostolico straordinario.\nMorichini part\u00ec da Roma il 26 maggio, con il mandato di convincere l'Austria della necessit\u00e0 di riconoscere i \"confini naturali\" della nazione italiana e di arrivare ad un pacifico componimento della guerra.\nNel corso del viaggio si ferm\u00f2 a discutere della situazione politica a Firenze con il Granduca Leopoldo II; poi a Valeggio con il re Carlo Alberto di Sardegna. Prosegu\u00ec quindi per Milano dove incontr\u00f2 la Giunta Provvisoria di governo, guidata dal conte Casati. Infine il 9 giugno arriv\u00f2 ad Innsbruck, dove la corte imperiale si era trasferita a causa dei tumulti di Vienna. Egli incontr\u00f2 pi\u00f9 volte i ministri austriaci (in particolare il ministro degli esteri Wessemberg) e l'Imperatore Ferdinando I. La sua missione non ebbe successo; il suo risultato fu comunque influenzato dall'andamento della guerra favorevole all'Austria e da complessi problemi di comunicazione.\nMorichini fece ritorno a Roma la sera del 15 luglio. Il 20 luglio gli fu comunicata dal governo la nomina alla vicepresidenza effettiva del Consiglio di Stato, del quale il 13 maggio era diventato membro per volont\u00e0 sovrana. La scelta del governo era dettata dalla necessit\u00e0 di avere un autorevole vicepresidente che dirigesse i lavori di questo nuovo organo costituzionale, a causa della presidenza solo formale del Ministro di Giustizia pro-tempore. Egli continu\u00f2 pertanto ad osservare da vicino lo sviluppo della situazione politica romana, che continuava ad evolvere sempre pi\u00f9 verso la rivoluzione.\nIl 15 novembre 1848 fu assassinato il conte Pellegrino Rossi, presidente del Consiglio. Il giorno dopo fu costituito un nuovo governo, che fu imposto a Pio IX mediante l'assedio al Palazzo del Quirinale. In tali circostanze egli si rifiuto' di guidare la delegazione del Consiglio di Stato che ando' a salutare il nuovo governo, mantenendo tuttavia formalmente la carica di vicepresidente del Consiglio di Stato fino all'11 gennaio 1849.\nCommendatore di Santo Spirito.\nTra le prime disposizioni assunte in seguito alla caduta della Repubblica Romana, Pio IX lo nomin\u00f2 il 3 agosto 1849 Commendatore dell'Arciospedale di Santo Spirito in Sassia: il pi\u00f9 grande ed importante complesso aziendale di Roma, dal quale dipendeva anche la direzione dell'omonimo Banco di S. Spirito. Nel mutato contesto politico egli torno' quindi ad occuparsi degli istituti di carit\u00e0 di Roma, ai quali era molto legato e di cui era esperto conoscitore.\nNonostante non fosse particolarmente gradito alla \"Commissione governativa di Stato\" (per via della sua propensione ancora attuale verso alcune riforme amministrative e fiscali dello Stato Pontificio), mantenne ugualmente la carica di Tesoriere Generale della Camera Apostolica, che fino alla sua partenza da Roma nel 1854 rimase un ministero ecclesiastico separato rispetto a quello civile delle Finanze.\nPer via dell'approfondita conoscenza delle questioni economico-finanziarie, nel settembre 1849 fu comunque nominato presidente di una Commissione consultiva incaricata di esaminare le possibili modalit\u00e0 di ammortizzazione delle carta moneta (titoli del debito pubblico e banconote emesse dalla Banca Romana), che a vario titolo - a seguito degli eventi del 1848-1849 - circolava nello Stato come moneta legale a corso forzoso. Le proposte elaborate dalla Commissione da lui presieduta non furono tuttavia fatte proprie dal governo. Nel 1850, a seguito della riforma ospedaliera della citt\u00e0 di Roma, fu inoltre nominato Presidente degli \"Ospedali Riuniti\".\nNel concistoro del 15 marzo 1852 fu creato cardinale-prete da Papa Pio IX, ricevendo il cappello cardinalizio e il titolo di S. Onofrio il 18 marzo 1852. Nello stesso anno cur\u00f2 la pubblicazione della degli scritti editi ed inediti del cav. dott. Domenico Morichini\"\u201d, suo padre. Poco dopo divenne Cardinale-Patrono della Arciconfraternita della SS. Trinit\u00e0 de' Pellegrini e Convalescenti.\nVescovo di Jesi.\nNel concistoro del 23 giugno 1854 fu destinato, con il titolo personale di arcivescovo, alla sede episcopale di Jesi. Nel 1857, insieme con altri vescovi marchigiani, accolse Pio IX al Santuario di Loreto (e poi a Jesi) nel corso del lungo viaggio che il Papa fece all'interno dello Stato Pontificio.\nNel settembre 1860, quando l'esercito piemontese invase le Marche, egli si trovava a Roma in visita \"ad limina\". Non appena ebbe notizia degli avvenimenti in corso, decise di mettersi in viaggio per raggiungere la sua diocesi, ma fu fermato ed incarcerato il 18 settembre a Foligno. Nonostante il rifiuto all'invito di tornare a Roma, il 26 settembre ottenne di proseguire per Jesi.\nEgli si trov\u00f2 dunque a vivere i rapporti conflittuali tra la Chiesa e il Regno d'Italia, mantenendo un comportamento mite ma fermo allo stesso tempo. In particolar modo, nel 1861, redasse un documento di protesta dell'episcopato marchigiano contro una circolare del Ministro di Giustizia, che minacciava i vescovi d'Italia a mutare il loro atteggiamento di opposizione nei confronti del governo.\nIl 24 aprile 1864 fu arrestato a Jesi e quindi incarcerato ad Ancona, poich\u00e9 un canonico della cattedrale, con la sua approvazione, non aveva voluto confessare un ex-impiegato pontificio in ottemperanza a un decreto della S. Penitenzeria Apostolica. In seguito al processo celebrato ad Ancona, il 23 maggio fu assolto e scarcerato, mentre il suo ritorno in diocesi fu sia festeggiato che avversato (segue).\nNel 1867 declin\u00f2 una proposta informale giunta da Roma volta a conoscere la sua disponibilit\u00e0 per andare a guidare la diocesi di Bologna, dove il cardinale Guidi (arcivescovo designato gi\u00e0 dal 1863) non riusciva ad entrare a causa della forte opposizione del governo italiano.\nNel 1869, su impulso del Papa ed in occasione del Concilio Vaticano I, pubblic\u00f2 la terza edizione del suo libro sugli istituti di carit\u00e0 di Roma. Durante il Concilio, nell'aprile 1870, fu inoltre uno dei promotori (insieme al cardinale Corsi e al cardinale Pecci) di una petizione - sottoscritta dalla maggioranza dei vescovi dell'Italia centrale e appoggiata da diversi cardinali di Curia con incarichi direttivi nel Concilio - che proponeva di seguire lo schema originario dei lavori assembleari senza anticipare la discussione del dogma sull'infallibilit\u00e0 pontificia, al fine di non deteriorare i rapporti con la minoranza dei Padri conciliari anti-infallibilisti. Per volont\u00e0 ultima di Pio IX tale richiesta non fu tuttavia accolta, in quanto l'acuirsi delle tensioni internazionali che portarono allo scoppio della guerra franco-prussiana facevano presagire la fine anticipata del Concilio (nonch\u00e9 il ritiro della guarnigione francese da Roma e la caduta dello Stato Pontificio), circostanze che entrambe si verificarono nei mesi immediatamente successivi.\nArcivescovo di Bologna.\nNel concistoro del 24 novembre 1871 fu destinato arcivescovo metropolita di Bologna, facendo il solenne ingresso nella citt\u00e0 emiliana il 24 dicembre 1871. La sua nomina and\u00f2 incontro ai problemi del \u201cregio exequatur\u201d, che gli impedirono di prendere formalmente possesso della diocesi.\nQueste difficolt\u00e0 lo spinsero, nei primi giorni del 1872, a fare ritorno a Jesi, dove era rimasto amministratore apostolico temporaneo. Poi, dopo alcune sollecitazioni pervenutegli dalla curia romana affinch\u00e9 raggiungesse la sua nuova sede episcopale, nel marzo 1872 torn\u00f2 definitivamente a Bologna.\nEgli si mise subito al lavoro per riorganizzare la vita della diocesi, che usciva da un decennale periodo di confusione, seguita all'occupazione italiana e alla morte dell'arcivescovo Viale Prel\u00e0 nel 1860. A questo fine, gi\u00e0 dal maggio del 1872, intraprese una prima visita pastorale generale (1872-1875), che lo port\u00f2 ad emanare molte disposizioni nel campo liturgico-amministrativo.\nEgli si impegn\u00f2 inoltre per una sempre migliore preparazione spirituale e culturale del clero bolognese, riorganizzando l'attivit\u00e0 del Seminario arcivescovile; nelle sue lettere pastorali riserv\u00f2 invece particolare attenzione al tema del matrimonio e dell'istruzione religiosa.\nIn questo periodo, inoltre, incominci\u00f2 a soffrire sempre pi\u00f9 di alcuni problemi di salute, che lo indussero a chiedere la rinuncia della sede episcopale. Nel 1876 fu anche presidente onorario della terza riunione nazionale (tenutasi a Bologna) dell'Opera dei Congressi cattolici, i cui lavori furono interrotti nel giorno inaugurale da violente manifestazioni anti-cattoliche.\nIl ritorno a Roma e la morte.\nIl 22 dicembre 1876 fu nominato Segretario dei Memoriali, facendo cos\u00ec ritorno nella curia romana ed all'amata citt\u00e0 natale. Nel concistoro del 15 marzo 1877 opt\u00f2 per il vescovado suburbicario di Albano, col qual titolo entr\u00f2 il 18 febbraio 1878 nel conclave che segu\u00ec la morte di Pio IX.\nNei giorni della Sede Vacante, durante i quali il Sacro Collegio dei Cardinali fu incerto sul luogo dove tenere il conclave, egli inizialmente non prese posizione ma poi espresse la sua preferenza per Roma. Egli occup\u00f2 la cella n.51 al primo piano del Palazzo Apostolico Vaticano, insieme al segretario don Agostino Gasparini e al cameriere Celestino Mascagni. Egli, che gi\u00e0 da molti anni veniva considerato uno dei cardinali papabili del partito moderato, era ancora ritenuto tale nonostante le precarie condizioni di salute.\nIl 15 luglio 1878 fu nominato Prefetto del Supremo Tribunale della Segnatura Apostolica dal nuovo Pontefice Leone XIII. Poco dopo, all'inizio del 1879, le sue condizioni di salute si aggravarono, fino alla morte avvenuta a Roma il 26 aprile 1879. I funerali ebbero luogo nella chiesa di S. Spirito in Sassia mentre fu sepolto nella tomba di famiglia nel Cimitero del Verano a Roma.\nApprofondimenti.\nEsiste una diffusa tradizione, da approfondire storicamente, secondo la quale egli fu il principale punto di riferimento, dopo il ritorno di Pio IX da Gaeta nel 1850, di quanti avrebbero voluto un indirizzo politico moderatamente liberale dello Stato Pontificio.\nEgli sarebbe stato tenuto in particolare considerazione per via dell'attivit\u00e0 di governo e diplomatica svolta nel 1847-1848. Questa stessa tradizione afferma anche che il Cardinal Segretario di Stato Antonelli si adoper\u00f2 per la sua partenza da Roma nel 1854.\nA questo proposito l'ambasciatore austriaco a Roma von Bach riferisce che nel settembre 1860 - nell'imminenza dell'invasione piemontese delle Marche e dell'Umbria, e della successiva battaglia di Castelfidardo - egli sarebbe stato indicato come successore dell'Antonelli nel ruolo di Segretario di Stato nell'ambito di un non meglio specificato intrigo organizzato dal generale pontificio La Morici\u00e8re. Altre fonti affermano invece che nel 1864 l'imperatore francese Napoleone III sarebbe intervenuto presso le autorit\u00e0 italiane per favorire la sua scarcerazione, affermando, negli stessi giorni, come la sua fosse \"\u201cuna porpora che odorava di Papato\u201d\".\nA partire dagli anni 1860 egli fu inoltre uno degli esponenti principali del partito moderato all'interno del Sacro Collegio; alcuni autori fanno anche risaltare l'amicizia e la particolare vicinanza ideale con il pi\u00f9 giovane cardinale Pecci, futuro Leone XIII, sia per i giudizi e gli atteggiamenti espressi nei confronti della situazione politica italiana del tempo, che per le posizioni assunte durante il Concilio Vaticano I ed il loro presunto allontanamento dalla curia romana ad opera del cardinale Antonelli (oltre al loro contemporaneo ritorno a Roma nel 1877 poco dopo la morte dell'Antonelli stesso).\nL'attivit\u00e0 poetica.\nFin dalla giovinezza fu autore di componimenti poetici in latino ed appartenne all'Accademia dell'Arcadia con lo pseudonimo di \"Callistene Rofeatico\". Il volume \"Carmina\", pubblicato a Bologna nel 1876, raccoglie la sua produzione poetica, quasi interamente dedicata a temi e soggetti di vita religiosa. Le sue principali opere sono rappresentate dai poemi religiosi \"Micheleiods\" (1864), \"Danieleidos\" (1867), \"Petreidos\" (1870) e \"Partheniados\" (1873); nonch\u00e9 dalle elegie \"De Maria Perdolente\" (1863) e \"Iter Crucis I.C.D.N.\" (1867). Tra le \"Epistoli familiari\", destinate a parenti ed amici, scritte durante il periodo del vescovado di Jesi, il carme \"Frag\u00e0\" vinse, nel 1864, un premio alla gara internazionale di poesia latina svoltasi presso l'Accademia Reale dei Paesi Bassi ad Amsterdam.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538867", "revid": "986213", "url": "https://it.wikipedia.org/wiki?curid=538867", "title": "Giuseppe Mori", "text": "Fu nominato cardinale della Chiesa cattolica da papa Pio XI.\nBiografia.\nNacque a Loro Piceno il 24 gennaio 1850 e frequent\u00f2 il Seminario Arcivescovile di Fermo.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 30 settembre 1934 all'et\u00e0 di 84 anni."}
{"id": "538868", "revid": "838137", "url": "https://it.wikipedia.org/wiki?curid=538868", "title": "Fran\u00e7ois-Nicholas-Madeleine Morlot", "text": "Biografia.\nFran\u00e7ois-Nicholas-Madeleine Morlot nacque a Langres il 28 dicembre 1795. In giovent\u00f9 frequent\u00f2 il Coll\u00e8ge de Langres a Langres e poi il Seminario Maggiore di Digione. Prima della sua ordinazione sacerdotale fu precettore presso le principali famiglie di Digione.\nOrdinato sacerdote il 27 maggio 1820 a Digione, divenendo dal 1830, vicario generale della diocesi e poi canonico della cattedrale dal 1833.\nEletto vescovo di Orl\u00e9ans dall'8 luglio 1839, venne consacrato il 18 agosto successivo nella cappella delle Dames du Sacr\u00e9 Coeur di Parigi per mano del vescovo Charles de Forbin-Janson, vescovo di Nancy e Toul, assistito da Louis Blanquart de Bailleul, vescovo di Versailles, e da Jean Lemercier, vescovo emerito di Beauvais. Dal 27 gennaio 1843 venne promosso alla sede metropolitana di Tours.\nCreato cardinale presbitero nel concistorio del 7 marzo 1853, ricevette la berretta cardinalizia ed il titolo sei Santi Nereo e Achilleo il 27 giugno 1853. Dal 19 marzo 1857 venne trasferito alla sede metropolitana di Parigi.\nMor\u00ec a Parigi il 29 dicembre 1862 all'et\u00e0 di 67 anni e le sue spoglie vennero esposte alla pubblica venerazione e poi sepolte nella cattedrale di Notre Dame.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538869", "revid": "1818647", "url": "https://it.wikipedia.org/wiki?curid=538869", "title": "Lucas Moreira Neves", "text": "Biografia.\nEntra giovanissimo nell'Ordine dei frati predicatori; dal 1945 al 1947 compie gli studi filosofici.\nDopo la solenne professione religiosa (7 marzo 1945) studia teologia presso l'\u00e9cole Th\u00e9ologique de Saint Maximin.\nViene ordinato presbitero il 9 luglio 1950. Dal 1952 al 1957 si occupa della formazione dei novizi a San Paolo. In seguito viene trasferito a Rio de Janeiro dove assume altri incarichi.\nIl 26 agosto 1967 \u00e8 consacrato vescovo ausiliare di San Paolo dal cardinale Agnelo Rossi.\nNel 1972 \u00e8 nominato consultore del \"Consilium de laicis\", mentre l'anno successivo membro del Comitato per la famiglia.\nIl 15 ottobre 1979 papa Giovanni Paolo II lo nomina segretario della Congregazione per i vescovi e contestualmente segretario del Collegio cardinalizio.\nIl 9 luglio 1987 viene nominato arcivescovo di San Salvador di Bahia e primate del Brasile. Papa Giovanni Paolo II lo eleva al rango di cardinale nel concistoro del 28 giugno 1988.\nDieci anni dopo, nel 1998 lo stesso papa lo chiama in Curia a Roma, dove ritorna in qualit\u00e0 di prefetto della Congregazione per i Vescovi. Il 25 giugno 1998 \u00e8 elevato all'ordine dei cardinali vescovi, titolare della Sede suburbicaria di Sabina-Poggio Mirteto.\nMalato, si ritira al compimento del 75\u00ba anno d'et\u00e0, nel 2000.\nSi spegne l'8 settembre 2002, dovendo compiere la settimana successiva 77 anni.\nLe esequie si svolgono l'11 settembre alle ore 17:30 all'altare della Confessione della basilica di San Pietro. La liturgia esequiale \u00e8 presieduta dal Santo Padre Giovanni Paolo II, che ha tenuto l'omelia e il rito dell\"'ultima commendatio\" e della \"valedictio\". La liturgia eucaristica \u00e8 celebrata dal cardinale Joseph Ratzinger, vice-decano del Collegio cardinalizio. Viene successivamente sepolto nella cattedrale della Trasfigurazione del Signore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538870", "revid": "533647", "url": "https://it.wikipedia.org/wiki?curid=538870", "title": "Giovanni Gerolamo Morone", "text": "Biografia.\nGiovanni era figlio di Gerolamo Morone, gran cancelliere dell'ultimo duca di Milano.\nIl 7 aprile 1529 fu nominato vescovo di Modena da papa Clemente VII, successivamente papa Paolo III lo elev\u00f2 al rango di cardinale nel concistoro del 2 giugno 1542.\nFu delegato dal papa Paolo III a presenziare ai lavori della Dieta di Spira iniziata nell'aprile 1542. Dal 1552 al 1560 fu vescovo di Novara.\nA Modena fu particolarmente impegnato nella lotta contro le eresie luterane di cui la citt\u00e0 era piena, lui che faceva parte del cosiddetto circolo degli \"spirituali\" di Reginald Pole cerc\u00f2 di trovare accordi con gli eretici per evitare che fossero accusati, ma la sua opera di mediazione fu di scarso risultato. Cerc\u00f2 aiuto anche dal cardinale Gasparo Contarini, ma senza ottenere i risultati sperati.\nNel 1555 Morone fu inviato come legato pontificio alla Dieta di Augusta, ma l'improvvisa morte di Giulio III e l'elezione di Gian Piero Carafa come suo successore, lo obblig\u00f2 ad un rientro in Italia. Morone era inviso al nuovo pontefice, che prese il nome di Paolo IV (1555-1559). Il 31 maggio 1557 Paolo IV lo fece imprigionare dal nipote, il cardinale Carlo Carafa, in Castel Sant'Angelo (con altri, tra cui il vescovo Egidio Foscherari), con l'accusa di essere un sostenitore dell'eresia luterana. Il Collegio cardinalizio, guidato dal decano, il cardinale du Bellay, chiese il giorno dopo la convocazione di un Concistoro, e il papa fu costretto a dare spiegazione di quanto accaduto. Paolo IV sostenne che vi erano stati dubbi circa l'ortodossia del cardinal Morone fin dal tempo di Paolo III, e attacc\u00f2 pure il cardinal Reginald Pole.\nIl papa insistette perch\u00e9 il cardinale rimanesse nelle mani dell'inquisizione fintanto che i cardinali avessero giudicato il caso. L'istruttoria fu affidata ad una commissione cardinalizia di cui fecero parte fra gli altri cardinale Michele Ghislieri (il futuro Papa Pio V), il cardinale Scipione Rebiba, il cardinale Reumano, e il cardinale Alessandro Farnese.\nMorone fu sottoposto a un estenuante processo inquisitoriale e riottenne la libert\u00e0 soltanto alla morte di Paolo IV (1559), e il suo processo fu sottoposto a revisione del successore Pio IV. Assolto dalle accuse, fu quindi inviato, in qualit\u00e0 di legato papale, a dirigere le ultime sessioni del concilio di Trento nel 1563. Torn\u00f2 a Modena, ancora in qualit\u00e0 di vescovo, nel 1567.\nFu a pi\u00f9 riprese considerato papabile, sennonch\u00e9 i sospetti e poi il processo d'eresia ne screditarono l'immagine e resero una sua eventuale elezione troppo problematica.\nMorte.\nMor\u00ec a Roma il 1\u00ba dicembre 1580. Il suo corpo fu sepolto nella Basilica di Santa Maria sopra Minerva.\nUn monumento fu eretto dai suoi nipoti, Gerolamo e Orazio. L'ultimo era vescovo di Sutri e Nepi. Questa ne era l'epigrafe:\n D O M\n HIC . IACET . CORPUS . IOANNIS . CARD . MORONI\n PATRITII . MEDIOLANENSIS . ET . EPISCOPI . OSTIENSIS\n QUI . IULII . III . LEGATUS . APOSTOLICUS\n IN . SACRO . CONCILIO . TRIDENTINO\n ET . PRAESES . VIXIT . ANNOS . LXXI . MENSES\n X . DIES . V . OBIIT . I . DECEMBRIS . MDLXXX\n ORATE . DEUM . PRO . EO\n HIERONIMUS . MORONUS . COMES . PONTIS . CORONI . HAERES\n HORATIUS . MORONUS . EPISC . SUTRIN . ET . NEPESIN\n FRATRIS . FILII . DNO . AC . PATRUO . OPTIMO\n EX . TESTAMENTO . MOERENTES . POSUERUNT\nGiovanni Morone nella storiografia.\nLa lettera formale contenente l'investitura nei fratelli Antonio, il Reverendo Giovanni e Sforza, figli di D. Gerolamo Morone, col titolo nobiliare di conti del feudo di Pontecurone (\"Pontiscuroni\"), il contemporaneo loro giuramento di fedelt\u00e0 al duca Francesco II Sforza, e la donazione di questo ai medesimi dell'annua rendita di lire 2000 imperiali sul dazio della dogana della citt\u00e0 di Milano, data il 22 dicembre 1534, si legge nelle carte 140-142 del Registro Ducale segnata N. 18, dell'Archivio Storico Lombardo.\nSuccessione apostolica.\nLa successione apostolica \u00e8:"}
{"id": "538871", "revid": "986213", "url": "https://it.wikipedia.org/wiki?curid=538871", "title": "Baltasar Moscoso y Sandoval", "text": "Biografia.\nNacque a Santiago di Compostela il 9 marzo 1589, figlio del Conte di Altamira Lope Moscoso Ossorio, nipote del Duca di Lerma e cardinale Francisco G\u00f3mez de Sandoval y Rojas, attivo alla corte di Filippo III di Spagna e parente del cardinale Bernardo de Sandoval y Rojas.\nPapa Paolo V lo elev\u00f2 al rango di cardinale nel concistoro del 2 dicembre 1615.\nMor\u00ec il 17 settembre 1665 all'et\u00e0 di 76 anni.\nGenealogia episcopale.\nLa genealogia episcopale \u00e8:"}
{"id": "538872", "revid": "838137", "url": "https://it.wikipedia.org/wiki?curid=538872", "title": "Antol\u00edn Monescillo y Viso", "text": "Biografia.\nNacque a Corral de Calatrava il 2 settembre 1811.\nPapa Leone XIII lo elev\u00f2 al rango di cardinale nel concistoro del 10 novembre 1884.\nMor\u00ec l'11 agosto 1897 all'et\u00e0 di 85 anni a causa della sifilide.\nGenealogia episcopale.\nLa genealogia episcopale \u00e8:"}
{"id": "538873", "revid": "838137", "url": "https://it.wikipedia.org/wiki?curid=538873", "title": "Umberto Mozzoni", "text": "Biografia.\nNacque a Buenos Aires da famiglia oriunda di Macerata il 29 giugno 1904.\nFrequent\u00f2 il seminario di Macerata e poi il Pontificio Seminario Romano Maggiore, il Pontificio Ateneo Sant'Apollinare e l'Universit\u00e0 La Sapienza.\nFu ordinato sacerdote il 14 agosto 1927 a Roma; esercit\u00f2 il ministero nella diocesi di Macerata e insegn\u00f2 nel locale seminario.\nNel 1935 inizi\u00f2 la carriera diplomatica, con incarichi in Canada, Regno Unito e Portogallo.\nIl 13 novembre 1954 fu eletto arcivescovo titolare di Side e nunzio apostolico in Bolivia. Fu consacrato vescovo il 5 dicembre dello stesso anno dal cardinale James Charles McGuigan, arcivescovo di Toronto. Il 20 novembre 1958 fu nominato nunzio apostolico in Argentina.\nPrese parte al Concilio Vaticano II. Fu nominato nunzio apostolico in Brasile il 19 aprile 1969.\nPapa Paolo VI lo elev\u00f2 al rango di cardinale nel concistoro del 5 marzo 1973, affidandogli la diaconia di Sant'Eugenio.\nPartecip\u00f2 ad entrambi i conclavi del 1978, che elessero papa Giovanni Paolo I e papa Giovanni Paolo II.\nIl 2 febbraio 1983 opt\u00f2 per l'ordine dei cardinali presbiteri e la sua diaconia fu elevata a titolo \"pro hac vice\".\nMor\u00ec a Roma il 7 novembre 1983 all'et\u00e0 di 79 anni. Il 10 novembre le sue esequie furono celebrate dal Papa. Fu sepolto nella cattedrale di Macerata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538874", "revid": "125817512", "url": "https://it.wikipedia.org/wiki?curid=538874", "title": "Atto amministrativo", "text": "Un atto amministrativo \u00e8, nel diritto amministrativo italiano, un atto giuridico posto in essere da un'autorit\u00e0 amministrativa nell'esercizio di una sua funzione amministrativa. Esso \u00e8 espressione di un potere amministrativo, produttivo di effetti indipendentemente dalla volont\u00e0 del soggetto o dei soggetti cui \u00e8 rivolto.\nLa sequenza di atti amministrativi all'interno di un procedimento amministrativo, sotto la supervisione di un responsabile del procedimento amministrativo, porta invece all'emanazione di un provvedimento amministrativo.\nDescrizione.\nCaratteristiche.\nUn atto amministrativo \u00e8:\nEsso infine \u00e8 sempre emanato da un'autorit\u00e0 amministrativa (atto soggettivamente amministrativo) nell'esercizio delle sue funzioni amministrative (atto oggettivamente amministrativo). \nQuando l'atto amministrativo ha natura imperativa, la legge pu\u00f2 munirlo dell'esecutoriet\u00e0, vale a dire che, diversamente dai contratti e dagli altri rapporti di diritto privato, non richiede alla pubblica amministrazione di adire l'autorit\u00e0 giudiziaria per accertarne la validit\u00e0 e ottenerne l'esecuzione coattiva da parte della forza pubblica.\nSimmetricamente, il cittadino ha il diritto di adire la giustizia amministrativa per impugnare gli atti amministrativi.\nRequisiti.\nI requisiti sono le componenti che incidono sulla validit\u00e0 e sull'efficacia dell'atto e quindi si distinguono in:\nI requisiti di legittimit\u00e0 sono i requisiti che la legge richiede perch\u00e9 l'atto amministrativo, oltre che esistente, sia valido cio\u00e8 legittimo; la loro mancanza perci\u00f2 \u00e8 un vizio e comporta l'illegittimit\u00e0 dell'atto.\nControllo e invalidit\u00e0.\nUn atto amministrativo pu\u00f2 essere invalido perch\u00e9 contrario a norme giuridiche, e allora si tratta di un atto amministrativo illegittimo, oppure perch\u00e9 \u00e8 contrario al principio costituzionale della buona amministrazione (art. 97 della costituzione), e allora si tratta di un atto amministrativo inopportuno.\nL'atto illegittimo pu\u00f2 essere viziato in modo pi\u00f9 o meno grave, dando luogo a due categorie di invalidit\u00e0 degli atti amministrativi: gli atti nulli e gli atti annullabili.\nUn atto amministrativo \u00e8 nullo se:\nMentre un atto amministrativo risulta annullabile quando:\nPer parte della dottrina esiste una terza categoria di invalidit\u00e0 degli atti amministrativi: quella degli atti amministrativi inesistenti.\nEfficacia.\nL'efficacia \u00e8 la qualit\u00e0 dell'atto amministrativo di poter validamente produrre gli effetti per i quali \u00e8 stato posto in essere.\nL'atto amministrativo, in quanto prodotto dalla Pubblica Amministrazione per finalit\u00e0 di pubblico interesse \u00e8 produttivo di effetti indipendentemente, ma anche contro, la volont\u00e0 del soggetto, o dei soggetti, interessato dall'atto.\nIn base alla loro efficacia gli atti amministrativi si distinguono in:\nNella generalit\u00e0 dei casi gli atti amministrativi hanno efficacia, e quindi operano, dal momento in cui sono posti in essere (normalmente ci si riferisce a questo momento come alla fase decisoria).\nPer disposizione di legge o della stessa amministrazione gli atti amministrativi possono per\u00f2 avere efficacia differita, cio\u00e8 hanno efficacia a partire da un periodo futuro. Rispetto all'efficacia dell'atto amministrativo si riporta la pronuncia del Consiglio di Stato sez. VI, 7 agosto 2002, n. 4126 che recita:\nGeneralmente ci si riferisce ai casi in cui l'atto amministrativo diviene efficace in un momento successivo a quello in cui \u00e8 stato deliberato dall'organo che ne aveva la competenza, come agli atti che necessitano di un'ulteriore fase, che \u00e8 la fase integrativa dell'efficacia.\nEsecutoriet\u00e0.\nSi riferisce alla capacit\u00e0 della P.A. di dare esecuzione ai propri atti con mezzi propri, anche coattivamente, senza il ricorso all'autorit\u00e0 giudiziaria.\nClassificazione.\nIn genere si distingue tra la categoria dei provvedimenti amministrativi ed una categoria residuale di atti che non ricade nella prima.\nStruttura dell'atto amministrativo.\nUn atto amministrativo, nella generalit\u00e0 dei casi, presenta una struttura formale composta da:\nContenuto.\nRispetto al contenuto dell'atto amministrativo si distinguono:\nLa mancanza di un elemento essenziale determina la nullit\u00e0 dell'atto amministrativo, mentre la mancanza di un requisito determina l'annullabilit\u00e0 dell'atto amministrativo, cio\u00e8 la possibilit\u00e0 che sia annullato, su istanza di parte o d'ufficio da parte della Pubblica Amministrazione.\nGli elementi accidentali si possono applicare soltanto agli atti amministrativi negoziali; infatti rispetto agli atti amministrativi gli elementi accidentali non hanno ragion d'essere (si pensi, ad esempio, all'assurdo di una certificazione di nascita sottoposta a condizione sospensiva).\nGli elementi accidentali devono essere possibili e leciti. Gli elementi accidentali illeciti o impossibili non comportano la nullit\u00e0 o l'annullabilit\u00e0 dell'atto amministrativo, ma si considerano come non apposti.\nGli elementi naturali sono quegli elementi che si considerano sempre inseriti nell'atto, anche se non apposti espressamente, in quanto previsti dalla legge per il tipo astratto di atto.\nElementi essenziali.\nSono elementi essenziali dell'atto amministrativo:\nDi norma sono indicati anche i presupposti; la volont\u00e0 (\"an\" della scelta e \"quid\" del contenuto dispositivo del provvedimento, distinta dalla motivazione che specifica l'interesse pubblico curato); esternazione (modi in cui sono resi conoscibili all'esterno gli elementi del provvedimento, a sua volta conforme ad una specifica disciplina di legge).\nCapacit\u00e0 del soggetto.\nIl soggetto che emana l'atto amministrativo deve avere la capacit\u00e0, ovvero la competenza, ad emanarlo. Se l'atto \u00e8 emanato da un soggetto che non \u00e8 organo della pubblica amministrazione, non si \u00e8 in presenza di un atto amministrativo.\nIn casi particolari espressamente previsti dalla legge, l'attivit\u00e0 posta in essere da un privato pu\u00f2 qualificarsi come amministrativa e ci si riferisce al privato come ad un funzionario di fatto; un esempio \u00e8 il caso di un cittadino che in presenza di catastrofi naturali svolga volontariamente attivit\u00e0 di natura pubblica.\nDichiarazione.\nLa dichiarazione \u00e8 l'atto con cui la Pubblica Amministrazione rende conoscibile al suo esterno la propria volont\u00e0. In alcuni casi il silenzio pu\u00f2 assumere la valenza di una dichiarazione di volont\u00e0 come per il silenzio-assenso o il silenzio-rifiuto.\nOggetto.\nL'oggetto \u00e8 la \"res\" su cui l'atto amministrativo incide.\nCausa.\nLa causa \u00e8 la finalit\u00e0 tipica di pubblico interesse prevista dall'ordinamento per l'atto.\nAd esempio, la causa dell'espropriazione consiste nel trasferimento coattivo del bene da un cittadino privato alla Pubblica Amministrazione, dietro il corrispettivo di un indennizzo.\nAlla pubblica amministrazione non \u00e8 attribuito un generico potere di porre in essere tutti quegli atti che realizzino l'interesse pubblico; al contrario sono attribuiti tanti poteri specifici, ciascuno dei quali realizza uno specifico interesse pubblico, rappresentato dalla causa.\nMotivazione.\nLa motivazione si collega sia alla dichiarazione che alla forma dell'atto amministrativo.\nPer l'articolo 3 della legge 241 del 1990, ad esclusione degli atti normativi e di quelli a contenuto generale, deve riportare:\nSussiste un vizio di eccesso di potere se il presupposto indicato non \u00e8 conforme alla realt\u00e0.\nForma.\nLa forma \u00e8 un elemento che si lega alla dichiarazione, determinato per legge. Nel diritto amministrativo la forma degli atti \u00e8 tendenzialmente libera, potendo l'atto amministrativo rivestire sia la forma scritta (es. un verbale) sia la forma orale (es. un atto iussivo) sia la forma simbolica o per immagini (es. un segnale stradale, che dai pi\u00f9 si ritiene essere un atto di natura iussiva). In genere \u00e8 la legge che stabilisce quale forma l'atto debba assumere, in ossequio ai principi di tipicit\u00e0 e nominativit\u00e0 degli atti. In difetto, occorre valutare il grado di incidenza dell'atto sulle situazioni giuridiche dei destinatari e la natura degli interessi in gioco, richiedendosi preferibilmente la forma scritta nel caso di provvedimenti limitativi della sfera giuridica altrui.\nSe la forma \u00e8 essenziale, la sua violazione comporta, di regola, l'annullabilit\u00e0 dell'atto ed il relativo vizio \u00e8 quello della violazione di legge. Se si ritiene peraltro che la forma sia un elemento costitutivo all'atto, la sua mancanza comporta la nullit\u00e0 dell'atto. Se invece la violazione attiene ad un aspetto meramente formale, che non incide sugli elementi essenziali, allora il vizio pu\u00f2 essere sanato mediante autocorrezione (es., in caso di mera irregolarit\u00e0) ovvero mediante il principio del raggiungimento dello scopo.\nSu questi concetti tradizionali \u00e8 sopravvenuto il Codice dell'Amministrazione Digitale (d. Lgs. 7 marzo 2005, n. 82), che all'art. 40, nella versione del D.Lgs. 30 dicembre 2010, n. 235, impone in via generale la forma elettronica (es. teleamministrazione), salvo rarissime eccezioni.\nDestinatario.\n\u00c8 l'organo pubblico o il soggetto privato nei cui confronti si producono gli effetti del provvedimento. Il destinatario deve essere determinato o determinabile: la sua mancanza determina la nullit\u00e0 dell'atto, l'errata individuazione comporta l'annullabilit\u00e0.\nEsternazione.\nNel 2018, il Consiglio di Stato ha stabilito che la pubblicazione nei siti web istituzionali non fonda in s\u00e9 alcuna presunzione legale di conoscenza da parte dei destinatari n\u00e9 tantomeno da parte della generalit\u00e0 dei cittadini potenzialmente coinvolti. In altre parole, gli interlocutori della pubblica amministrazione non hanno alcun obbligo di consultare tali fonti n\u00e9 si possono ritenere informati mediante questa tipologia di esternazione comunicativa, salvo una specifica disposizione di legge che gli attribuisca valore legale. La presunzione conoscitiva \u00e8 il presupposto dell'efficacia \"erga omnes\" e dell'opponibilit\u00e0 dell'atto, nonch\u00e9 della decorrenza dei termini di impugnazione presso la giustizia amministrativa.\nI singoli atti di norma riportano in calce le molteplici modalit\u00e0 di esternazione comunicativa legale e la relativa legge di riferimento. I principali canali di comunicazione restano la Gazzetta Ufficiale e i bollettini regionali.\nElementi accidentali.\nSono elementi accidentali:\n\u00c8 da notare che si procede in maniera quasi analoga per i contratti\nTermine.\nIl termine rappresenta un momento futuro e certo a partire dal quale (\u00e8 il cosiddetto \"termine iniziale\") o fino al quale (\u00e8 il cosiddetto \"termine finale\") l'atto avr\u00e0 efficacia. Il termine pu\u00f2 essere posto discrezionalmente solo agli atti per i quali la legge non prescrive diversamente; infatti \u00e8 la legge stessa che prevede l'apposizione di un termine.\nCondizione.\nLa condizione rappresenta un avvenimento futuro ed incerto.\nPu\u00f2 trattarsi di una condizione sospensiva, per cui gli effetti dell'atto si realizzano al verificarsi dell'avvenimento, o di una condizione risolutiva, per cui gli effetti dell'atto cessano al verificarsi dell'avvenimento.\nLa condizione pu\u00f2 essere apposta a tutti gli atti discrezionali di amministrazione attiva e a quelli di controllo ma non pu\u00f2 essere apposta agli atti consultivi.\nModo.\nIl modo (\"modus\" o onere) pu\u00f2 essere apposto ad un atto amministrativo solo nei casi previsti dalla legge; ad esempio la licenza di guida pu\u00f2 comportare un modo (l'uso degli occhiali) per il privato.\nComunicazione dei termini e dell'autorit\u00e0 cui presentare ricorso.\nL'art. 3 comma 4 della Legge 7 agosto 1990, n. 241 sancisce che \"in ogni atto notificato al destinatario devono essere indicati il termine e l'autorit\u00e0 cui \u00e8 possibile ricorrere\", e questo \u00e8 il motivo per cui molti atti amministrativi riportano la riga finale in cui vengono indicati i giorni entro cui \u00e8 possibile ricorrere e l'autorit\u00e0 a cui presentare ricorso. Secondo la giurisprudenza, la mancata indicazione di tale informazione non pregiudica l'efficacia dell'atto, ma potrebbe far decadere i termini indicati dalla legge per il ricorso (a meno che \"non si siano verificate in concreto conseguenze pregiudizievoli per i destinatari ed impedimenti al raggiungimento dello scopo cui \u00e8 preordinata la prevista formalit\u00e0\")."}
{"id": "538875", "revid": "322321", "url": "https://it.wikipedia.org/wiki?curid=538875", "title": "An\u00edbal Mu\u00f1oz Duque", "text": "Biografia.\nNacque a Santa Rosa de Osos il 3 ottobre 1908.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 15 gennaio 1987 all'et\u00e0 di 78 anni e venne sepolto all\u2019interno della cattedrale di Bogot\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538877", "revid": "322321", "url": "https://it.wikipedia.org/wiki?curid=538877", "title": "Aloysius Joseph Muench", "text": "Fu nominato cardinale della Chiesa cattolica da papa Giovanni XXIII.\nBiografia.\nNacque a Milwaukee il 18 febbraio 1889.\nPapa Giovanni XXIII lo elev\u00f2 al rango di cardinale nel concistoro del 14 dicembre 1959.\nFu nunzio apostolico in Germania nel periodo della guerra fredda (1951-1959).\nMor\u00ec il 15 febbraio 1962 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538878", "revid": "986213", "url": "https://it.wikipedia.org/wiki?curid=538878", "title": "George William Mundelein", "text": "Biografia.\nNacque a New York il 2 luglio 1872. Fu vescovo ausiliare di Brooklyn e, dal 1915 alla morte, arcivescovo di Chicago.\nPapa Pio XI lo elev\u00f2 al rango di cardinale presbitero nel concistoro del 24 marzo 1924, con il titolo cardinalizio di Santa Maria del Popolo. Ebbe risonanza in campo internazionale la sua feroce presa di posizione contro il Nazismo, per cui Mundelein defin\u00ec Hitler \"un pazzo imbianchino\", dichiarazioni per le quali era stato elogiato da Papa Pio XI.\nMor\u00ec il 2 ottobre 1939 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538879", "revid": "452415", "url": "https://it.wikipedia.org/wiki?curid=538879", "title": "Tiberio Muti", "text": "Biografia.\nNacque a Roma nel 1574.\nPapa Paolo V lo elev\u00f2 al rango di cardinale nel concistoro del 2 dicembre 1615.\nMor\u00ec il 14 aprile 1636 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538881", "revid": "287204", "url": "https://it.wikipedia.org/wiki?curid=538881", "title": "Pablo Mu\u00f1oz Vega", "text": "Biografia.\nNacque in Ecuador in un paesino della diocesi di Tulc\u00e1n, a Mira, il 22 maggio 1903 secondo il documento di Battessimo, ricevuto pochi giorni dopo con il nome di Secondo Paolo Mardocheo. \u00c8 il quarto figlio di Antonio Salustio Mu\u00f1oz Carrera e di Josefa Vega.\nAi quindici anni, ingressa nella Compagnia di Ges\u00f9. Conclusi gli studi filosofici nel 1930 fu trasferito al Collegio Massimo di O\u00f1a [Spagna], per continuare con gli studi teologici; nel 1932 a Belgio e dopo a Roma nella Pontificia Universit\u00e0 Gregoriana, conseguendo la licenza in teologia e la laurea in filosofia. Il 15 aprile del 1933, ricevette l'ordinazione sacerdotale.\nNel 1937 ottenne la cattedra nella facolt\u00e0 di filosofia, dove pi\u00f9 tardi insegn\u00f2 anche Psicologia Razionale, Cosmologia, Filosofia della Scienza e Psicologia religiosa sino al 1949. In quell'anno, infatti, dovette lasciare la Gregoriana perch\u00e9 i Superiori lo vollero nella Vice-Provincia ecuadoriana dei Gesuiti in qualit\u00e0 di Provinciale. Anche in questo suo nuovo incarico egli profuse il suo zelante impegno ed in poco tempo la Vice-Provincia conobbe un notevole sviluppo ed ottenne di operare in modo indipendente dalla Provincia Madre dell'Ordine.\nNon venne mai meno, anche in questa sua nuova missione, il grande amore per lo studio. Tra le sue pi\u00f9 grandi realizzazioni in qualit\u00e0 di Provinciale non a caso si deve segnalare la promozione a la realizzazione della fondazione della \u201cPontificia Universidad Cat\u00f3lica del Ecuador\u201d, a Quito.\nConcluso il suo servizio di provincialato fu richiamato a Roma per coprire l'incarico di Rettore del Pontificio Collegio Pio Latinoamericano, nella sede di Piazza Gioacchino Belli, a Trastevere, dove rimase sino al 1957. Il 31 luglio di quello stesso anno, infatti, lo vollero nuovamente alla Gregoriana per ricoprire l'importante incarico di Rettore Magnifico della Pontificia Universit\u00e0 Gregoriana. Un incarico che egli mantenne per sei anni pur continuando il suo insegnamento di Psicologia della Religione nella Facolt\u00e0 di missiologia e prestando la sua opera competente di consultore di alcune Congregazioni della Curia Romana. Si \u00e8 distinto per i molteplici miglioramenti apportati all'Universit\u00e0. Per esempio la Facolt\u00e0 di Teologia cominci\u00f2, proprio per sua disposizione, a tenere ogni anno tutti i corsi; l'Istituto di Scienze Sociali si ampli\u00f2 di due sezioni, quella economica e quella sociologica; l'Istituto di Spiritualit\u00e0 ottenne nel 1958 il Decreto ufficiale di fondazione; furono pubblicate tre nuove collezioni scientifiche curate dall'Universit\u00e0: gli \u201cActa Nuntiaturae Gallicae\u201d, gli \u201cStudi critici delle scienze\u201d e \u201cl'Archivum Historiae Pontificiae\u201d. Aveva promosso inoltre la costituzione di un fondo speciale per le pubblicazioni universitarie aumentando notevolmente in questo modo il numero dei libri messi a disposizione di un fondo speciale per le pubblicazioni universitarie aumentando notevolmente in questo modo il numero dei libri messi a disposizione di professori e studenti nella biblioteca; aument\u00f2 il numero dei membri del corpo docente portandoli a 141. Sempre in questi anni pubblic\u00f2 i risultati dei suoi approfonditi studi scientifici. Le sue opere trattavano in special modo Sant'Agostino, a partire dalla tesi di laurea che aveva titolato \u201cEstudio sobre la psicolog\u00eda de la conversi\u00f3n en S. Agust\u00edn\u201d, sino ai numerosi articoli pubblicati in varie riviste specializzate. Il 26 settembre 1963 lasci\u00f2 l'alta carica accademica.\nIl 7 febbraio 1964 Papa Paolo VI lo nomin\u00f2 Vescovo titolare di Ceramo e Coadiutore \u201csedi datus\u201d dell'Arcidiocesi di Quito, nel cui governo pastorale subentr\u00f2 il 23 giugno del 1967. Papa Paolo VI lo elev\u00f2 al rango di cardinale nel concistoro del 28 aprile 1969, con il titolo di San Roberto Bellarmino. Nei lunghi anni di servizio alla sua Arcidiocesi, il Sig. Card. Pablo Mu\u00f1oz Vega profuse tutto il suo zelo pastorale e riusc\u00ec a dare un notevole impulso alla vita cristiana, senza mai trascurare un grande impegno nella promozione umana. Partecip\u00f2 attivamente ai lavori del Concilio, ricoprendo diversi incarichi ed intervenendo in numerose Congregazioni Generali, Operosit\u00e0 che aveva riversato poi anche nella partecipazione ai lavori di diverse Assemblee sinodali.\nIl 1\u00ba giugno 1985 rinunci\u00f2 al governo pastorale della sua Arcidiocesi per raggiunti limiti di et\u00e0. Ma la sua testimonianza di fedelt\u00e0 ecclesiale e di zelo pastorale hanno continuato a trasparire nella quotidianit\u00e0 della sua vita sacerdotale. Mor\u00ec il 3 giugno 1994 all'et\u00e0 di 91 anni e venne sepolto nella cripta della cattedrale di Quito. Il 21 febbraio 2013 l'arcivescovo di Quito Fausto Gabriel Tr\u00e1vez Tr\u00e1vez eman\u00f2 il decreto per l'inizio allo studio della causa di beatificazione del cardinale Pablo Mu\u00f1oz Vega, S.I., il 11 dicembre 2015 si riceve il Nihil Obstal per lo studio del processo di beatificazione.\nCf. PONTIFICIA UNIVERSITAS GREGORIANA. \u2013 al., \u00abLiber annualis\u00bb, (1995) 69-70.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538882", "revid": "474175", "url": "https://it.wikipedia.org/wiki?curid=538882", "title": "Franz Xaver Nagl", "text": "Biografia.\nNacque a Vienna il 26 novembre 1855, figlio di Leopold Nagl, un portinaio, e di Barbara Kloiber; ricevette il sacramento della cresima il 21 giugno 1865. Studi\u00f2 presso il seminario di Krems e presso il seminario di Sankt P\u00f6lten tra il 1874 e il 1878; complet\u00f2 gli studi di teologia presso l'Universit\u00e0 di Vienna, dove riusc\u00ec ad ottenere il dottorato il 10 marzo 1883.\nDal 1902 al 1910 fu vescovo di Trieste e Capodistria.\nPapa Pio X lo elev\u00f2 al rango di cardinale nel concistoro del 27 novembre 1911.\nMor\u00ec il 4 febbraio 1913 all'et\u00e0 di 57 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538883", "revid": "120673087", "url": "https://it.wikipedia.org/wiki?curid=538883", "title": "Benedetto Naro", "text": "Biografia.\nNacque a Roma il 26 luglio 1744.\nPapa Pio VII lo elev\u00f2 al rango di cardinale nel concistoro dell'8 marzo 1816.\nRicopr\u00ec la carica di Arciprete della Basilica di Santa Maria Maggiore dal 1\u00ba gennaio 1824 al decesso il 6 ottobre 1832, all'et\u00e0 di 88 anni."}
{"id": "538885", "revid": "3115", "url": "https://it.wikipedia.org/wiki?curid=538885", "title": "Giovanni Battista Nasalli Rocca di Corneliano", "text": "Tra i principali fondatori ed organizzatori dell'Azione Cattolica in Italia, fu arcivescovo di Bologna dal 1921 alla sua morte e nel 1923 venne nominato cardinale da papa Pio XI. \nBiografia.\nI primi anni e gli studi.\nNacque a Piacenza il 27 agosto 1872, secondo di tre figli di Pietro, medico, e di sua moglie, Angela Bovarini. Per parte di padre era pronipote del cardinale Ignazio Nasalli-Ratti e sar\u00e0 zio del cardinale Mario Nasalli Rocca di Corneliano.\nInizialmente frequent\u00f2 il Collegio Vida di Cremona dal 1881, ricevendo l'abito ecclesiastico nel 1887 dal vescovo Scalabrini nella cappella del palazzo episcopale di piacenza; complet\u00f2 quindi i suoi studi al collegio Luzzaga di Brescia dove termin\u00f2 nel 1888. Torn\u00f2 a Piacenza per frequentare il seminario con un percorso di studi filosofico ed in quello stesso anno venne assegnato come assistente alla parrocchia di Santa Chiara della citt\u00e0 per mandato del vescovo. Ricevette i due primi ordini minori nel 1890 nella cappella della villa episcopale di San Paolo e gli altri due ordini minori nel 1892 nella parrocchia di Santa Chiara; si port\u00f2 nel frattempo a Roma al Pontificio seminario lombardo nell'ottobre del 1891, frequentando i corsi di teologia assieme a Carlo Perosi ed a Luigi Sincero, entrambi futuri cardinali; alla Pontificia Universit\u00e0 Gregoriana, ottenne il dottorato in teologia.\nL'ordinazione e gli incarichi a Roma.\nL'8 giugno 1895 venne ordinato sacerdote dal vescovo Scalabrini a Piacenza, celebrando la sua prima messa il giorno successivo nella chiesa di San Pietro apostolo della citt\u00e0. Si dedic\u00f2 in questi anni in particolare all'apostolato tra i giovani collaborando all'organizzazione dell'Azione Cattolica a fianco del vescovo Giacomo Radini-Tedeschi di Bergamo, organizzazione della quale nel 1920 diventer\u00e0 assistente ecclesiastico generale.\nNel 1898 si port\u00f2 poi a Roma per seguire un corso di diplomazia all'Accademia dei Nobili Ecclesiastici. Nel 1899 venne nominato assistente della Sacra Congregazione per gli affari ecclesiastici straordinari dove conobbe monsignor Felice Cavagnis, futuro cardinale. Canonico coadiutore di Santa Maria Maggiore a Roma nel 1899; occup\u00f2 tale incarico sino al gennaio del 1907. Il 5 maggio 1902 venne nominato prelato domestico di Sua Santit\u00e0 e divenne presidente dell'Opera delle chiese povere, nonch\u00e9 assistente ecclesiastico del Circolo di Sant'Eusebio. Nel 1904 venne nominato visitatore apostolico a Roma per conto di papa Pio X, ottenendo la medesima carica anche per le diocesi di Ancona, Penne ed Atri, Recanati e Loreto, Teramo e Fermo, Bojano e Campobasso e in diversi altri seminari italiani. Divenne quindi protonotario apostolico.\nL'episcopato.\nIl 10 febbraio 1907 venne prescelto per ricoprire la carica di vescovo di Gubbio. Venne consacrato nella Basilica di Santa Maria Maggiore a Roma per mano del cardinale Vincenzo Vannutelli, vescovo di Palestrina, assistito da monsignor Paolo Maria Barone, arcivescovo titolare di Melitene, e da monsignor Raffaele Virili, vescovo titolare di Troade. Rimase in carica sino al 1916, quando fu scelto per l'ufficio di elemosiniere segreto e venne promosso arcivescovo titolare di Tebe, nonch\u00e9 canonico di San Pietro in Vaticano. Il 9 dicembre 1916 venne nominato assistente al Soglio Pontificio.\nBologna e il cardinalato.\nPapa Benedetto XV nel 1921 lo destin\u00f2 all'arcidiocesi di Bologna, in cui rimarr\u00e0 fino alla morte. Papa Pio XI lo elev\u00f2 al rango di cardinale nel concistoro del 23 maggio 1923, con il titolo della Chiesa di Santa Maria in Transpontina, lo stesso che passer\u00e0 poi a Giacomo Lercaro. A Bologna indisse tre congressi eucaristici, tra cui, nel 1927, il IX Congresso Eucaristico Nazionale. Promosse l'attivit\u00e0 del seminario ONARMO per la formazione dei cappellani del lavoro, in cui fece erigere anche il Centro di studi sociali per sacerdoti e laici.\nNel 1939 partecip\u00f2 al conclave che vide l'elezione di papa Pio XII.\nDurante la seconda guerra mondiale apr\u00ec il seminario arcivescovile sistemandovi l'ospedale, e allest\u00ec alloggi per i profughi in quello regionale; intervenne anche per salvare persone condannate a morte e si batt\u00e9 per la difesa del Santuario della Madonna di San Luca.\nNel dopoguerra collabor\u00f2 con la Pontificia commissione di assistenza ai profughi e avvi\u00f2 la ricostruzione delle chiese colpite.\nMor\u00ec il 13 marzo 1952 all'et\u00e0 di 79 anni, dopo essere stato arcivescovo nel capoluogo emiliano per ben 32 anni, e fu sepolto, per suo desiderio, nel santuario mariano sul Colle della Guardia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538886", "revid": "986213", "url": "https://it.wikipedia.org/wiki?curid=538886", "title": "Mario Nasalli Rocca di Corneliano", "text": "Biografia.\nNipote del cardinale Giovanni Nasalli Rocca, nacque a Piacenza il 12 agosto 1903 dal conte Camillo Nasalli Rocca e della marchesa Katie Taffini d'Acceglio.\nRicevette la consacrazione episcopale il 20 aprile 1969 per l'imposizione delle mani del cardinale Paolo Marella. Per decenni svolse attivit\u00e0 come assistente ecclesiastico del Circolo San Pietro e come cappellano del Carcere di Regina Coeli\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 9 novembre 1988 all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "538887", "revid": "838137", "url": "https://it.wikipedia.org/wiki?curid=538887", "title": "Ignazio Nasalli-Ratti", "text": "Biografia.\nNacque a Parma il 7 ottobre 1750.\nPapa Leone XII lo elev\u00f2 al rango di cardinale nel concistoro del 25 giugno 1827.\nMor\u00ec il 2 dicembre 1831 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538888", "revid": "838137", "url": "https://it.wikipedia.org/wiki?curid=538888", "title": "Cesare Nembrini Pironi Gonzaga", "text": "Biografia.\nCesare nacque ad Ancona il 27 novembre 1768, nella nobile famiglia dei marchesi Nembrini Pironi Gonzaga, figlio di Alessandro e Maria Trionfi.\nStudi\u00f2 al Collegio di Recanati e al Collegio Montalto, per poi passare all'Universit\u00e0 di Bologna, ove ottenne il dottorato \"in utroque iure\" il 10 giugno 1791. Pass\u00f2 dunque alla Pontificia Accademia dei Nobili Ecclesiastici ove studi\u00f2 diplomatica dal 1792 al 1796.\nPresso la cattedrale di Ancona ottenne il beneficio Pironi che spettava alla sua famiglia e successivamente entr\u00f2 nella prelatura romana come prelato domestico di Sua Santit\u00e0 prima del 7 gennaio 1797, divenendo dal 12 gennaio di quello stesso anno referendario del Tribunale della Segnatura Apostolica. Dopo l'occupazione francese di Roma, Pio VII lo nomin\u00f2 relatore della Sacra Consulta, il 30 ottobre 1800. Fu uno dei fondatori dell'Accademia della Religione Cattolica il 4 febbraio 1801, e dal 21 maggio 1802 sino al febbraio del 1807 divenne governatore di Ascoli.\nOrdinato presbitero il 5 giugno 1803, dal 5 maggio 1807 sino al giugno del 1808 fu anche governatore di Campagna e Marittima. Si ritir\u00f2 ad Ancona durante la successiva occupazione di Roma ad opera dei francesi. Dopo la restaurazione del governo pontificio, venne nominato delegato a Perugia (4 maggio 1814). Presidente della legazione di Faenza (marzo-novembre 1815), fu pro-legato in Romagna a Forl\u00ec dall'11 dicembre del 1816 sino al 1818. Chierico della Camera Apostolica, divenne prefetto degli archivi e vicario della basilica vaticana dal 1\u00ba ottobre 1817.\nEletto vescovo di Ancona il 24 maggio 1824, venne consacrato a Roma il 7 giugno di quello stesso anno dal cardinale Pietro Francesco Galleffi.\nPapa Pio VIII lo elev\u00f2 al rango di cardinale nel concistoro del 27 luglio 1829, consegnandogli la berretta cardinalizia tre giorni pi\u00f9 tardi. Il 28 settembre di quello stesso anno ricevette il titolo cardinalizio di Sant'Anastasia e prese poi parte al conclave del 1830-1831 che elesse a pontefice Gregorio XVI.\nMor\u00ec a Numana il 5 dicembre 1837 all'et\u00e0 di 69 anni. La sua salma venne esposta e sepolta nella cattedrale di Ancona.\nGenealogia episcopale.\nLa genealogia episcopale \u00e8:"}
{"id": "538891", "revid": "838137", "url": "https://it.wikipedia.org/wiki?curid=538891", "title": "Jos\u00e9 Sebasti\u00e3o d'Almeida Neto", "text": "Biografia.\nNacque a Lagis l'8 febbraio 1841 da Raimundo Jos\u00e9 Neto, che partecip\u00f2 alla Guerra d'indipendenza spagnola, e Catarina L\u00facia de Almeida.\nPapa Leone XIII lo elev\u00f2 al rango di cardinale nel concistoro del 24 marzo 1884.\nMor\u00ec il 7 dicembre 1920 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538892", "revid": "124272520", "url": "https://it.wikipedia.org/wiki?curid=538892", "title": "Fran\u00e7ois-Xavier Nguy\u00ean Van Thu\u00e1n", "text": " \u00c8 venerabile della Chiesa cattolica.\nBiografia.\nNacque a Hu\u1ebf il 17 aprile 1928 e fu ordinato sacerdote l'11 giugno 1953. Apparteneva alla stessa famiglia, di antica tradizione cattolica, del presidente sud-vietnamita Ng\u00f4 \u0110\u00ecnh Di\u1ec7m e dell'arcivescovo Pierre Martin Ng\u00f4 \u0110\u00ecnh Th\u1ee5c, fratello di quest'ultimo.\nNominato vescovo di Nha Trang il 13 aprile 1967, nel 1975 fu nominato arcivescovo coadiutore di Saigon; due giorni dopo fu arrestato dalla polizia. Trascorse 13 anni in prigione, di cui nove in isolamento. Venne liberato il 21 novembre 1988, giorno nel quale la Chiesa cattolica celebra la festa della Presentazione al Tempio della Beata Vergine Maria; proprio per questa coincidenza di data disse: \u00abLa Madonna mi libera\u00bb.\nNel 1998 papa Giovanni Paolo II lo nomin\u00f2 presidente del Pontificio Consiglio della Giustizia e della Pace.\nFu incaricato, sempre da Giovanni Paolo II, di tenere gli esercizi spirituali per la quaresima del 2000 per tutta la curia romana.\nPapa Giovanni Paolo II lo elev\u00f2 al rango di cardinale nel concistoro del 21 febbraio 2001.\nMor\u00ec alle 6 del 16 settembre 2002 all'et\u00e0 di 74 anni per un carcinoma del colon-retto. In tale occasione papa Giovanni Paolo II ne scrisse: \u00abLascia il ricordo indelebile di una vita spesa nell'adesione coerente ed eroica alla propria vocazione\u00bb.\nLe esequie si sono tenute il 20 settembre alle ore 17.30 all'Altare della Confessione della Basilica di San Pietro. La liturgia esequiale \u00e8 stata presieduta da papa Giovanni Paolo II, che ha tenuto l'omelia e il rito dell\"'ultima commendatio\" e della \"valedictio\". La liturgia eucaristica \u00e8 stata celebrata dal cardinale Angelo Sodano, segretario di Stato.\nIl 6 giugno 2012 le sue spoglie mortali sono state traslate, con solenne cerimonia presieduta dal cardinale Peter Kodwo Appiah Turkson, dalla tomba sita nel Cimitero del Verano ad una appositamente costituita presso la diaconia di Santa Maria della Scala, di cui era stato titolare.\nIl processo di beatificazione.\nIl 22 ottobre 2010 si \u00e8 aperta la fase diocesana del processo di beatificazione del porporato nel Palazzo Lateranense. Postulatore della causa \u00e8 l'olandese Waldery Hilgeman.\nL'apertura di tale procedimento \u00e8 risultata sgradita al governo vietnamita proprio per le condanne inflitte dallo Stato al porporato. In tale ottica, il Vietnam ha impedito ad un suo concittadino, critico letterario ed ex funzionario che aveva testimoniato all'inchiesta canonica, di lasciare il paese per partecipare alla cerimonia di chiusura dell'inchiesta diocesana nel processo di beatificazione a Roma.\nIl 5 luglio 2013 \u00e8 terminata la fase diocesana della causa di beatificazione. Durante la funzione, il cardinale Agostino Vallini ha definito Van Thu\u00e1n \u00abun autentico campione del Vangelo vissuto\u00bb.\nIl 4 maggio 2017 la Congregazione per le Cause dei Santi al termine della fase di sua competenza ne ha riconosciuto le virt\u00f9 eroiche.\nGenealogia episcopale.\nLa genealogia episcopale \u00e8:"}
{"id": "538893", "revid": "1873126", "url": "https://it.wikipedia.org/wiki?curid=538893", "title": "Fernando Ni\u00f1o de Guevara", "text": "Fu nominato cardinale della Chiesa cattolica da papa Clemente VIII.\nBiografia.\nTerzogenito del marchese di Tejares, Rodrigo Ni\u00f1o, nacque a Toledo nel 1541 da una famiglia aristocratica: studi\u00f2 legge alle universit\u00e0 di Alcal\u00e1 de Henares e Salamanca, dove nel 1571 consegu\u00ec il dottorato \"in utroque iure\".\nPapa Clemente VIII lo elev\u00f2 al rango di cardinale nel concistoro del 5 giugno 1596.\nFernando Ni\u00f1o de Guevara ricopr\u00ec l'incarico di inquisitore generale in Spagna nel biennio 1599-1600. In questo periodo fu effigiato da El Greco in un celebre ritratto.\nMor\u00ec l'8 gennaio 1609 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538894", "revid": "986213", "url": "https://it.wikipedia.org/wiki?curid=538894", "title": "Miguel Carlos Jos\u00e9 de Noronha e Abranches", "text": "Fu nominato cardinale della Chiesa cattolica da papa Pio VII.\nBiografia.\nNacque a Lisbona il 6 novembre 1744.\nPapa Pio VII lo elev\u00f2 al rango di cardinale nel concistoro del 16 maggio 1803.\nMor\u00ec il 6 settembre 1803 all'et\u00e0 di 58 anni."}
{"id": "538895", "revid": "1777102", "url": "https://it.wikipedia.org/wiki?curid=538895", "title": "Louis-Antoine de Noailles", "text": "Biografia.\nLouis-Antoine de Noailles nacque nel Castello di P\u00e9ni\u00e8res presso Cros-de-Montvert il 27 maggio 1651, figlio del I duca de Noailles, capitano generale del Roussillon, e di Louise Boyer, dama di compagnia della regina Anna d'Austria.\nFrequent\u00f2 il Coll\u00e8ge du Plessis di Parigi ove si diplom\u00f2 in teologia, laureandosi il 14 marzo 1676 alla Sorbona di Parigi, sempre in teologia.\nOrdinato sacerdote l'8 giugno 1675, ottenne subito l'Abbazia di Aubrac nella diocesi di Rodez in commenda.\nEletto vescovo di Cahors il 17 marzo 1679 venne consacrato il 18 giugno di quell'anno nella chiesa di Saint-Antoine-des-Champs a Parigi per mano di Fran\u00e7ois de Harlay de Champvallon, arcivescovo di Parigi, assistito da Dominique de Ligni, vescovo di Meaux, e da Hardouin de La Hoguette, vescovo di Saint-Brieuc. Trasferito alla sede episcopale di Ch\u00e2lons dal 17 marzo 1681, accett\u00f2 tale incarico su espresso ordine di papa Innocenzo XI. Entrato nella par\u00eca di Francia, venne promosso alla sede metropolitana di Parigi dal 19 settembre 1695.\nCreato cardinale presbitero nel concistoro del 21 giugno 1700, fu Presidente dell'Assemblea Generale del Clero francese e partecip\u00f2 al conclave che proprio nell'anno 1700 elesse papa Clemente XI. Il 3 gennaio 1701 ricevette la berretta cardinalizia ed il titolo di Santa Maria sopra Minerva e nel 1704 divenne priore di Navarra.\nRettore della Sorbona dal 1710, divenne decano onorario della facolt\u00e0 di legge del medesimo ateneo. Opposto al quietismo, successivamente si schier\u00f2 contro la bolla \"Unigenitus\" pur non dichiarandosi giansenista. Dopo questo scontro con la Santa Sede, Luigi XIV di Francia gli proib\u00ec di comparire a corte dal 1714, ma venne richiamato da suo nipote Luigi XV di Francia alla morte del precedente monarca nel 1715. Egli non prese parte al conclave del 1721 che elesse papa Innocenzo XIII e nemmeno a quello del 1724 che elesse papa Benedetto XIII.\nAlcuni mesi prima della sua morte, l'11 ottobre 1728, decise di ritrattare le proprie posizioni in materia teologia ed accett\u00f2 la bolla \"Unigenitus\", rientrando ufficialmente in comunione con la Chiesa di Roma dall'8 novembre di quell'anno. Opt\u00f2 quindi per il titolo di San Sisto dal 3 marzo 1729.\nMor\u00ec a Parigi il 4 maggio 1729. Le sue spoglie vennero esposte nella cattedrale di Notre Dame e sepolte nella cappella dei Sette Dolori, in un monumento realizzato dallo scultore Dechaume.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538896", "revid": "254059", "url": "https://it.wikipedia.org/wiki?curid=538896", "title": "Salvatore Nobili Vitelleschi", "text": "Biografia.\nNacque a Roma il 21 luglio 1818.\nPapa Pio IX lo elev\u00f2 al rango di cardinale nel concistoro del 17 settembre 1875.\nMor\u00ec il 17 ottobre 1875 all'et\u00e0 di 57 anni.\nGenealogia episcopale.\nLa genealogia episcopale \u00e8:"}
{"id": "538897", "revid": "767487", "url": "https://it.wikipedia.org/wiki?curid=538897", "title": "Carlo Nocella", "text": "Biografia.\nNacque a Roma il 25 novembre 1826.\nDal 1899 al 1901 fu patriarca titolate di Antiochia e, dal 1901 al 1903 patriarca titolare di Costantinopoli.\nPapa Leone XIII lo elev\u00f2 al rango di cardinale nel concistoro del 22 giugno 1903.\nMor\u00ec a Roma il 22 luglio 1908 all'et\u00e0 di 81 anni.\nGenealogia episcopale.\nLa genealogia episcopale \u00e8:"}
{"id": "538898", "revid": "838137", "url": "https://it.wikipedia.org/wiki?curid=538898", "title": "Emmanuel Kiwanuka Nsubuga", "text": "Biografia.\nNacque a Kisule, in Uganda, il 5 novembre 1914.\nFu ordinato presbitero il 15 dicembre 1946.\nFu vicario generale dell'arcidiocesi di Kampala dal 1961 al 1966; nel 1966 anche vicario capitolare, fino all'elezione ad arcivescovo di Kampala il 5 agosto dello stesso anno. Il 30 ottobre fu consacrato vescovo dal cardinale Laurean Rugambwa.\nDal 1967 al 1975 fu presidente della Conferenza episcopale ugandese.\nPapa Paolo VI lo elev\u00f2 al rango di cardinale nel concistoro del 24 maggio 1976 e fu il primo cardinale ugandese. Ricevette il titolo di Santa Maria Nuova. Partecip\u00f2 ai due conclavi del 1978, che videro l'elezione di Giovanni Paolo I e Giovanni Paolo II.\nSi dimise dal governo pastorale dell'arcidiocesi l'8 febbraio 1990, per raggiunti limiti d'et\u00e0.\nMor\u00ec il 2 aprile 1991 all'et\u00e0 di 76 anni ed \u00e8 sepolto nella cattedrale di Kampala.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538899", "revid": "1173824", "url": "https://it.wikipedia.org/wiki?curid=538899", "title": "Patrick Aloysius O'Boyle", "text": "Biografia.\nNacque a Scranton il 18 luglio 1896.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 10 agosto 1987 all'et\u00e0 di 91 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538900", "revid": "1935652", "url": "https://it.wikipedia.org/wiki?curid=538900", "title": "John Joseph O'Connor", "text": "Biografia.\nNacque a Filadelfia il 15 gennaio 1920.\nPapa Giovanni Paolo II lo elev\u00f2 al rango di cardinale nel concistoro del 25 maggio 1985.\nMor\u00ec il 3 maggio 2000 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538901", "revid": "1543377", "url": "https://it.wikipedia.org/wiki?curid=538901", "title": "William O'Connell", "text": "Biografia.\nWilliam Henry O'Connell nacque l'8 dicembre 1859 a Lowell, Stato federato del Massachusetts ed arcidiocesi di Boston, sulla East Coast degli Stati Uniti d'America. Era l'ultimo degli undici figli di John O'Connell e di sua moglie Bridget Farrelly, immigrati irlandesi. Il padre lavorava in una fabbrica tessile e mor\u00ec quando William aveva quattro anni. Negli anni di liceo, William si distinse nella musica, in particolare al pianoforte e all'organo.\nO'Connell si iscrisse nel 1876 al \"St. Charles College\" di Ellicott City, nel Maryland. Qui fu allievo del celebre poeta John Banister Tabb. Torn\u00f2 nel Massachusetts due anni pi\u00f9 tardi e si immatricol\u00f2 nel Boston College, laureandosi nel 1881 con medaglia d'oro in filosofia, fisica e chimica. Prosegu\u00ec i suoi studi al Pontificio Collegio Americano del Nord di Roma.\nMinistero sacerdotale.\nRicevette l'ordinazione sacerdotale il 7 giugno 1884, a Roma, per imposizione delle mani del cardinale Lucido Maria Parocchi, vicario generale di Sua Santit\u00e0 per la Diocesi di Roma; si \u00e8 incardinato, ventiquattrenne, come presbitero dell'arcidiocesi di Boston. Una polmonite ed una congestione bronchiale lo costrinsero a rinunciare al dottorato in teologia presso la Pontificia Universit\u00e0 Urbaniana, obbligandolo a ritornare negli Stati Uniti nel 1885 senza aver conseguito il titolo accademico.\nPrest\u00f2 il suo ministero pastorale nella chiesa di San Giuseppe a Medford fino al 1886, da cui fu trasferito alla chiesa di San Giuseppe del West End di Boston. Nel 1895 torn\u00f2 a Roma, con l'incarico di rettore del Pontificio Collegio Americano del Nord, succedendo a Denis Joseph O'Connell. Ottenne il titolo di prelato domestico di Sua Santit\u00e0 nel 1897.\nMinistero episcopale.\nVescovo di Portland.\nIl 14 maggio 1901 papa Leone XIII lo nomin\u00f2, quarantunenne, 3\u00ba vescovo di Portland; succedette a James Augustine Healy, deceduto settantenne il 5 agosto 1900 dopo aver guidato la diocesi per venticinque anni. Ricevette la consacrazione episcopale il 19 maggio seguente, presso la Basilica di San Giovanni in Laterano, per imposizione delle mani del cardinale Francesco Satolli, arciprete della medesima basilica e prefetto della Congregazione degli studi, assistito dai co-consacranti monsignori Edmund Stonor, arcivescovo titolare di Trebisonda, e Rafael Merry del Val, arcivescovo titolare di Nicea e presidente della Pontificia Accademia Ecclesiastica nonch\u00e9 futuro cardinale. Come suo motto episcopale il neo vescovo O'Connell scelse \"Vigor in arduis\", che tradotto vuol dire \"Forza nelle difficolt\u00e0\". Al suo arrivo nel Maine fu accolto ufficialmente dal governatore John F. Hill. Papa Pio X gli don\u00f2 un reliquiario della Vera Croce dopo il Conclave del 1903; in seguito prese possesso della diocesi durante una cerimonia svoltasi nella Cattedrale dell'Immacolata Concezione a Portland.\nNel 1905, in aggiunta ai suoi doveri di vescovo diocesano, O'Connell fu nominato inviato papale presso l'imperatore del Giappone Meiji; ricevette allora la decorazione di Gran Cordone dell'Ordine del Sacro Tesoro. Nel 1905 divenne assistente al Soglio pontificio. All'epoca si parlava di una sua \"autocandidatura\" all'arcidiocesi di Boston, per via delle sue donazioni per le cause promosse dalla Santa Sede e delle sue dichiarazione pubbliche di lealt\u00e0 al papa.\nArcivescovo di Boston.\nIl 7 febbraio 1906 papa Pio X lo promosse, quarantaseienne, arcivescovo coadiutore con diritto di successione di Boston, assegnandogli contestualmente la sede arcivescovile titolare di Costanza di Scizia. \nUn anno e mezzo dopo, il 30 agosto 1907, giorno della morte dell'ottantacinquenne monsignor John Joseph Williams, succedette per coadiutoria come arcivescovo metropolita di Boston all'et\u00e0 di quarantasette anni. In seguito ricevette il pallio, simbolo di comunione tra la Santa Sede ed il metropolita.\nNel 1910 fu destinatario dell'epistola Pontificium institutum in cui papa Pio X lo ringraziava per le elargizioni a favore dell'istituzione.\nO'Connell favor\u00ec una gestione centralizzata delle organizzazioni diocesane, fra cui scuole, ospedali e ricoveri. O'Connell ebbe un immenso potere politico e sociale nel Massachusetts, guadagnandosi il soprannome di \"Number One.\" Ad esempio, esercit\u00f2 la sua influenza per opporsi alla legge del 1935 che voleva istituire una lotteria statale nel Massachusetts e si schier\u00f2 per il no al referendum del 1942 che voleva liberalizzare il controllo delle nascite statale. L'unico politico del tempo che ebbe un'influenza paragonabile a quella del cardinal O'Connell fu il governatore (e futuro presidente degli Stati Uniti d'America) Calvin Coolidge, ma anche Coolidge scelse accortamente le sue battaglie, cercando di evitare il pi\u00f9 possibile di opporsi all'arcivescovo. Negli anni prima della Seconda guerra mondiale O'Connell fu un punto di riferimento per i neutralisti, che cercavano di mantenere gli Stati Uniti estranei al conflitto, prima della battaglia di Pearl Harbor.\nCardinalato.\nPapa Pio X lo cre\u00f2 cardinale nel concistoro del 27 novembre 1911, poco prima di compiere cinquantadue anni; fu il primo arcivescovo di Boston a ricevere la dignit\u00e0 cardinalizia. Tre giorni dopo, il 30 novembre, gli vennero conferiti la berretta ed il titolo cardinalizio di San Clemente, vacante dal 25 aprile 1908, giorno della morte del cardinale italiano Gennaro Portanova, arcivescovo metropolita di Reggio Calabria.\nO'Connell arriv\u00f2 in ritardo ai due conclavi che si svolsero durante il suo lungo cardinalato, nel 1914 e nel 1922, per lo svantaggio di dover attraversare l'Oceano Atlantico. A seguito della sua protesta papa Pio XI volle allungare a quindici giorni il tempo fra la morte del papa e l'ingresso nel conclave. O'Connell riusc\u00ec cos\u00ec a partecipare al conclave del 1939, che elesse papa Pio XII.\nColpito da una pneumonia, mor\u00ec il 22 aprile 1944 nel quartiere di Brighton a Boston, all'et\u00e0 di ottantaquattro anni; cosciente fino all'ultimo, aveva risposto alle preghiere per i morenti ed aveva impartito un'ultima benedizione ai membri fedeli della sua famiglia. Fu il penultimo cardinale creato da Pio X a morire: gli sopravvisse solo Gennaro Granito Pignatelli di Belmonte. Al termine dei solenni funerali, il 28 aprile seguente la salma venne tumulata nella tomba che si fece costruire presso la Cappella dell'Immacolata Concezione presso il Seminario di San Giovanni a Boston.\nDurante il suo episcopato a Boston, lungo ben 36 anni, il numero delle religiose consacrate pass\u00f2 da 1567 a 5459; quello delle parrocchie da 194 a 322; le chiese cattoliche aumentarono da 248 a 375; i sacerdoti diocesani da 488 a 947.\nPrese di posizione.\nLavoro minorile.\nSi oppose al \"Child Labor Amendment\", una proposta di emendamento costituzionale che disponeva che il lavoro minorile fosse regolato da leggi federali, anzich\u00e9 statali.\nHollywood.\nDenunci\u00f2 Hollywood come \"lo scandalo della nazione\".\nTeorie di Albert Einstein.\nSi espresse contro le teorie religiose di Albert Einstein, considerandolo un \"autentico ateismo, quantunque mascherato da panteismo cosmico.\"\nEutanasia.\nSi oppose all'eutanasia, definendo la sofferenza \"la disciplina dell'umanit\u00e0\".\nPudicizia.\nEspresse posizioni intransigenti sulla pudicizia, giungendo a comunicare ai suoi preti che avrebbero potuto rifiutarsi di amministrare la Comunione alle donne che portavano il rossetto.\nMusica pop.\nSi oppose anche alle canzonette, affermando che \"Nessun vero Americano praticherebbe quest'infima arte. Infatti, non sono uomini...Se ascoltate attentamente troverete il pi\u00f9 basso appello all'emozione sessuale dei giovani.\"\nRapporti con il cardinal Spellman.\nNon era in rapporti molto cordiali con il cardinale Francis Spellman, che fu suo vescovo ausiliare prima di essere promosso arcivescovo di New York; una volta dichiar\u00f2 \"Francis riassume in s\u00e9 ci\u00f2 che accade a un bibliotecario quando gli insegni a leggere.\"\nEcumenismo.\nPrese posizioni nette contro l'ecumenismo. Ad esempio nel 1908 durante le cerimonie del centenario dell'arcidiocesi di Boston, la citt\u00e0 dei Puritani, dichiar\u00f2 che i Puritani erano tramontati, ma i cattolici rimanevano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538902", "revid": "11266", "url": "https://it.wikipedia.org/wiki?curid=538902", "title": "Silvio Angelo Pio Oddi", "text": ""}
{"id": "538903", "revid": "287204", "url": "https://it.wikipedia.org/wiki?curid=538903", "title": "Carlo Odescalchi", "text": "Biografia.\nDi nobile famiglia romana di origine comasca, figlio di Baldassarre Odescalchi, che fu duca di Sirmio e principe del Sacro Romano Impero e Valeria Caterina Giustiniani, studi\u00f2 in patria e in Ungheria, dove trov\u00f2 rifugio con la famiglia all'epoca dell'occupazione francese di Roma. Nel 1809 consegu\u00ec il dottorato \"in utroque iure\".\nFu ordinato presbitero il 31 dicembre 1808 e fin dal 1814 cerc\u00f2 di entrare nella Compagnia di Ges\u00f9, ma dovette inizialmente rinunciare per l'opposizione della sua famiglia. Il 7 giugno 1818 fu accettato nei gesuiti con la clausola \"in tempore opportuno\" che rimandava il suo ingresso nella Compagnia a tempi pi\u00f9 favorevoli.\nPapa Pio VII lo elev\u00f2 al rango di cardinale nel concistoro del 10 marzo 1823 e contemporaneamente lo elesse arcivescovo di Ferrara. Nello stesso anno, il 16 maggio ricevette il titolo dei Santi XII Apostoli e il 25 maggio fu consacrato vescovo.\nPartecip\u00f2 ai tre conclavi che elessero i papi Leone XII, Pio VIII e Gregorio XVI.\nNel 1825 in qualit\u00e0 di legato apr\u00ec la porta santa della Basilica di San Giovanni in Laterano.\nDal 1832 divenne arciprete della basilica liberiana, l'anno successivo opt\u00f2 per l'ordine dei cardinali vescovi e ottenne la sede suburbicaria di Sabina.\nNel 1834 fu nominato cardinale vicario per la citt\u00e0 di Roma.\nNell'ottobre del 1837 present\u00f2 a papa Gregorio XVI le dimissioni da tutti i suoi incarichi per entrare nella Compagnia di Ges\u00f9, ma ebbe un rifiuto. Tuttavia, l'anno successivo il Papa nomin\u00f2 una commissione di cardinali per studiare il caso delle dimissioni di Carlo Odescalchi e i cardinali diedero responso favorevole. Il 21 novembre present\u00f2 le dimissioni dal cardinalato e dalla sede suburbicaria di Sabina, che furono accettate il 30 novembre.\nIl 2 gennaio 1840 pot\u00e9 finalmente emettere la professione religiosa ed entrare nella Compagnia di Ges\u00f9, per cui svolse un'attivit\u00e0 missionaria e di predicazione nel Nord Italia.\nMor\u00ec il 17 agosto 1841 all'et\u00e0 di 56 anni in odore di santit\u00e0. \u00c8 attualmente aperto il suo processo di beatificazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538904", "revid": "986213", "url": "https://it.wikipedia.org/wiki?curid=538904", "title": "Patrick Joseph O'Donnell", "text": "Biografia.\nNacque a Kilraine il 28 novembre 1856.\nPapa Pio XI lo elev\u00f2 al rango di cardinale nel concistoro del 14 dicembre 1925.\nMor\u00ec il 22 ottobre 1927 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538905", "revid": "838137", "url": "https://it.wikipedia.org/wiki?curid=538905", "title": "Tom\u00e1s \u00d3 Fiaich", "text": "Biografia.\nNacque a Crossmaglen (in irlandese Crois Mhic Lionn\u00e1in) il 3 novembre 1923.\nNel 1977 fu nominato arcivescovo di Armagh.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979.\nMor\u00ec l'8 maggio 1990 all'et\u00e0 di 66 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538906", "revid": "838137", "url": "https://it.wikipedia.org/wiki?curid=538906", "title": "John Francis O'Hara", "text": "Biografia.\nNacque a Ann Arbor il 1\u00ba maggio 1888: entr\u00f2 nella Congregazione di Santa Croce l'8 agosto 1912 ed emise la sua professione dei voti perpetui il 14 settembre 1914. Nel 1939 venne consacrato vescovo dal cardinale Francis Spellman: gi\u00e0 ordinario militare, fu vescovo di Buffalo (dal 1945) e poi arcivescovo di Filadelfia (dal 1951).\nPapa Giovanni XXIII, nel concistoro del 15 dicembre 1958, lo cre\u00f2 cardinale del titolo dei Santi Andrea e Gregorio.\nMor\u00ec il 28 agosto 1960 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538907", "revid": "1543377", "url": "https://it.wikipedia.org/wiki?curid=538907", "title": "Sean Patrick O'Malley", "text": "Biografia.\nFormazione e ministero sacerdotale.\nPatrick O'Malley nasce in una famiglia di origine irlandese, figlio di Theodore O'Malley e Mary Louise Reidy e cresce, insieme alla sorella e al fratello maggiore, a South Hills, sobborgo di Pittsburgh, e a Reading in Pennsylvania. A 12 anni entra al seminario minore francescano St. Fidelis di Herman ed il 14 luglio 1965, a 21 anni, emette la prima professione con i voti semplici entrando a far parte dell'Ordine dei Frati Minori Cappuccini ed assumendo il nome di Sean, in onore di san Giovanni. Oltre agli ordinari studi della scuola superiore, studia spagnolo, greco, tedesco ed ebraico. Dopo un breve periodo come diacono nell'Isola di Pasqua, riceve l'ordinazione sacerdotale il 29 agosto 1970 ed \u00e8 trasferito a Washington, dove insegna letteratura spagnola e portoghese all'Universit\u00e0. Nel 1973 fonda il \"Centro Cat\u00f3lico Hispano\", un'organizzazione per l'assistenza umanitaria ai profughi e immigrati dell'America Latina; e nel 1978 \u00e8 nominato vicario foraneo per Washington dal cardinale William Wakefield Baum.\nEpiscopato e cardinalato.\nNel 1984 \u00e8 designato come vescovo coadiutore della diocesi di Saint Thomas, nelle Isole Vergini americane; succede come vescovo diocesano un anno dopo.\nIl 16 giugno 1992 \u00e8 nominato vescovo di Fall River, nel Massachusetts. Dieci anni dopo nel 2002 \u00e8 trasferito alla diocesi di Palm Beach, in Florida (2002), ma gi\u00e0 nel luglio 2003 papa Giovanni Paolo II lo nomina arcivescovo metropolita di Boston.\nPapa Benedetto XVI lo eleva al rango di cardinale con il titolo presbiterale di Santa Maria della Vittoria nel concistoro del 24 marzo 2006.\nIl 31 maggio 2010, dopo la pubblicazione dei rapporti Ryan e Murphy sugli abusi su minori all'interno della Chiesa cattolica irlandese, \u00e8 nominato visitatore apostolico per l'arcidiocesi di Dublino.\nPartecipa al conclave del 2013 e viene considerato tra i papabili da diversi organi di stampa.\nIl 13 aprile 2013 papa Francesco lo nomina membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana.\nIl 16 maggio 2013 annuncia che non si recher\u00e0 alla cerimonia di conferimento delle lauree al Boston College, cui era stato invitato, per sottolineare il dissenso con il premier irlandese Enda Kenny rispetto all'introduzione dell'aborto in Irlanda. Ritiene infatti che i bambini debbano essere protetti non solo dopo la nascita (p.es dalla pedofilia, contro cui il cardinale si \u00e8 sempre battuto) ma sin dal concepimento e ritenendo l'aborto un abominevole delitto, come definito dal Concilio Vaticano II.\nDal 22 marzo 2014 \u00e8 membro della Pontificia commissione per la tutela dei minori appena istituita da papa Francesco.\nIl 10 agosto 2015 papa Francesco lo nomina suo inviato speciale alle cerimonia in occasione del 450\u00ba anniversario della prima celebrazione eucaristica fondazionale tenuta nella citt\u00e0 di St. Augustine, in Florida, l'8 settembre 2015.\nIl 14 gennaio 2017 lo stesso pontefice lo nomina membro della Congregazione per la dottrina della fede.\nOltre l\u2019inglese, parla correntemente lo spagnolo ed il portoghese, e conosce bene anche il tedesco, l\u2019italiano, ed il francese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538908", "revid": "35813", "url": "https://it.wikipedia.org/wiki?curid=538908", "title": "Carlo Oppizoni", "text": ""}
{"id": "538910", "revid": "767487", "url": "https://it.wikipedia.org/wiki?curid=538910", "title": "Enrico Orfei", "text": "Biografia.\nPapa Pio IX lo elev\u00f2 al rango di cardinale nel concistoro del 15 marzo 1858.\nGenealogia episcopale.\nLa genealogia episcopale \u00e8:"}
{"id": "538912", "revid": "986213", "url": "https://it.wikipedia.org/wiki?curid=538912", "title": "Viviano Orfini", "text": "Biografia.\nNacque a Foligno il 23 agosto 1751.\nGli fu imposto il nome di Viviano per ricordare il pi\u00f9 celebre dei giureconsulti della nobile famiglia Cirocchi, folignate, della quale, estinguendosi furono eredi gli Orfini. Il 18 marzo 1816 fu nominato Prefetto delle Strade, (suo segretario era Giovanni Morelli). il 10 maggio 1820 dalla Presidenza delle Acque fu trasferito a quella dell'Annona.\nPapa Pio VII lo elev\u00f2 al rango di cardinale nel concistoro del 10 marzo 1823, Giorni dopo si rec\u00f2 a Foligno dove festeggi\u00f2 l'investitura nel suo Palazzo , presenti i parenti Conti degli Azzi Vitelleschi ed Andreozzi. Un solenne Te Deum fu officiato nella Chiesa del Gonfalone alla cui Confraternita l'Orfini era iscritto.\nMor\u00ec l'8 maggio 1823 all'et\u00e0 di 71 anni, Fu tumulato in S. Angelo in Pescheria in attesa di un monumento che per\u00f2 non fu mai eseguito."}
{"id": "538913", "revid": "838137", "url": "https://it.wikipedia.org/wiki?curid=538913", "title": "Antonio Francesco Orioli", "text": "Biografia.\nNato a Bagnacavallo il 10 dicembre 1778, fu battezzato col nome di Luigi. Entrato nell'Ordine dei frati minori conventuali emise la professione religiosa il 6 maggio 1793 nella provincia con sede a Bologna.\nFu vescovo di Orvieto dal 1833 al 1841. Papa Gregorio XVI lo cre\u00f2 cardinale presbitero nel concistoro del 12 febbraio 1838 assegnandogli il titolo di Santa Maria sopra Minerva optando, il 30 settembre 1850, per quello dei Santi XII Apostoli. Membro di diverse congregazioni, dal 2 maggio 1847 fu prefetto della Congregazione dei vescovi e regolari e, dal 4 maggio al 2 giugno 1848, segretario di Stato \"ad interim\".\nMor\u00ec il 20 febbraio 1852 all'et\u00e0 di 73 anni e fu sepolto nella basilica dei Santi XII Apostoli retta dal suo Ordine.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538914", "revid": "404449", "url": "https://it.wikipedia.org/wiki?curid=538914", "title": "Pietro Ostini", "text": "Biografia.\nNacque a Roma il 27 aprile 1775.\nPapa Gregorio XVI lo elev\u00f2 al rango di cardinale nel concistoro dell'11 luglio 1836.\nPartecip\u00f2 al conclave del 1846 che elesse Pio IX.\nMor\u00ec il 4 marzo 1849 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538915", "revid": "547034", "url": "https://it.wikipedia.org/wiki?curid=538915", "title": "Maurice Michael Otunga", "text": "Biografia.\nEra figlio di un capotrib\u00f9, che ebbe circa settanta mogli. Si convert\u00ec al cattolicesimo e fu battezzato nel 1935. Suo padre sar\u00e0 battezzato nel 1963 e sua madre nel 1965.\nStudi\u00f2 in Kenya e in Uganda. Nel 1947 rifiut\u00f2 di succedere a suo padre come capotrib\u00f9. In quello stesso anno si rec\u00f2 a Roma, per studiare al Pontificio Ateneo Urbaniano, da cui nel settembre del 1951 otterr\u00e0 la licenza in teologia.\nFu ordinato sacerdote a Roma il 3 ottobre 1950 dal cardinale Pietro Fumasoni Biondi, prefetto della Congregazione di Propaganda Fide.\nNel 1951 intraprese un viaggio di alcuni mesi per l'Europa, visitando l'Italia, Parigi, Lourdes, l'Inghilterra e l'Irlanda. Torn\u00f2 quindi in Kenya, dove dal 1951 al 1954 fu professore nel seminario di Kakamega. Divenne quindi segretario di James Knox, delegato apostolico dell'Africa britannica e risiedette a Mombasa, effettuando per\u00f2 frequenti viaggi in tutta l'Africa.\nIl 17 novembre 1956 fu eletto vescovo titolare di Tacape e vescovo ausiliare di Kisumu. Il 25 febbraio 1957 fu ordinato vescovo da James Robert Knox.\nIl 21 maggio 1960 divenne il primo vescovo di Kisii.\nIl 20 maggio 1964 divenne ordinario militare in Kenya.\nIl 15 novembre 1969 fu nominato vescovo coadiutore di Nairobi e arcivescovo titolare di Bomarzo. Successe all'arcivescovo il 24 ottobre 1971. Fu presidente della Conferenza episcopale keniota.\nPapa Paolo VI lo elev\u00f2 al rango di cardinale nel concistoro del 5 marzo 1973 con il titolo di San Gregorio Barbarigo alle Tre Fontane.\nPartecip\u00f2 ad entrambi i conclavi del 1978, che elessero papa Giovanni Paolo I e papa Giovanni Paolo II.\nIl 21 aprile 1997 rassegn\u00f2 le dimissioni come arcivescovo di Nairobi e il 29 agosto dello stesso anno come ordinario militare.\nMor\u00ec a Nairobi nel 2003 e fu sepolto prima nel cimitero di Msongari per poi essere traslato nei Resurrection Gardens di Karen due anni dopo.\nMaurice Michael Otunga fu il primo keniota a divenire presbitero, vescovo, arcivescovo e cardinale.\nL'11 novembre 2011 presso l'Arcidiocesi di Nairobi \u00e8 stata aperta solennemente, nella basilica della Santa Famiglia, la sua causa di beatificazione e canonizzazione. Postulatore della causa \u00e8 il dr. Waldery Hilgeman, vice-postulatore \u00e8 il padre Reginald D. Cruz, C.F.X.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538917", "revid": "986213", "url": "https://it.wikipedia.org/wiki?curid=538917", "title": "Carlos Oviedo Cavada", "text": "Biografia.\nNacque a Santiago del Cile il 19 gennaio 1927.\nPapa Giovanni Paolo II lo elev\u00f2 al rango di cardinale nel concistoro del 26 novembre 1994.\nMor\u00ec il 7 dicembre 1998 all'et\u00e0 di 71 anni e venne sepolto all\u2019interno della cattedrale di San Giacomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538918", "revid": "986213", "url": "https://it.wikipedia.org/wiki?curid=538918", "title": "Francesco Maria Pandolfi Alberici", "text": "Biografia.\nNacque a Orvieto il 18 marzo 1764.\nPapa Gregorio XVI lo elev\u00f2 al rango di cardinale nel concistoro del 2 luglio 1832.\nMor\u00ec il 3 giugno 1835 all'et\u00e0 di 71 anni."}
{"id": "538919", "revid": "84184", "url": "https://it.wikipedia.org/wiki?curid=538919", "title": "Bartolomeo Pacca", "text": "Biografia.\nNacque a Benevento il 25 dicembre 1756, figlio di Orazio Pacca, marchese di Matrice e Crispina Malaspina.\nPapa Pio VII lo elev\u00f2 al rango di cardinale nel concistoro del 23 febbraio 1801.\nFu prosegretario di Stato fra il 1808 e il 1814.\nFu detenuto da Napoleone nella fortezza di Fenestrelle dal 1809 al 1813.\nNel conclave del 1829 il re di Francia esercit\u00f2 contro il card. Pacca il diritto di veto. Nel 1832, il Card. Pacca invi\u00f2 una lettera ai tre \"pellegrini della libert\u00e0\" (cio\u00e8 Lacordaire, Lamennais e Montalembert) per dire che sebbene i loro nomi e quello della loro pubblicazione, \"L'Avenir\", non fossero stati menzionati esplicitamente nell'enciclica Mirari vos, l'intenzione del papa Gregorio XVI era di condannare le tesi che difendeva il periodico.\nMor\u00ec il 19 aprile 1844 all'et\u00e0 di 87 anni. Fu sepolto nella Chiesa di Santa Maria in Portico in Campitelli. L'anno successivo uscirono a Parigi i due volumi delle sue \"\u0152uvres compl\u00e8tes\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538920", "revid": "986213", "url": "https://it.wikipedia.org/wiki?curid=538920", "title": "Bartolomeo Pacca il Giovane", "text": "Era figlio di Orazio Pacca e di Giulia Caracciolo di Sant'Eramo ed era pronipote del pi\u00f9 noto cardinale omonimo.\nBiografia.\nFrequent\u00f2 il Collegio Clementino, poi il Collegio dei Nobili a Velletri ed infine, dal 1835 al 1838, la Pontificia Accademia Ecclesiastica.\nIl 6 giugno 1841 fu ordinato sacerdote dall'omonimo prozio, cardinale Pacca.\nRicopr\u00ec numerose cariche presso la Curia Romana finch\u00e9 papa Pio IX lo elev\u00f2 al rango di cardinale nel concistoro del 17 settembre 1875, assegnandogli la diaconia di Santa Maria in Portico Campitelli.\nPartecip\u00f2 al conclave del 1878 che elesse papa Leone XIII.\nMor\u00ec il 14 ottobre 1880 all'et\u00e0 di 63 anni."}
{"id": "538921", "revid": "838137", "url": "https://it.wikipedia.org/wiki?curid=538921", "title": "Alfredo Pacini", "text": "Fu nominato cardinale della Chiesa cattolica da papa Paolo VI.\nBiografia.\nNacque a Capannori il 10 febbraio 1888.\nVenne consacrato arcivescovo il 28 aprile 1946 con il titolo di Germia.\nPapa Paolo VI lo cre\u00f2 cardinale nel concistoro del 26 giugno 1967.\nMor\u00ec il 23 dicembre 1967 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538922", "revid": "838137", "url": "https://it.wikipedia.org/wiki?curid=538922", "title": "Antony Padiyara", "text": "Fu nominato cardinale della Chiesa cattolica da papa Giovanni Paolo II.\nBiografia.\nNacque a Manimala l'11 febbraio 1921.\nPapa Giovanni Paolo II lo elev\u00f2 al rango di cardinale nel concistoro del 28 giugno 1988.\nMor\u00ec il 23 marzo 2000 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538923", "revid": "767487", "url": "https://it.wikipedia.org/wiki?curid=538923", "title": "Francisco Pacheco de Villena", "text": "Biografia.\nNacque a Ciudad Rodrigo nel 1508 da Juan Pacheco e Ana de Toledo.\nPapa Pio IV lo elev\u00f2 al rango di cardinale nel concistoro del 25 febbraio 1561.\nMor\u00ec il 23 agosto 1579 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538925", "revid": "254059", "url": "https://it.wikipedia.org/wiki?curid=538925", "title": "Antonio Pallavicini Gentili", "text": "Proveniente da una famiglia di origine spagnola, era figlio di Balbiano e di Caterina Salvago.\nAlcune fonti lo indicano con il nome di Antoniotto e lo segnalano come uno dei principali ecclesiastici del ramo genovese della nobile famiglia Pallavicini.\nBiografia.\nPapa Innocenzo VIII lo elev\u00f2 al rango di cardinale nel concistoro del 9 marzo 1489 e ricevette il titolo di cardinale presbitero di Sant'Anastasia.\nFu vescovo di Ventimiglia dal 1484, quindi vescovo di Orense dal 27 gennaio 1486. Fra il 1484 ed il 1489 fu anche datario apostolico presso la Curia Romana.\nDall'8 febbraio 1493 al 1494 fu camerlengo del Sacro Collegio.\n\u00c8 molto noto il ritratto che di lui fece Tiziano. Fu sepolto presso la chiesa di Santa Maria del Popolo a Roma.\nMor\u00ec il 10 settembre 1507 all'et\u00e0 di 66 anni.\nConclavi.\nAntonio Pallavicini Gentili partecip\u00f2 ai conclavi:\nSuccessione apostolica.\nLa successione apostolica \u00e8:"}
{"id": "538927", "revid": "125414205", "url": "https://it.wikipedia.org/wiki?curid=538927", "title": "Pietro Palazzini", "text": "Biografia.\nNacque a Piobicco il 19 maggio 1912, figlio di Giovanni e di Luigia Conti. Dopo gli studi nella citt\u00e0 di Cagli e poi presso il seminario regionale di Fano, fu ordinato sacerdote il 6 dicembre 1934. Trasferitosi a Roma, nel 1939 ha conseguito il diploma in Archivistica, Paleografia e Diplomatica. Nel 1942 fu nominato assistente del Pontificio Seminario Romano Maggiore, al fianco di monsignor Roberto Ronca. In quegli stessi anni, si prodig\u00f2 a rischio della vita in favore di numerosi ebrei e rifugiati politici che vivevano una condizione di estremo disagio a causa dell'occupazione nazista della citt\u00e0. Per questi motivi, nel 1983, lo Yad Vashem dello Stato d'Israele lo ha insignito della Medaglia dei Giusti tra le nazioni.\nNel 1945 divenne professore presso la Facolt\u00e0 Teologica della Pontificia Universit\u00e0 Lateranense, della quale pochi anni dopo sarebbe stato preside. Giovanni XXIII lo nomin\u00f2 arcivescovo titolare di Cesarea di Cappadocia nel 1962 e, Paolo VI nel concistoro del 5 marzo 1973 lo elev\u00f2 al rango di cardinale. Nel 1980 Giovanni Paolo II lo nomin\u00f2 prefetto della Congregazione per le cause dei santi, che guid\u00f2 sino al 1988. Nel 1992, nonostante avesse gi\u00e0 raggiunto il limite anagrafico degli ottanta anni, fu nominato da Giovanni Paolo II presidente ad interim della Corte di Cassazione della Citt\u00e0 del Vaticano.\nMor\u00ec a Roma l'11 ottobre 2000 all'et\u00e0 di 88 anni. Le esequie furono celebrate dal pontefice all'altare della Cattedra della Basilica di San Pietro, come di prassi per i cardinali di curia. Nel 2008 il feretro del cardinale \u00e8 stato tumulato nella Chiesa di San Girolamo della Carit\u00e0 in Roma, dove riposa anche le spoglie del fratello, monsignor Giuseppe Palazzini.\nOpere.\nUno degli elementi che caratterizzano la vita di Pietro Palazzini \u00e8 studio che \u00e8 sempre stato profondo e costante, abbinato all'autentica volont\u00e0 di diffondere la cultura. Dagli anni cinquanta inizia la sua attivit\u00e0 di pubblicista quasi inesauribile e che si protrarr\u00e0 per un ventennio fino agli anni settanta. Autore di un importante \"Trattato di Teologia Morale\" in quattro volumi (1953), fu ideatore della Bibliotheca Sanctorum (1961) che condusse in prima persona.\nDell'Enciclopedia Cattolica fu redattore per la parte giuridica, morale e sociologica (1958-1964). Inoltre egli \u00e8 l'autore del Dizionario di Teologia Morale (1966), dei Concili Ecumenici in sei volumi (1963) e del Dizionario Canonistico e Morale in quattro volumi (1962). Il diploma in Archivistica, Paleografia e Diplomatica conseguito nel 1939 \u00e8 anche, per\u00f2, un segno rivelatore, oltre che una base notevole, che attesta la sua ricerca in campo storico. A lui si devono illuminanti studi condotti con profondo rigore scientifico e concernenti proprio le sue terre di origine. Non fu certo assente neppure alla stesura dei libri che il fratello mons. Giuseppe Palazzini ebbe a dedicare in particolare a Piobbico e a Cagli. Autenticamente umile, sempre schivo della mondanit\u00e0, incalzante in ogni colloquio al fine di giungere rapidamente al nocciolo delle questioni, Palazzini va certo ricordato anche per il suo impegno rivolto alla tutela dei beni culturali. Non \u00e8 un caso che l'eminente porporato oltre ad essere canonico onorario della Basilica Cattedrale di Cagli sia anche dal 1984 cittadino onorario della stessa citt\u00e0.\nCagli gli deve molto perch\u00e9 ai tanti che hanno bussato alla sua porta \u00e8 difficile trovare qualcuno che non abbia ricevuto il suo conforto e soccorso. Personalmente, scrive Alberto Mazzacchera, \"posso attestare l'impegno generoso del card. Pietro Palazzini per vari beni culturali cagliesi per la cui tutela mi sono rivolto proprio a lui. Lo conobbi, pochi giorni prima del Natale 1989, proprio per la questione delle coperture della vasta Basilica Cattedrale di Cagli. Subito dopo fui al suo fianco quale segretario del Centro Studi Avellaniti, l'istituzione culturale fondata negli anni settanta dallo stesso e presieduta ma anche materialmente diretta con indicibile impegno fino a larga parte degli anni novanta del XX secolo\". Per Piobbico il cardinale Palazzini, dove amava riparare dalla calura estiva romana, non ha lesinato energie. A lui si deve innanzitutto il recupero del castello dei Brancaleoni che senza ombra di dubbio oggi sarebbe, diversamente, ridotto a poca cosa. Si tratta, come scriveva Maria Luisa Polichetti nel 1985, di un recupero \"emblematico anche per le modalit\u00e0 con cui esso \u00e8 andato realizzato. Avviato per volont\u00e0 della comunit\u00e0 di Piobbico, \u00e8 stato realizzato dallo Stato, e per esso dal Ministero per i Beni Culturali e Ambientali attraverso i suoi organi centrali e periferici\".\nUn'operazione, quella del castello dei Brancaleoni, avviata nel 1961 e che trova una sua concretizzazione con la chiusura della trattativa di vendita nel 1970 e il passaggio, dietro versamento del corrispettivo di \u00a3 29.600.000, tra le propriet\u00e0 statali. Il palazzo, rammenta sempre Polichetti, \"giaceva ormai nell'abbandono, era poco conosciuto ed era trattato alla stregua di magazzino, deposito o alloggio per famiglie meno abbienti\". Liberati gli ambienti dalle famiglie che lo occupavano grazie alla costruzione di alloggi popolari, nel 1971 la Soprintendenza per i Beni Ambientali e Architettonici pone mano ai primi lavori di restauro, anche se un vero e proprio piano organico per le successive opere viene stilato solo verso la fine degli anni settanta, quando ormai le situazioni di pericolo erano state finalmente eliminate. L'opera di restauro proseguir\u00e0 fino ai giorni nostri vista la vastit\u00e0 e complessit\u00e0 dell'edificio.\nL'impegno del cardinale Palazzini venne giustamente sottolineato nel 1985 nel discorso di apertura del convegno di studi I Brancaleoni e Piobbico da parte dell'Assessore alla Cultura del Comune di Piobbico che affermava \"qui mi corre l'obbligo di ricordare l'incessante interessamento dei fratelli Palazzini, Mons. Giuseppe e Sua Eminenza il Cardinale Pietro, che con tenacia sono riusciti a superare ogni ostacolo durante il lungo iter burocratico\" concernente le fasi di recupero del castello dei Brancaleoni. Per questo suo notevolissimo impegno nel 1992, su proposta della Delegazione di Cagli, Sua Eminenza Rev.ma fu nominata Socio Onorario dell\"'Istituto Italiano dei Castelli\". S. Em. il Card. Palazzini insignito quale Cavaliere di Collare dell'Ordine Militare di S. Brigida fu Gran Priore fino alla Sua morte. \u00c8 un piccolo segno che si aggiunge alle prestigiosissime quanto numerose onorificenze italiane e straniere delle quali il cardinale Palazzini \u00e8 stato giustamente insignito.\nA questo uomo di corporatura minuta capace di porgere le proprie autentiche sentite scuse in caso di errore, e grande spiritualmente e culturalmente va il ringraziamento di avere difeso la propria terra con le rispettive emergenze culturali. La sua vita per la quale non si \u00e8 mai risparmiato in nulla pu\u00f2 essere ben compresa nella lettera che Sua Santit\u00e0 Giovanni Paolo II gli ha indirizzato il 6 dicembre 1984 dove \u00e8 riportata in particolare la frase \"non ha certamente nascosto sotto la terra i talenti ricevuti ma li hai, operando moltiplicato\". \u00c8 un sigillo straordinario ad una vita esemplare.\nGenealogia episcopale.\nLa genealogia episcopale \u00e8:"}
{"id": "538930", "revid": "322321", "url": "https://it.wikipedia.org/wiki?curid=538930", "title": "Pedro Pacheco Ladr\u00f3n de Guevara", "text": "Biografia.\nEra il figlio di Alonso T\u00e9llez Gir\u00f3n e di Mar\u00eda V\u00e9lez de Guevara.\nFu vescovo di Mondo\u00f1edo (1532-1537), Ciudad Rodrigo (1537-1539), Pamplona (1539-1545), Ja\u00e9n (1545-1554) e Sig\u00fcenza (1554-1560).\nPapa Paolo III lo elev\u00f2 al rango di cardinale nel concistoro del 16 dicembre 1545.\nFu vicer\u00e9 di Napoli dal 3 giugno 1553 al febbraio 1556.\nVicer\u00e9 di Napoli.\nGiunto a Napoli dopo aver ricevuto la nomina vicereale (l'ultimo vicer\u00e9 in carica, don Pedro de Toledo, era morto nel febbraio del 1553), subentr\u00f2 al figlio di don Pedro che, per pochi mesi, aveva avuto la luogotenenza generale del Regno.\nLa situazione che trov\u00f2 al suo arrivo non era delle migliori: il popolo infatti era ancora turbato dagli ultimi anni di governo del suo predecessore, piuttosto rigido e l'ambizioso programma di opere pubbliche che era stato avviato aveva subito un pesante rallentamento.\nFu probabilmente ancor pi\u00f9 inflessibile di don Pedro, dedicando le sue attenzioni soprattutto a una severa amministrazione della giustizia, cosa per la quale ricevette elogi da papa Giulio III ma, alla morte del pontefice (1555), dovette partire per Roma per partecipare al conclave e a Napoli giunse un nuovo inviato imperiale, in qualit\u00e0 di luogotenente: Bernardino de Mendoza.\nSuccessione apostolica.\nLa successione apostolica \u00e8:"}
{"id": "538931", "revid": "6923", "url": "https://it.wikipedia.org/wiki?curid=538931", "title": "Antonio Pallotta", "text": "Fu nominato cardinale della Chiesa cattolica da papa Pio VII.\nBiografia.\nNacque a Ferrara il 23 febbraio 1770.\nPapa Pio VII lo elev\u00f2 al rango di cardinale nel concistoro del 10 marzo 1823.\nMor\u00ec il 19 luglio 1834 all'et\u00e0 di 64 anni.\nNella letteratura.\nIl sonetto \"La Messa der Venard\u00ed Ssanto\" del 1833 di Giacchino Belli cita polemicamente la distruzione della citt\u00e0 di Sonnino, decretata nel 1819 dal cardinal Pallotta come misura di repressione al brigantaggio. Tale misura fu inefficace e sollev\u00f2 numerose critiche nella stessa curia, al punto da portare alla rimozione del Pallotta dall'incarico."}
{"id": "538932", "revid": "986213", "url": "https://it.wikipedia.org/wiki?curid=538932", "title": "Luigi Pallotti", "text": "Biografia.\nNacque ad Albano Laziale il 30 marzo 1829.\nPapa Leone XIII lo elev\u00f2 al rango di cardinale nel concistoro del 23 maggio 1887.\nMor\u00ec a Roma il 31 luglio 1890 all'et\u00e0 di 61 anni."}
{"id": "538933", "revid": "322321", "url": "https://it.wikipedia.org/wiki?curid=538933", "title": "Paluzzo Paluzzi Altieri degli Albertoni", "text": "Biografia.\nPaluzzo Paluzzi degli Albertoni nacque l'8 giugno 1623 a Roma, primo dei due figli di Alberto Paluzzi degli Albertoni (secondo marchese di Rasina) e di Laura Carpegna. Prese anche il cognome di Altieri quando venne adottato come nipote dal papa Clemente X (1670-1676), prassi che venne ufficializzata il giorno dell'elezione al trono pontificio di quest'ultimo. Fu anche zio dei cardinali Lorenzo Altieri e Giovanni Battista Altieri e prozio del cardinale Vincenzo Maria Altieri. Viene indicato anche col nome di Paluzzo Altieri degli Albertoni.\nDa giovane frequent\u00f2 l'Universit\u00e0 di Perugia, ove ottenne il dottorato in legge, intraprendendo in seguito la carriera presso la corte pontificia. Divenuto chierico della Camera Apostolica alla fine del pontificato di Urbano VIII (1623-1644), venne nominato Uditore generale della Camera Apostolica sotto il pontificato di Alessandro VII (1655-1667).\nOttenuti gli ordini sacri, venne creato subito cardinale e riservato \"in pectore\" gi\u00e0 dal concistoro del 14 gennaio 1664, venendo pubblicato in quello del 15 febbraio 1666; ricevette la porpora cardinalizia ed il titolo dei Ss. XII Apostoli il 15 marzo 1666.\nFu eletto in seguito vescovo della Diocesi di Montefiascone; col\u00e0 ebbe come suo vicario monsignor Orazio Fortunato di Sant'Arcangelo di Lucania. Il cardinale Altieri era nipote di Emilio Altieri, che divenne Papa il 29 aprile 1670 con il nome di Clemente X. Ebbe successivamente la cattedra di Corneto dal 29 marzo 1666, venne consacrato nel titolo episcopale il 2 maggio di quello stesso anno nella chiesa di San Silvestro in Capite a Roma, per mano del cardinale Ulderico Carpegna, assistito da Stefano Ugolini, arcivescovo titolare di Corinto e da Giovanni Tommaso Pinelli, vescovo di Albenga.\nEgli prese parte al conclave del 1667 che elesse a pontefice Clemente IX e nuovamente a quello del 1669-1670 che elesse Clemente X. Nominato cardinal nipote sotto Clemente X, venne promosso alla sede metropolitana di Ravenna dal 19 maggio 1670. Nominato legato pontificio ad Avignone dal 19 maggio 1670, dal 1673 al 1677 mantenne anche la legatura ad Urbino. Prefetto della Sacra Congregazione di Propaganda Fide dal 2 agosto 1671 sino alla morte, divenne anche Governatore di Tivoli.\nCamerlengo di Santa Romana Chiesa dal 4 agosto 1671 al 29 giugno 1698, venne nominato Pro-prefetto per la Sacra Congregazione del Concilio di Trento dal novembre 1671 al dicembre 1672. Successivamente divenne Vicario Generale di Roma per alcuni mesi nel 1671 (carica che ufficiosamente ricopriva dal 1667) e Segretario del Gabinetto Apostolico. Rinunciando all'incarico presso la sede di Ravenna prima del 19 febbraio 1674, partecip\u00f2 al conclave del 1676 che elesse a pontefice Innocenzo XI.\nCamerlengo del Sacro Collegio dei Cardinali (10 gennaio 1678-9 gennaio 1679), opt\u00f2 per il titolo cardinalizio di San Crisogono dal 1\u00ba dicembre 1681 e poi per quello di Santa Maria in Trastevere dal 13 novembre 1684, passando quindi all'ordine dei cardinali vescovi ed ottenendo la Sede suburbicaria di Sabina dal 28 febbraio 1689. Prese parte quindi al conclave del 1689 che elesse a pontefice Alessandro VIII e nuovamente a quello del 1691 che elesse Innocenzo XII.\nDopo aver optato per la Sede suburbicaria di Palestrina (8 agosto 1691), divenne Arciprete della Basilica di San Giovanni in Laterano nel 1693 e successivamente opt\u00f2 per la Sede suburbicaria di Porto e Santa Rufina dal 27 gennaio 1698, con una nomina anche a sub-decano del Sacro Collegio dei Cardinali.\nMor\u00ec il 29 giugno 1698 mentre si era recato dalla propria poltrona al tavolo per ricevere il pasto del mezzogiorno. La sua salma venne esposta alla pubblica venerazione nella chiesa di Santa Maria in Portico in Campitelli a Roma per poi venire sepolta nella cappella di San Giovanni Battista che aveva fatto erigere per s\u00e9 nella medesima chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538934", "revid": "986213", "url": "https://it.wikipedia.org/wiki?curid=538934", "title": "Luigi Pandolfi", "text": "Biografia.\nNacque a Cartoceto il 6 settembre 1751.\nPapa Pio VII lo elev\u00f2 al rango di cardinale nel concistoro del 10 marzo 1823.\nMor\u00ec il 2 febbraio 1824 all'et\u00e0 di 72 anni."}
{"id": "538938", "revid": "124007754", "url": "https://it.wikipedia.org/wiki?curid=538938", "title": "Giovanni Panico", "text": "Genealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538939", "revid": "709565", "url": "https://it.wikipedia.org/wiki?curid=538939", "title": "La Smorfia", "text": " La Smorfia \u00e8 il libro dei sogni, usato per trarre dai vari sogni i corrispondenti numeri da giocare al lotto. In ogni smorfia un vocabolo, un evento, una persona o un oggetto \u00e8 trasformato in uno o pi\u00f9 numeri, attraverso una codifica anche abbastanza precisa che prevede un numero diverso a seconda del contesto: per esempio \"giocare\" fa 79, ma cambia se si gioca ai cavalli (81), al lotto (33), a calcio (50), a carte (17), a scacchi (22) e cos\u00ec via.\nLa smorfia originariamente veniva tramandata oralmente, successivamente trascritta su carta. Vista l'origine popolare della smorfia, non sono poche le edizioni della smorfia che utilizzano le figure, per gli analfabeti, affiancate ai numeri.\nL'origine del termine \"smorfia\" \u00e8 incerta, ma la spiegazione pi\u00f9 frequente \u00e8 che sia legata al nome di Morfeo, il dio dei sogni nell'antica Grecia. Altre teorie sono propense a credere che l'origine della Smorfia risieda all'interno della tradizione cabalistica ebraica, secondo la quale nella Bibbia non esiste parola, lettera o segno che non abbia qualche significato nascosto correlato.\nLa smorfia \u00e8 tradizionalmente legata alla citt\u00e0 di Napoli, che ha una lunga tradizione nel gioco del lotto. \u00c8 spesso stata fonte di ispirazione anche per il cinema, diventando talvolta protagonista di dialoghi e sketch ideati e proposti soprattutto da attori napoletani."}
{"id": "538940", "revid": "1543377", "url": "https://it.wikipedia.org/wiki?curid=538940", "title": "Gutenburg", "text": "Gutenburg (toponimo tedesco) \u00e8 una frazione di 119 abitanti del comune svizzero di Madiswil, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo appartenente al distretto di Aarwangen, si estendeva per 0,6\u00a0km\u00b2; il 1\u00ba gennaio 2007 \u00e8 stato accorpato a Madiswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGutenburg \u00e8 servito dall'omonima stazione sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "538941", "revid": "84184", "url": "https://it.wikipedia.org/wiki?curid=538941", "title": "Fabrizio Paolucci", "text": "Biografia.\nFabrizio Paolucci nacque il 2 aprile 1651 a Forl\u00ec, quinto dei sei figli di Cosimo Paolucci, conte di Calboli, e di sua moglie Luciana Albicini; suoi fratelli furono Giovanni, Angiola Guerreria, Lucrezia, Giuseppe Ferdinando e Luigi. Egli fu zio del cardinale Camillo Merlini Paolucci.\nRecatosi a Roma nel 1659 a 8 anni, venne educato dal prozio. Entr\u00f2 quindi all'Universit\u00e0 La Sapienza di Roma ove ottenne il dottorato \"in utroque iure\" il 23 febbraio 1674 e venne ordinato poco dopo sacerdote.\nEletto vescovo di Macerata e Tolentino il 9 aprile 1685, venne consacrato il 6 maggio successivo nella chiesa di San Filippo a Roma dal cardinale Gaspare Carpegna, vicario di Roma. Il 6 febbraio 1696 venne prescelto quale assistente al Soglio Pontificio e dal 24 febbraio di quello stesso anno divenne nunzio apostolico a Colonia.\nPapa Innocenzo XII lo elev\u00f2 al rango di cardinale nel concistoro del 19 dicembre 1698. Nel frattempo, il 27 gennaio venne trasferito alla sede episcopale di Ferrara col titolo personale di arcivescovo, ottenendo da quella stessa data l'incarco di nunzio apostolico straordinario alla Dieta Polacca per l'elezione di un nuovo re. Il 5 gennaio 1699 ottenne la berretta rossa ed il titolo dei Santi Giovanni e Paolo, prendendo parte nel 1700 al conclave che elesse papa Clemente XI. Il nuovo pontefice lo nomin\u00f2 cardinale segretario di Stato mantenendolo in carica dal 3 dicembre 1700 al 19 marzo 1721. Date le dimissioni dalla diocesi di Ferrara dal 14 marzo 1701, divenne commendatario di una ricca abbazia di Cremona. Il 25 gennaio 1709 divenne pro-penitenziere maggiore rimanendo in carica sino all'11 maggio 1721. Camerlengo del Sacro Collego dei Cardinali dal 25 gennaio 1706 sino al 21 febbraio 1707. Opt\u00f2 quindi per l'ordine dei cardinali-vescovi ed ottenne la sede suburbicaria di Albano dall'8 febbraio 1719. Alla morte del pontefice, nel conclave del 1721 era il candidato pi\u00f9 forte alla successione, ma da parte di Carlo VI d'Asburgo (tramite il cardinale Mihaly Frigyes Althan, vescovo di Vac) fu posto il veto sulla sua elezione, in quanto ritenuto dall'imperatore troppo vicino alle posizioni francesi; fu perci\u00f2 eletto un cardinale che non fosse schierato, Michelangelo Conti cio\u00e8 papa Innocenzo XIII. Vicario generale di Roma dall'11 maggio 1721, diviene prefetto della Congregazione dei vescovi e regolari dal 9 settembre 1721.\nDopo la morte del pontefice nel 1724 fu di nuovo uno dei maggiori candidati al soglio pontificio; ma non fu eletto sempre per il veto imperiale, ma con l'elezione di Benedetto XIII egli riassunse la funzione di segretario di Stato che mantenne fino alla morte. Prefetto della Sacra Congregazione dei Riti, di Avignone e di Loreto. Opt\u00f2 quindi per la sede suburbicaria di Porto e Santa Rufina dal 12 giugno 1724. Vice-decano del Sacro Collegio dei Cardinali, gli vennero garantite le facolt\u00e0 di plenipotenziario per negoziare assieme al cardinale \u00c1lvaro Cienfuegos, arcivescovo di Catania, la devoluzione di Comacchio e regioni adiacenti allo Stato della Chiesa dal 1\u00ba settembre 1724. Segretario della Sacra Congregazione dell'Inquisizione dal 1725 rimase in carica sino alla sua morte. Opt\u00f2 infine per le sedi suburbicarie di Ostia e Velletri e divenne decano del Sacro Collegio dei Cardinali dal 19 novembre 1725.\nMor\u00ec il 12 giugno 1726, all 5.00 di mattina, presso il palazzo apostolico del Quirinale. La salma venne quindi trasferita al suo palazzo nel foto dei XII Apostoli quel giorno stesso alle 7.00 e quindi alla Basilica dei Santi XII Apostoli il 13 giugno 1726 ove ebbero luogo anche i funerali ed alle 23.00 la salma venne traslata chiesa romana di San Marcello al Corso (monumento di Pietro Bracci) e l\u00ec sepolta a sinistra dell'altare di San Pellegrino Laziosi.\nA lui si deve, a Forl\u00ec, la costruzione sia del neoclassico Palazzo Paolucci de Calboli sia del Palazzo dei Signori della Missione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538942", "revid": "35813", "url": "https://it.wikipedia.org/wiki?curid=538942", "title": "Ottaviano Paravicino", "text": ""}
{"id": "538943", "revid": "300883", "url": "https://it.wikipedia.org/wiki?curid=538943", "title": "Juan Pardo Tavera", "text": ""}
{"id": "538945", "revid": "1649409", "url": "https://it.wikipedia.org/wiki?curid=538945", "title": "Joseph Parecattil", "text": "Biografia.\nPapa Paolo VI lo elev\u00f2 al rango di cardinale nel concistoro del 28 aprile 1969.\nEbbe la presidenza della commissione per la codificazione del diritto canonico delle Chiese orientali.\nMor\u00ec il 20 febbraio 1987 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538946", "revid": "1494169", "url": "https://it.wikipedia.org/wiki?curid=538946", "title": "Pietro Parente", "text": ""}
{"id": "538948", "revid": "1543377", "url": "https://it.wikipedia.org/wiki?curid=538948", "title": "Lucido Maria Parocchi", "text": "Biografia.\nEra figlio di Antonio Parocchi, ricco mugnaio, e di Genoveffa Soresina.\nRicevette la cresima nel 1840.\nDopo aver frequentato il seminario di Mantova dal 1847, pass\u00f2 al Collegio Romano nel 1854 a Roma ove ottenne il dottorato in teologia il 5 settembre 1856.\nOrdinato sacerdote il 17 maggio 1856 a Roma dal cardinale Costantino Patrizi Naro, vicario di Roma, venne incardinato nella diocesi di Mantova ove fu professore di storia ecclesiastica, di teologia morale e di diritto canonico nel seminario della citt\u00e0. Arciprete della parrocchia dei Santi Gervasio e Protasio, divenne prefetto della cattedrale. Socio dell'Accademia della Religione Cattolica di Roma dal 22 giugno 1870, dal 10 marzo 1871 divenne prelato domestico di Sua Santit\u00e0. Fu tra i fondatori e il primo direttore del periodico \"La Scuola Cattolica\" nel 1872.\nEletto vescovo di Pavia il 27 ottobre 1871, ricevette la consacrazione episcopale il 5 novembre di quell'anno nella chiesa di Santa Trinit\u00e0 dei Monti a Roma per l'imposizione delle mani del cardinale Costantino Patrizi Naro, decano del collegio cardinalizio, assistito da Pietro Villanova Castellacci, arcivescovo titolare di Petra, e da Salvatore Nobili Vitelleschi, vescovo di Osimo. Il 12 marzo 1877 venne promosso arcivescovo di Bologna.\nCreato cardinale presbitero nel concistoro del 22 giugno 1877, il 25 giugno di quell'anno ricevette la berretta cardinalizia ed il titolo di San Sisto e fino alla nomina del cardinale Tommaso Maria Zigliara, effettuata da Leone XIII, \u00e8 stato il porporato italiano pi\u00f9 giovane.\nPrese parte al conclave del 1878 che elesse papa Leone XIII.\nDal 1882 diede le proprie dimissioni dal governo pastorale della propria arcidiocesi e divenne vicario generale del pontefice per la citt\u00e0 di Roma e per il suo distretto, dal 16 febbraio 1884, rimanendo in carica sino al 1899. Il 24 marzo 1884 opt\u00f2 per il titolo di Santa Croce in Gerusalemme.\nIl 6 novembre 1884 consacr\u00f2 vescovo il futuro papa Pio X nella basilica di Sant'Apollinare mentre il 4 dicembre 1887 consacr\u00f2 la basilica di Sant'Antonio in Roma. Nel 1898 diede alla comunit\u00e0 romana, staccatasi per volere di papa Leone XIII dalla pia unione delle Serve infime dei Sacri Cuori, nuovi regolamenti dando cos\u00ec inizio alle Suore Missionarie dei Sacri Cuori di Ges\u00f9 e Maria.\nDal 1\u00ba giugno 1888 all'11 febbraio 1889 fu camerlengo del collegio cardinalizio. Presidente dell'Accademia della Religione Cattolica di Roma dal 13 marzo 1889, opt\u00f2 quindi per il titolo di Albano dal 24 maggio 1889. Segretario del Supremo Sacro Concilio dell'Universale e Romana Inquisizione dal 5 agosto 1896, rimase in carica sino alla propria morte. Il 30 novembre 1896 opt\u00f2 quindi per il titolo di Porto e Santa Rufina. Vice cancelliere di Santa Romana Chiesa dal 14 dicembre 1899, rimase in carica sino alla propria morte. Traslato al titolo di San Lorenzo in Damaso in commenda (assegnato solitamente al vice cancelliere) dal 14 dicembre 1899 mantenne anche questo titolo sino alla propria morte. Presidente della commissione per l'elezione dei vescovi italiani, divenne legato a latere per la chiusura della Porta Santa della patriarcale basilica di San Paolo fuori le mura alla fine dell'anno 1900.\nFu presidente onorario del comitato per la realizzazione a Bagnoregio della statua di san Bonaventura opera di Cesare Aureli fusa nel 1895 e collocata nella piazza antistante la chiesa di Sant'Agostino.\nMor\u00ec il 15 gennaio 1903 per un attacco cardiaco a Roma. La sua salma venne esposta dapprima nel Palazzo della Cancelleria e poi nella basilica di San Lorenzo in Damaso a Roma dove ebbero luogo anche i funerali a cui assistette pure Angelo Giuseppe Roncalli, il futuro Giovanni XXIII, indicandolo come modello di scienza e virt\u00f9. Venne sepolto nella cappella della Sacra Congregazione di Propaganda Fide nel cimitero del Verano a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538951", "revid": "124710134", "url": "https://it.wikipedia.org/wiki?curid=538951", "title": "Agust\u00edn Parrado y Garc\u00eda", "text": "Biografia.\nNacque a Fuensalda\u00f1a il 5 ottobre 1872.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec l'8 ottobre 1946 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538953", "revid": "838137", "url": "https://it.wikipedia.org/wiki?curid=538953", "title": "Urbano Paracciani Rutili", "text": "Biografia.\nNacque a Roma l'8 febbraio 1715.\nPapa Clemente XIII lo elev\u00f2 al rango di cardinale nel concistoro del 26 settembre 1766.\nMor\u00ec il 2 gennaio 1777 all'et\u00e0 di 61 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538954", "revid": "125062403", "url": "https://it.wikipedia.org/wiki?curid=538954", "title": "Costantino Patrizi Naro", "text": "Biografia.\nNato a Siena il 4 settembre 1798, figlio del marchese Giovanni e da Cunegonda, figlia del principe Saverio di Sassonia. Era discendente di una nobile famiglia della citt\u00e0 che gi\u00e0 aveva vantato un cardinale, Benedetto Naro, di cui egli era pronipote. Egli ricevette il battesimo il 12 dicembre del 1798.\nFrequentando il Collegio dei Protonotari di Roma ottenne la laurea \"in utroque iure\" e venne ordinato sacerdote il 16 giugno 1819, venendo poco dopo assegnato al rango di reggente del tribunale della penitenzeria apostolica. Nominato prelato domestico di Sua Santit\u00e0, fu uditore del tribunale della Sacra Rota.\nEletto arcivescovo titolare di Filippi dal 15 dicembre 1828, venne consacrato il 21 dicembre di quell'anno nella chiesa di Santa Caterina da Siena a Roma per opera del cardinale Carlo Odescalchi, prefetto per la Sacra Congregazione dei vescovi e regolari, assistito da Lorenzo Mattei, patriarca titolare di Antiochia, e da Daulo Augusto Foscolo, arcivescovo di Corf\u00f9. Dal 16 gennaio 1829 sino al 2 luglio 1832 fu in carica come Nunzio apostolico in Toscana e successivamente venne nominato prefetto del palazzo apostolico.\nCreato cardinale e riservato \"in pectore\" nel concistorio del 23 giugno 1834, il suo nome venne reso pubblico l'11 luglio 1836, ricevendo il 14 luglio di quell'anno la berretta cardinalizia ed il titolo di cardinale presbitero di San Silvestro in Capite dal 21 novembre. Fino alla nomina del cardinale Gabriel della Genga Sermattei \u00e8 stato il porporato italiano pi\u00f9 giovane.\nPrefetto per la Sacra Congregazione dei Vescovi e Regolari dal 6 luglio 1839, fu vicario generale di Sua Santit\u00e0 per la citt\u00e0 di Roma dal 22 dicembre 1841.\nArciprete della basilica di Santa Maria Maggiore (24 maggio 1845), partecip\u00f2 al conclave del 1846 nel quale venne eletto papa Pio IX.\nOpt\u00f2 quindi per l'ordine dei cardinali-vescovi ed occup\u00f2 la sede suburbicaria di Albano dal 20 aprile 1849.Camerlengo del Sacro Collegio dal 15 marzo 1852, rimase in carica sino al 7 marzo 1853.\nPrefetto per la Sacra Congregazione dei Riti dal 27 giugno 1854, divenne segretario del Supremo Sacro Collegio per la Romana e Universale Inquisizione dal 10 ottobre 1860 sino alla morte.\nSuddiacono del Sacro Collegio, divenne arciprete della basilica di San Giovanni in Laterano dal 21 settembre 1867. Opt\u00f2 quindi per il titolo di cardinale vescovo di Ostia e Velletri dall'8 ottobre 1870, divenendo Decano del Sacro Collegio.\nMor\u00ec a Roma il 17 dicembre 1876. La sua salma venne esposta nella chiesa romana di Sant'Apollinare e venne sepolto nella cappella di famiglia nella chiesa della Nativit\u00e0 di via Nomentana a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538955", "revid": "1173824", "url": "https://it.wikipedia.org/wiki?curid=538955", "title": "Giuseppe Paupini", "text": "Biografia.\nNato a Mondavio il 25 febbraio 1907 da Francesco Paupini e Ida Grilli (sorella del letterato Luigi Grilli), Paupini frequent\u00f2 il Ginnasio presso il Seminario Minore Diocesano di Fano per poi licenziarsi in teologia presso il Pontificio Seminario Regionale Marchigiano \"Pio XI\" allora ubicato sempre a Fano. Successivamente frequent\u00f2 la Pontificia Universit\u00e0 Lateranense in Roma, dove consegu\u00ec il dottorato in diritto canonico.\nFu ordinato presbitero il 19 marzo 1930 nella Cattedrale di Fano.\nDal 1930 al 1932 fu assistente spirituale del seminario minore della sua diocesi.\nDal 1932 al 1939 insegn\u00f2 diritto canonico presso il Pontificio Seminario Regionale Marchigiano \"Pio XI\".\nNel 1939 venne chiamato a Roma, al servizio della Santa Sede, presso la Segreteria di Stato. Indirizzato subito alla carriera diplomatica, venne destinato a Parigi, come addetto presso la nunziatura apostolica in Francia.\nRientr\u00f2 a Roma tre anni dopo e fu nominato segretario della nunziatura apostolica in Italia rimanendo nell'incarico dal 1942 al 1947.\nDal 1947 al 1951 fu incaricato d'affari presso le nunziature di Nicaragua, Honduras e Cuba.\nNel 1951 fu promosso consigliere di nunziatura e, il 19 ottobre 1952, venne nominato prelato domestico di Sua Santit\u00e0.\nRichiamato a Roma, dal 1952 al 1956 lavor\u00f2 in Segreteria di Stato e svolse anche attivit\u00e0 pastorale in diocesi, presso la parrocchia di Ognissanti in Via Appia Nuova.\nFu nominato arcivescovo titolare di Sebastopoli di Abasgia da papa Pio XII nel dicembre 1955 e nominato internunzio apostolico in Iran ed allo stesso tempo amministratore apostolico di Ispahan dei Latini (Babilonia). Ricevette la consacrazione episcopale il 26 febbraio 1956 dal cardinale Valerio Valeri. Fu trasferito come nunzio apostolico in Guatemala ed El Salvador il 25 febbraio 1957. Rimase in quella sede fino al 1959 quando fu nominato nunzio apostolico in Colombia. In quel paese organizz\u00f2 con successo nel 1968 lo storico viaggio apostolico di Paolo VI a Bogot\u00e0, per l'inaugurazione della Seconda conferenza generale degli episcopati latino-americani e caraibici. Era la prima visita di un papa in America Latina.\nPapa Paolo VI lo premi\u00f2, elevandolo al rango di cardinale nel concistoro del 28 aprile 1969, assegnandogli contestualmente la diaconia di Ognissanti in Via Appia Nuova.\nIl suo stemma cardinalizio era: \"D'azzurro, a due leoni d'oro affrontati e controrampanti a un pino al naturale; il tutto movente da un monte di 3 cime arrotondate, al naturale. Al colmo di rosso, sostenuto da un filetto d'argento e caricato di una stella di 8 punte d'oro, accostata da 2 gigli d'argento. Le nappe, in numero di venti, sono disposte dieci per parte, in quattro ordini di 1, 2, 3, 4. Sotto lo scudo, nella lista svolazzante, il motto in lettere maiuscole di nero: \"IMPENDAM ET SUPERIMPENDAR\u201d\".\nFu nominato penitenziere maggiore il 21 marzo 1973.\nGuid\u00f2 la penitenzieria apostolica per 11 anni fino al giorno 8 aprile 1984 quando, all'et\u00e0 di 77 anni, rassegn\u00f2 al papa le dimissioni.\nFu promosso all'ordine dei cardinali presbiteri e la sua diaconia fu elevata \"pro illa vice\" a titolo presbiterale, il 30 giugno 1979.\n\u00c8 stato cardinale camerlengo del Sacro Collegio dal 22 giugno 1987 al 2 maggio 1988.\nPartecip\u00f2 ai lavori del Concilio Ecumenico Vaticano II, come invitato del papa Giovanni XXIII.\nPrese parte ai conclavi che elessero i papi Giovanni Paolo I e Giovanni Paolo II, nell'agosto e nell'ottobre del 1978.\nMor\u00ec a Roma il 18 luglio 1992 all'et\u00e0 di 85 anni.\nLe sue esequie vennero celebrate nella Basilica Vaticana dal cardinale Angelo Sodano, segretario di Stato, alla presenza del Sacro Collegio e del corpo diplomatico accreditato presso la Santa Sede. Il suo corpo riposa a Mondavio, tumulato nella chiesa collegiata dei Santi Pietro e Paterniano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538956", "revid": "1874410", "url": "https://it.wikipedia.org/wiki?curid=538956", "title": "Pietro Pavan", "text": "Biografia.\nPav\u00e0n studi\u00f2 a Roma e a Padova filosofia, teologia ed economia. Laureatosi, fu ordinato prete l'8 luglio 1928. Dal 1933 al 1946 insegn\u00f2 nel seminario di Treviso.\nNel luglio del 1943 prese parte ai lavori che portarono alla redazione del Codice di Camaldoli.\nNel 1946 fu nominato consigliere dell'Istituto Cattolico per le Attivit\u00e0 Sociali. Dal 1948 al 1969 insegn\u00f2 nella Pontificia Universit\u00e0 Lateranense, della quale fu poi rettore dal 1969 al 1974.\nCollabor\u00f2 con papa Giovanni XXIII nella redazione delle encicliche \"Mater et Magistra\" e \"Pacem in Terris\".\nPartecip\u00f2 al Concilio Vaticano II come esperto, intervenendo nella terza sessione del settembre del 1964 per sostenere il principio della libert\u00e0 religiosa, che si opponeva alla \u00abtolleranza religiosa\u00bb dello schema preparatorio presentato dal cardinale Alfredo Ottaviani.\nGodette di molto prestigio come studioso della dottrina sociale della Chiesa.\nFu creato cardinale da papa Giovanni Paolo II il 25 maggio 1985; il papa lo dispens\u00f2, in ragione dell'et\u00e0 avanzata, dall'ordinazione episcopale. \nMor\u00ec a Roma il 26 dicembre 1994 e fu tumulato nella cappella delle Figlie della Chiesa nel cimitero del Verano."}
{"id": "538957", "revid": "2043251", "url": "https://it.wikipedia.org/wiki?curid=538957", "title": "Miguel Pay\u00e1 y Rico", "text": "Biografia.\nComp\u00ec i suoi studi a Valencia fino all'Universit\u00e0 cittadina ove si laure\u00f2 in filosofia e teologia nel 1836. Fu ordinato sacerdote il 24 settembre del medesimo anno.\nInsegn\u00f2 metafisica, letteratura, storia, matematica e teologia all'Universit\u00e0 ed al Seminario di Valencia per 24 anni. Nel 1845 fond\u00f2 il giornale \"El Eco de la Religi\u00f3n\".\nIl 25 giugno del 1858 fu nominato vescovo di Cuenca e fu consacrato il 12 settembre dello stesso anno dall'arcivescovo Pablo Garc\u00eda Abella. Partecip\u00f2 al concilio Vaticano I, difendendo il dogma dell'infallibilit\u00e0 papale. Il 16 gennaio 1874 fu trasferito alla sede arcivescovile di Santiago di Compostela. Fu durante il suo episcopato che si riscoprirono i resti di san Giacomo Maggiore.\nPapa Pio IX lo elev\u00f2 al rango di cardinale nel concistoro del 12 marzo 1877 e il 25 giugno dello stesso anno gli assegn\u00f2 il titolo dei Santi Quirico e Giulitta.\nPartecip\u00f2 al conclave del 1878, che elesse papa Leone XIII.\nIl 7 giugno 1886 divenne arcivescovo di Toledo e patriarca delle Indie Occidentali.\nMor\u00ec a Toledo all'et\u00e0 di 80 anni e la sua salma fu inumata nella Cattedrale di Toledo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538958", "revid": "287204", "url": "https://it.wikipedia.org/wiki?curid=538958", "title": "P\u00e9ter P\u00e1zm\u00e1ny", "text": "Biografia.\nNacque a Gran Varadino, l'odierna Oradea Mare, il 4 ottobre 1570 da famiglia calvinista e deve la sua conversione (1583) alla matrigna cattolica.\nEntr\u00f2 nel collegio dei Gesuiti a Cluj-Napoca, nel 1587 entr\u00f2 nella Compagnia di Ges\u00f9, studi\u00f2 a Cracovia, quindi a Vienna dal 1589 al 1592.\nSi rec\u00f2 quindi a Roma per studiarvi teologia dal 1592 al 1596 alla scuola del cardinal Bellarmino. Ottenne la laurea nel 1597.\nFu ordinato sacerdote nel 1596, nel 1597 fu nominato prefetto del seminario gesuita di Graz. Dalla casa gesuita di Sellye fu inviato a predicare a Ko\u0161ice, e a Nitra nel 1601.\nDal 1603 fu professore di teologia all'universit\u00e0 di Graz.\nNel 1607 si trasfer\u00ec a Trnava, alla corte del cardinale primate Ferenc Forg\u00e1ch.\nNel 1616 ottenne da papa Paolo V il permesso di lasciare la Compagnia di Ges\u00f9 per entrare fra i Somaschi, tuttavia non abbandon\u00f2 mai la Compagnia.\nFu eletto arcivescovo di Strigonio il 28 novembre 1616.\nPapa Urbano VIII lo elev\u00f2 al rango di cardinale nel concistoro del 19 novembre 1629 e il 31 maggio 1632 ricevette il titolo di San Girolamo degli Schiavoni.\nIl 12 maggio 1635 fond\u00f2 l'universit\u00e0 di Trnava, la prima universit\u00e0 cattolica del Regno d'Ungheria.\nMor\u00ec il 19 marzo 1637 a Presburgo, l'odierna Bratislava, all'et\u00e0 di 66 anni e fu sepolto nella chiesa di San Martino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538959", "revid": "116536127", "url": "https://it.wikipedia.org/wiki?curid=538959", "title": "Giuseppe Pecci (1776-1855)", "text": "Biografia.\nNacque da famiglia nobile, figlio del conte Luigi Pecci, gonfaloniere di giustizia di Gubbio, e della contessa Anna Carbonana. Non era parente di papa Pecci. Studi\u00f2 al seminario di Gubbio e successivamente all'Universit\u00e0 di Perugia, dove si laure\u00f2 in filosofia e in teologia l'8 maggio 1800.\nFu ordinato presbitero il 23 marzo 1799 ed ebbe via via incarichi sempre pi\u00f9 importanti nella sua diocesi. Nel 1820 divenne prevosto del capitolo della cattedrale e nel 1821 vicario generale.\nIl 22 novembre 1839 fu eletto vescovo titolare di Cesaropoli e amministratore apostolico della diocesi di Gubbio. L'8 dicembre dello stesso anno fu consacrato vescovo a Roma dal cardinale Costantino Patrizi Naro. Il 1\u00ba marzo 1841 divenne vescovo di Gubbio.\nPapa Pio IX lo elev\u00f2 al rango di cardinale nel concistoro del 30 settembre 1850 e il 3 ottobre dello stesso anno ricevette il titolo di Santa Balbina.\nMor\u00ec a Gubbio e fu sepolto nella cattedrale della citt\u00e0.\nGenealogia episcopale.\nLa genealogia episcopale \u00e8:"}
{"id": "538960", "revid": "838137", "url": "https://it.wikipedia.org/wiki?curid=538960", "title": "Carlo Maria Pedicini", "text": "Fu nominato cardinale della Chiesa cattolica da papa Pio VII.\nBiografia.\nNacque a Benevento il 2 novembre 1769, figlio del marchese Dionisio e di Beatrice Vulcano.\nPapa Pio VII lo elev\u00f2 al rango di cardinale nel concistoro del 10 marzo 1823.\nMor\u00ec il 19 novembre 1843 all'et\u00e0 di 74 anni; fu sepolto nella Basilica di San Lorenzo in Damaso.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538961", "revid": "322321", "url": "https://it.wikipedia.org/wiki?curid=538961", "title": "Ermenegildo Pellegrinetti", "text": "Biografia.\nNato a Camaiore il 27 marzo 1876, studi\u00f2 presso il seminario di Lucca, poi a Roma presso la Pontificia accademia di San Tommaso d'Aquino, e nell'ex Universit\u00e0 Pontificia di Sant'Apollinare (ora Pontificia Universit\u00e0 della Santa Croce).\nFra le due grandi guerre fu nunzio apostolico in Polonia e poi in Jugoslavia, occupandosi dei rapporti fra la Sede Apostolica e le gerarchie cattoliche locali dal 1922 al 1937, anno in cui fu creato cardinale da Papa Pio XI, nel concistoro del 13 dicembre 1937.\nMor\u00ec il 29 marzo 1943, all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538962", "revid": "838137", "url": "https://it.wikipedia.org/wiki?curid=538962", "title": "Carlo Andrea Pelagallo", "text": "Biografia.\nNacque a Roma il 30 marzo 1747.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 6 settembre 1822 all'et\u00e0 di 75 anni.\nGenealogia episcopale.\nLa genealogia episcopale \u00e8:"}
{"id": "538964", "revid": "599013", "url": "https://it.wikipedia.org/wiki?curid=538964", "title": "Nicol\u00e1s de Pellev\u00e9", "text": ""}
{"id": "538965", "revid": "1305772", "url": "https://it.wikipedia.org/wiki?curid=538965", "title": "Michele Pellegrino", "text": "Biografia.\nNato a Roata Chiusani in comune di Centallo, nell'ottobre 1913 entr\u00f2 al Seminario Minore di Fossano. A partire dal 1923 svolse il proprio servizio militare nei pressi di Mantova, un periodo al quale dedicher\u00e0 un quaderno pubblicato dopo la sua morte con il titolo \"Diario di quei tredici mesi (marzo 1923 - aprile 1924)\" (Editrice Esperienze di Fossano, 1996).\nMinistero sacerdotale.\nOrdinato sacerdote il 19 settembre 1925, nel 1931 si laure\u00f2 in Teologia alla Pontificia facolt\u00e0 teologica di Torino; prosegu\u00ec i propri studi laureandosi anche in Filosofia con il voto di 110/110 all'Universit\u00e0 Cattolica del Sacro Cuore di Milano (1933). Dall'anno accademico 1941-1942 fu titolare della cattedra di \"Letteratura Cristiana Antica\" dell'Universit\u00e0 degli Studi di Torino e nel 1951 la Facolt\u00e0 di Lettere della stessa universit\u00e0 gli affid\u00f2 l'insegnamento di \"Grammatica greca e latina\". Nel 1965 fu il fondatore dell'Associazione Internazionale di Studi Patristici (AIEP-IAPS).\nMinistero episcopale e cardinalato.\nPapa Paolo VI lo nomin\u00f2 arcivescovo di Torino il 18 settembre 1965 e lo elev\u00f2 al rango di cardinale nel concistoro del 26 giugno 1967.\nIl 27 luglio 1977 lasci\u00f2 l'incarico di arcivescovo di Torino per raggiunti limiti di et\u00e0.\nPrese parte ad entrambi i conclavi del 1978.\nPochi anni dopo le sue dimissioni visse la realt\u00e0 della malattia che lo port\u00f2 alla morte a Torino.\nMor\u00ec il 10 ottobre 1986 all'et\u00e0 di 83 anni; \u00e8 sepolto nel cimitero di Roata Chiusani.\nAzione pastorale.\nPellegrino nel 1944 aiut\u00f2 la partigiana Malvina Garrone Ronchi Della Rocca a sfuggire all'arresto.\nL'azione pastorale del card. Pellegrino fu incentrata sull'attuazione del Concilio Vaticano II e si distinse per l'attenzione ai problemi concreti dei poveri e per il mondo del lavoro. Del suo magistero episcopale \u00e8 soprattutto ricordata Lettera Pastorale \"Camminare insieme\" (8 dicembre 1971). Durante il proprio episcopato visit\u00f2 tutte le parrocchie dell'arcidiocesi e ristruttur\u00f2 il territorio ripartendolo in nuove zone vicariali. Increment\u00f2 il ruolo dei laici nella vita diocesana e fu molto attento ai problemi culturali promuovendo, tra l'altro, la rinascita della Facolt\u00e0 Teologica di Torino. Nel corso del suo ministero episcopale fu inoltre promotore dell'esperienza dei Preti operai.\nFirm\u00f2 il documento degli \"amici di Aldo Moro\" che afferma che le lettere dalla \"prigione del popolo\" non sono scritte dal vero Aldo Moro.\nIl 25 aprile 2003, nel centenario della nascita, \u00e8 stato inaugurato un piccolo museo nella casa natale dell'arcivescovo, visitabile previo appuntamento. La sua gestione \u00e8 affidata alla locale parrocchia, che ne ha curato l'allestimento; in loco \u00e8 anche possibile consultare gli articoli e i libri scritti da Pellegrino sia in forma cartacea che digitale.\nA lui \u00e8 dedicata la sede del Sermig di Torino. Dal 1994 \u00e8 attiva, sempre a Torino, l\"'Associazione Centro Studenti Universitari Michele Pellegrino\", un gruppo studentesco di ispirazione cristiana il quale, oltre ad un cammino di auto-aiuto negli studi, organizza conferenze, tavole rotonde, momenti di tempo libero e di preghiera in comune.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538966", "revid": "1728", "url": "https://it.wikipedia.org/wiki?curid=538966", "title": "Francesco Pentini", "text": "Biografia.\nPapa Pio IX lo elev\u00f2 al rango di cardinale nel concistoro del 16 marzo 1863.\nMor\u00ec a Roma il 17 dicembre 1869 all'et\u00e0 di 72 anni."}
{"id": "538967", "revid": "986213", "url": "https://it.wikipedia.org/wiki?curid=538967", "title": "Carlo Perosi", "text": "Era fratello del famosissimo compositore di musica sacra e presbitero Lorenzo Perosi e di Marziano Perosi, anche lui musicista da chiesa e compositore.\nBiografia.\nStudi\u00f2 al seminario di Tortona e dopo essere stato ordinato presbitero l'8 novembre 1891, prosegu\u00ec la sua formazione alla Pontificia Universit\u00e0 Gregoriana fino al 1894. Risiedette al Collegio Lombardo, dove ebbe per compagni i futuri cardinali Luigi Sincero e Mario Nasalli Rocca di Corneliano.\nTornato a Tortona ebbe numerosi incarichi: fu professore di filosofia e teologia in seminario, di cui fu anche vicerettore, fu esaminatore prosinodale e amministratore dell'ospedale. Papa Leone XIII lo nomin\u00f2 professore di storia ecclesiastica alla Pontificia Universit\u00e0 Urbaniana, ma Carlo Perosi rifiut\u00f2 per non allontanarsi dalla sua diocesi.\nNel 1904 papa Pio X che lo conosceva da quando era patriarca di Venezia, per via delle visite che Carlo faceva col\u00e0 al fratello Lorenzo, maestro di cappella della basilica di San Marco, lo nomin\u00f2 consultore della Congregazione del Concilio e membro della Penitenzieria Apostolica. Nel 1907 fu nominato visitatore dei seminari della Sicilia e prelato domestico di Sua Santit\u00e0. Il 20 ottobre 1908 fu nominato \"sostituto\" della Congregazione Concistoriale su proposta del cardinale Gaetano De Lai e mantenne quest'incarico fino al 1911, anno in cui il 7 dicembre divenne reggente della Penitenzieria Apostolica, raccomandato dal cardinale Serafino Vannutelli. Fu anche dal 1915 consultore e dal 1916 assessore della Suprema Congregazione del Sant'Uffizio.\nPapa Pio XI lo elev\u00f2 al rango di cardinale nel concistoro del 21 giugno 1926 e il 24 giugno dello stesso anno ricevette la diaconia di Sant'Eustachio. Il 10 febbraio 1928 fu nominato pro-segretario della Congregazione Concistoriale, di cui divenne segretario il 1\u00ba novembre dello stesso anno.\nMor\u00ec a Roma il 22 febbraio 1930 all'et\u00e0 di 61 anni. Fu sepolto inizialmente nel cimitero del Verano, ma nel 1959 le spoglie furono traslate nel Duomo di Tortona, dove giace accanto al fratello Lorenzo."}
{"id": "538969", "revid": "287204", "url": "https://it.wikipedia.org/wiki?curid=538969", "title": "Adolphe-Louis-Albert Perraud", "text": "Biografia.\nStudi\u00f2 a Lione, dal 1850 al 1852 fu professore di storia al liceo di Angers. Nel 1852 entr\u00f2 a far parte della Confederazione dell'Oratorio di San Filippo Neri. Fu ordinato presbitero il 2 giugno 1854. Fu professore e direttore spirituale al seminario minore di Coutances e predicatore in diverse diocesi. Prosegu\u00ec gli studi alla Sorbona di Parigi, dove si laure\u00f2 in teologia nel 1865. Fu professore di storia della Chiesa nella stessa universit\u00e0 dal 1866 al 1874. Nel 1870 fu anche membro del Consiglio superiore dell'istruzione e cappellano dell'esercito di Mac-Mahon.\nIl 4 maggio 1874 fu nominato vescovo di Autun e fu consacrato vescovo il 29 giugno dello stesso anno dal cardinale Joseph Hippolyte Guibert, arcivescovo di Parigi.\nL'8 giugno 1882 fu eletto membro dell\"Acad\u00e9mie fran\u00e7aise\". Dal 1884 al 1901 fu superiore generale della Confederazione dell'Oratorio.\nPapa Leone XIII lo elev\u00f2 al rango di cardinale \"in pectore\" nel concistoro del 16 gennaio 1893, fu pubblicato il 29 novembre 1895. Il 25 giugno 1896 ricevette il titolo di San Pietro in Vincoli. Partecip\u00f2 al conclave del 1903, che elesse papa Pio X.\nFu un brillante predicatore.\nMor\u00ec ad Autun all'et\u00e0 di 78 anni e fu sepolto nel cimitero urbano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538970", "revid": "399", "url": "https://it.wikipedia.org/wiki?curid=538970", "title": "Giulio Chierchini", "text": " Esord\u00ec sul periodico \"Topolino\" nel 1956 realizzandone in oltre mezzo secolo quasi 500 storie delle quali per un centinaio scrisse anche le sceneggiature.\nBiografia.\nDopo essersi diplomato all'Istituto d'arte Duccio di Buoninsegna di Siena, dove, in tempo di guerra, la sua famiglia era sfollata, si dedic\u00f2 dal 1946 alla carriera di animatore cinematografico dedicandosi alla realizzazione di cortometraggi. \nNel 1952 incomincia a dedicarsi ai fumetti realizzando proprie storie per la casa editrici Edizioni Alpe per la quale disegna le serie \"Castorino\", \"Tik Corvo\", \"Dan Lepre\" e poi per la Bianconi, per la quale disegna Volpetto, Nonna Abelarda e Geppo collaborando anche con Giovan Battista Carpi per poi passare alla Mondadori nello staff di autori per le serie a fumetti della Disney nel 1953 inizialmente come inchiostratore di Carpi per un paio d'anni, prima di esordire come disegnatore principale. Si dedica alle sceneggiature dal 1964. Dal 1966 al 1972per l'editore tedesco Kauka Verlag. Lavora anche per altri editori come De Leo, Fasani, \"Lo Scolaro\" e anche per l\u2019editore tedesco Kauka Verlag, per il quale realizza varie storie della serie \"Fix und Foxi\".\nA seguito del successo riscontrato dalle parodie Disney come \"L'inferno di Topolino\" (1949) e \"Paperino Don Chisciotte\" (1956) lo spinse a realizzarne anche lui esordendo nel filone con \"I promessi paperi\" (1976), seguita poi da \"Paperino nei panni di Tarzan\" (1979), \"Per un pugno di fagioli in pi\u00f9\" e \"Paperino... per qualche fagiolo in pi\u00f9\" (1986) e infine \"L'inferno di Paperino\", quest'ultima realizzata con la tecnica con cui realizzava i cartoni animati e primo esempio delle sue \"storie dipinte\". Ha inoltre ideato i personaggi di Anacleto Faina e di Little Gum."}
{"id": "538971", "revid": "1649409", "url": "https://it.wikipedia.org/wiki?curid=538971", "title": "Ignazio Persico", "text": "Biografia.\nPietro Persico nacque da una famiglia di notabili napoletani: il padre Francesco Saverio era intendente dell'esercito; la madre Giuseppina Pennacchio apparteneva a un ramo italiano della nobile famiglia degli Acton.\nStudi\u00f2 presso i Gesuiti a Napoli, a Sorrento e poi a Roma. Decise di entrare nell'Ordine dei Frati Minori Cappuccini il 25 aprile 1839, prendendo il nome di religione di Ignazio da Napoli. Era un poliglotta in grado di parlare italiano, francese, inglese, portoghese e hindi.\nIl 24 gennaio 1846 fu ordinato presbitero dal vescovo di Nola Gennaro Pasca. Chiese di diventare missionario e fu inviato a Roma per compiere gli studi necessari. Fu mandato quindi in India, nel vicariato apostolico di Patna (oggi diocesi di Allahabad). Fu direttore di scuole e segretario del vicario apostolico Anastasius Hartmann e lo segu\u00ec nel suo trasferimento a Bombay, dove contribu\u00ec alla fondazione del giornale \"The Catholic Examiner\" e fu docente e rettore del seminario diocesano. Nel 1853 mons. Hartmann lo invi\u00f2 a Roma e in Inghilterra per sostenere la causa dei cattolici indiani nell'epoca travagliata del conflitto tra i vicariati eretti dalla Santa Sede e le circoscrizioni ecclesiastiche soggette al Padroado portoghese e della dominazione coloniale britannica.\nL'8 marzo 1854 fu eletto vescovo titolare di Grazianopoli e coadiutore del vicario apostolico di Bombay. Fu consacrato il 4 giugno dello stesso anno a Bombay. Nel 1855 fu nominato visitatore apostolico del vicariato apostolico di Agra e nel 1856 vicario apostolico di Agra. Il territorio della sua giurisdizione era immenso: comprendeva il Punjab e il Kashmir e si estendeva fino ai confini dell'Afghanistan e del Nepal. Durante i moti del 1857 dovette rifugiarsi nella fortezza di Agra dal luglio al dicembre.\nNel febbraio del 1858 torn\u00f2 in Europa per raccogliere i fondi necessari alla ricostruzione dopo la rivolta, si trattenne a Roma da maggio fino alla fine dell'anno, quando fece ritorno in India. Il 24 giugno 1860 si dimise dal governo pastorale del vicariato di Agra per motivi di salute. Risiedette in Roma per sei anni.\nNel 1867 sbarc\u00f2 negli Stati Uniti, impegnandosi nel lavoro pastorale della diocesi di Charleston. Partecip\u00f2 al sinodo provinciale di Baltimora nel 1869 e quindi al Concilio Vaticano I. Il 20 marzo 1870 fu nominato vescovo di Savannah, ma il 28 luglio 1872 decise di rassegnare le dimissioni, ancora per motivi di salute: il 25 agosto dello stesso anno le dimissioni furono accettate. Rimase nella diocesi fino alla nomina di un nuovo titolare, l'anno successivo.\nSi rec\u00f2 in Canada per ristabilirsi dalla malattia; arriv\u00f2 a Qu\u00e9bec il 28 giugno 1873. Inizialmente risiedette nell'arcivescovado, ma nel mese di dicembre fu nominato vicario generale e parroco di Saint-Columbano de Sillery. Nell'ottobre del 1876 lasci\u00f2 il Canada. Intanto il 20 giugno 1874 era stato trasferito alla sede titolare di Bolina.\nNel 1877 torn\u00f2 in India da febbraio a marzo come inviato della Santa Sede nel Malabar per dirimere la controversia della Chiesa cattolica siro-malabarese e stabilire una gerarchia ecclesiastica per i cristiani di rito caldeo.\nSuccessivamente torn\u00f2 in Italia e il 15 luglio 1878 ebbe l'incarico di vescovo coadiutore di Aquino, Sora e Pontecorvo. Il 26 marzo 1879 succedette al vescovo Paolo de Niquesa, che era deceduto. Il 14 marzo 1887 si dimise da quest'incarico e fu trasferito alla sede titolare di Damiata con il titolo di arcivescovo.\nNello stesso anno da giugno a dicembre fu visitatore apostolico in Irlanda. Al ritorno ebbe incarichi in curia come segretario della Congregazione per gli Affari Orientali della Congregazione di Propaganda Fide e poi segretario della Congregazione di Propaganda Fide.\nPapa Leone XIII lo elev\u00f2 al rango di cardinale nel concistoro del 16 gennaio 1893. Il 19 gennaio dello stesso anno ricevette il titolo di San Pietro in Vincoli. Il 30 maggio 1893 fu nominato prefetto della Congregazione delle Indulgenze e delle Reliquie. Fu in seguito colpito dalla paralisi.\nMor\u00ec il 7 dicembre 1895 all'et\u00e0 di 72 anni. La salma fu esposta nella basilica di Sant'Andrea della Valle e tumulata nel sacello di Propaganda Fide nel cimitero del Verano.\nGenealogia episcopale.\nLa genealogia episcopale \u00e8:"}
{"id": "538972", "revid": "93556", "url": "https://it.wikipedia.org/wiki?curid=538972", "title": "Pierre Petit de Julleville", "text": "Biografia.\nNacque a Digione il 22 novembre 1876.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 10 dicembre 1947 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538973", "revid": "986213", "url": "https://it.wikipedia.org/wiki?curid=538973", "title": "Paul-Pierre Philippe", "text": "Biografia.\nNacque a Parigi il 16 aprile 1905. Domenicano, fu ordinato presbitero nel 1932.\nNel 1955 Pio XII lo nomin\u00f2 commissario della Congregazione del Sant'Uffizio. Papa Giovanni XXIII, invece, lo nomin\u00f2 segretario della Congregazione per i Religiosi nel 1959.\nPartecip\u00f2 a tutte le sessioni del Concilio Vaticano II. Fu segretario della Congregazione per la Dottrina della Fede dal 29 giugno 1967 al 6 marzo 1973.\nPapa Paolo VI lo elev\u00f2 al rango di cardinale nel concistoro del 5 marzo 1973. Successivamente nello stesso anno fu nominato prefetto della Congregazione per le Chiese orientali, carica che ricoprir\u00e0 fino al 27 giugno 1980.\nRicopr\u00ec l'incarico di patrono del Sovrano militare ordine di Malta dal novembre 1978 fino alla morte.\nPartecip\u00f2 in qualit\u00e0 di cardinale elettore ai conclavi dell'agosto e dell'ottobre 1978. Mor\u00ec il 9 aprile 1984 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538974", "revid": "452415", "url": "https://it.wikipedia.org/wiki?curid=538974", "title": "Gaspare Bernardo Pianetti", "text": "Biografia.\nNacque a Jesi il 7 febbraio 1780.\nFu vescovo di Viterbo e Tuscania dal 1826 al 1861.\nPapa Gregorio XVI lo elev\u00f2 al rango di cardinale nel concistoro del 14 dicembre 1840.\nMor\u00ec il 30 gennaio 1862 all'et\u00e0 di 82 anni. \u00c8 sepolto nel duomo di Viterbo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538976", "revid": "986213", "url": "https://it.wikipedia.org/wiki?curid=538976", "title": "Adeodato Piazza", "text": "Biografia.\nMinistero sacerdotale.\nNacque a Vigo di Cadore il 30 settembre 1884 e fu battezzato col nome di Giovanni.\nEntrato presto nell'Ordine dei Carmelitani Scalzi, il 7 agosto 1907 emise a Venezia i voti solenni prendendo il nome di Adeodato di San Giuseppe e, l'anno seguente. Ricevette l'ordinazione sacerdotale il 19 dicembre 1908, a Venezia, per imposizione delle mani del cardinale Aristide Cavallari, patriarca di Venezia.\nFu insegnante di filosofia e teologia e, durante la prima guerra mondiale, cappellano militare.\nDal 1923 al 1929 fu segretario generale dei Carmelitani Scalzi, procuratore generale e consultore della Congregazione dei religiosi.\nArcivescovo di Benevento.\nPer scelta personale di Pio XI, che ne aveva altissima stima, fu eletto arcivescovo di Benevento il 29 gennaio 1930, carica che tenne per cinque anni fino al 1935. Ricevette la consacrazione episcopale il 24 febbraio 1930, nella basilica di Santa Teresa d'Avila a Roma, per imposizione delle mani del cardinale Basilio Pompilj, vicario generale di Sua Santit\u00e0 per la diocesi di Roma ed arciprete della basilica di San Giovanni in Laterano, assistito dai co-consacranti monsignori Raffaele Carlo Rossi, O.C.D., arcivescovo titolare di Tessalonica ed assessore della Congregazione Concistoriale nonch\u00e9 futuro cardinale, e Pio Marcello Bagnoli, O.C.D., vescovo di Marsi. Come suo motto episcopale ha scelto \"Ut sint unum\", che tradotto vuol dire \"Perch\u00e9 siano una cosa sola\" (Giovanni 17, 21).\nPatriarca di Venezia.\nPapa Pio XI lo elev\u00f2 al rango di cardinale presbitero nel concistoro del 13 dicembre 1937, allorquando lo stesso Pio XI lo aveva eletto patriarca di Venezia il 16 dicembre 1935. Al momento della nomina e fino alla creazione del cardinale Ernesto Ruffini, Arcivescovo metropolita di Palermo, \u00e8 stato il porporato italiano pi\u00f9 giovane. Nel 1938 pubblic\u00f2 una lettera pastorale in cui giustificava la legislazione antisemita italiana, affermando tra l'altro: \"Sono gli stessi ebrei, con i loro comportamenti, che in ogni tempo e in ogni luogo provocano queste reazioni\".\nUomo di carattere risoluto, durante il secondo conflitto mondiale ottenne che grosse partite di derrate alimentari giungessero in citt\u00e0; insieme a\nmons. Olivotti inizi\u00f2 un'opera di assistenza per migliaia di ragazzi bisognosi di cure e nei mesi pi\u00f9 bui si adoper\u00f2 presso\ngli alti comandi perch\u00e9 Venezia fosse dichiarata citt\u00e0 aperta. In una lettera al cardinale Rossi del 6 dicembre 1943 sulla questione degli ebrei veneziani scrisse: \"In particolare apprensione sono i battezzati dichiarati gi\u00e0 o che saranno dichiarati in base alla nuova legge, di razza ebraica. Sono certo che la Santa Sede far\u00e0 tutto il possibile per salvare questi infelici, la cui sorte non pu\u00f2 non preoccupare la Chiesa. Per parte mia ho accennato al penoso problema suggerendo moderazione, al console generale di Germania residente a Venezia venuto a farmi visita privata\".\nNello stesso mese riusc\u00ec a convincere Hermann G\u00f6ring a non allagare il territorio del basso Piave, azione che avrebbe richiesto lo sgombero di 30000 abitanti. Il 2 aprile 1945 fu proprio padre Giulio Mappelli, incaricato dal cardinale, ad accompagnare i membri del CLN al comando tedesco dove fu raggiunto l'accordo per l'abbandono di Venezia da parte delle truppe di occupazione. Denunci\u00f2, con il vescovo di Trieste e Capodistria Antonio Santin, le barbarie dell'immediato dopoguerra che avvenivano in territorio giuliano, istriano e dalmata.\nCuria Romana.\nIl 1\u00ba ottobre 1948 papa Pio XII lo nomin\u00f2 segretario della Sacra congregazione concistoriale, e quindi cardinale vescovo il 14 marzo 1949.\nDal 1953 al 1954 fu presidente della Conferenza Episcopale Italiana.\nMor\u00ec a Roma il 30 novembre 1957 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538977", "revid": "322321", "url": "https://it.wikipedia.org/wiki?curid=538977", "title": "Lawrence Picachy", "text": "Biografia.\nPapa Paolo VI lo elev\u00f2 al rango di cardinale nel concistoro del 24 maggio 1976; lo stesso giorno ricevette la berretta cardinalizia ed il titolo del Sacro Cuore di Maria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538979", "revid": "838137", "url": "https://it.wikipedia.org/wiki?curid=538979", "title": "Celio Piccolomini", "text": "Biografia.\nNacque a Siena nel 1609 da Alessandro Piccolomini e Lucrezia Ugurgieri.\nPapa Alessandro VII lo elev\u00f2 al rango di cardinale nel concistoro del 14 gennaio 1664.\nMor\u00ec il 24 maggio 1681 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538980", "revid": "1297654", "url": "https://it.wikipedia.org/wiki?curid=538980", "title": "Giacomo Piccolomini", "text": "Biografia.\nFu il secondogenito di sei figli, appartenente alla famiglia della nobilt\u00e0 senese che port\u00f2 sul soglio di Pietro due pontefici, papa Pio II (Enea Silvio Piccolomini) e papa Pio III (Francesco Todeschini Piccolomini), e vari cardinali, tra cui Giovanni Piccolomini e Celio Piccolomini, entrambi arcivescovi di Siena. \nPapa Gregorio XVI lo cre\u00f2 cardinale presbitero (non ordinato vescovo) nel concistoro del 22 luglio 1844, riservandosi il nome \"in pectore\"; fu pubblicato nel concistoro del 24 novembre 1845.\nMor\u00ec il 17 agosto 1861 all'et\u00e0 di 66 anni, \u00e8 sepolto nella Cattedrale di Siena, ai piedi dell'altare Piccolomini."}
{"id": "538981", "revid": "125455626", "url": "https://it.wikipedia.org/wiki?curid=538981", "title": "Louis-Edouard-Fran\u00e7ois-Desir\u00e9 Pie", "text": "Biografia.\nNacque a Pontgouin il 26 settembre 1815.\nPapa Leone XIII lo elev\u00f2 al rango di cardinale nel concistoro del 12 maggio 1879.\nFu un fervente sostenitore del legittimismo monarchico francese, supportando attivamente il conte di Chambord.\nMor\u00ec ad Angoul\u00eame il 18 maggio 1880 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538982", "revid": "986213", "url": "https://it.wikipedia.org/wiki?curid=538982", "title": "Raffaele Pierotti", "text": "Biografia.\nDomenicano, al secolo Antonio Pierotti, nacque a Sorbano del Vescovo (Lucca) il 1\u00ba gennaio 1836. Fu battezzato lo stesso giorno presso la Chiesa di San Giovanni a Lucca come risulta dal Registro dei Battezzati presso l'Archivio Parrocchiale di Sorbano:\n\"Add\u00ec Primo del 1836. Giovanni Antonio, figlio di Giovanni Angelo di Antonio fu Matteo Pierotti e di Maria Domenica di Francesco Francesconi, sua legittima moglie, nacque il d\u00ec suddetto alle ore 11 antimeridiane e fu Battezzato in San Giovanni e fu Compare Bartolomeo Pierotti e Commare Maria Elisabetta Lazzari. Andrea Frugoli Vicario Perpetuo\".\nFin da piccolo avvert\u00ec la vocazione alla vita religiosa e fu ammesso come Chierico presso il Seminario Decanale di San Michele in Lucca, dove fece gli studi ginnasiali.\nNel 1851 entr\u00f2 nell'Ordine dei Domenicani, facendo il noviziato ad Anagni assumendo il nome di Fra' Raffaele.\nIl 9 gennaio 1857 venne ordinato Sacerdote e nel 1873 divenne Parroco di Santa Maria sopra Minerva a Roma.\nIl Papa Leone XIII nel 1887 lo nomin\u00f2 Maestro del sacro palazzo apostolico, con la funzione di Teologo del Pontefice e membro della Pontificia Commissione Biblica e del Sant'Uffizio. Fece parte della commissione teologica che giudic\u00f2 le ordinazioni anglicane, dichiarate invalide nel 1896 con la Bolla \"Apostolicae Curae\".\nLo stesso Papa leone XIII lo cre\u00f2 cardinale diacono dei Santi Cosma e Damiano nel concistoro del 30 novembre 1896. Inoltre fu Protettore della Collegiata dei Santi Paolino e Donato di Lucca.\nNel 1903 partecip\u00f2 al Conclave che elesse Pio X.\nMor\u00ec a Roma il 7 settembre 1905 all'et\u00e0 di 69 anni e fu sepolto nel Cimitero del Verano. Nella Chiesa parrocchiale del suo paese natale, una lapide ricorda la sua persona."}
{"id": "538983", "revid": "767487", "url": "https://it.wikipedia.org/wiki?curid=538983", "title": "Pietro Maria Pieri", "text": "Biografia.\nPietro o Pier Maria Pieri nacque ad Elma a Piancastagnaio, nella campagna senese, presso Radicofani, da decaduta ma illustre nobile famiglia senese, il 24 settembre 1676, come si rileva dai registri dell'Archivio di Siena e battezzato il 1\u00ba ottobre, figlio di Francesco Pieri ed Elisabetta Maggiolini.\nI Pieri hanno origine dalla localit\u00e0 di Torre de' Pieri presso Piancastagnaio e sono cavalieri ascritti al patriziato senese dando alla citt\u00e0 numerosi Capitani del Popolo nei secoli XVII e XVIII (Deifebo, 1628; Girolamo di Deifebo, 1626; Celio di Girolamo, 1629 e 1632; Bartolomeo, 1662; Antonio Maria, 1696 e 1698; Girolamo di Orlando, 1718; Alessandro di Celio, 1720; Antonio di Orlando, 1720; Alessandro di Antonio, 1736).\nPietro Maria venne educato assai alla semplice, apprendendo gli elementi di grammatica. Il compatriota Padre Ponzoli dell'Ordine dei Servi di Maria, compresa l'indole ed il talento del giovane, lo consigli\u00f2 di vestire l'abito del suo Ordine, contribuendo alle spese necessarie per tale scopo.\nFu condotto, cos\u00ec, all'et\u00e0 di 15 anni, a Firenze, ove fu vestito nel convento della SS. Annunziata; qui nel 1691-92, fece il noviziato e prese i voti religiosi. Nel 1694, fu inviato a Roma, prima a S. Maria in Via e poi al Collegio di S. Marcello al Corso, nel \"Collegio Gandavense\", dove sotto la guida dei Padri Castelli e Lodigeri, si distinse e fece brillantemente il corso di studi filosofici e teologici, sostenendo con gran presenza di spirito una disputa e conclusione pubblica, nel 1701, nella quale difese 26 tesi di filosofia, teologia e storia ecclesiastica, dedicandola al papa Clemente XI, che lo decor\u00f2 del titolo di Maestro, pur non avendo ancora compiuto 23 anni; non ancora ventisettenne ebbe quindi il grado accademico di Maestro in Sacra Teologia.\nNel 1702, fr\u00e0 Pier Maria fu inviato a Firenze come Reggente degli Studi del convento della SS. Annunziata, ove insegn\u00f2 filosofia speculativa. Nel 1703, mentre il cardinale Francesco Maria de' Medici pensava di farlo nominare Professore all'Universit\u00e0 di Pisa, fu richiamato a Roma, come Reggente del \"Collegio Gandavense\" di S. Marcello.\nNel 1704, fu nominato Consultore della S. Congregazione dell'Indice e Censore dell'Accademia Ecclesiastica. Ma l'invidia e l'impostura degli altri, invece di recargli danno gli port\u00f2 fortuna; infatti, nel corso di alcune ingiuste procedure nei suoi confronti, da parte di alcuni suoi confratelli ed in particolare del Padre Castelli, nuovo Generale dell'Ordine, che gli tolse senza motivi ragionevoli la carica di Reggente, il Pieri, appellandosi al cardinale Lorenzo Corsini, fiorentino e Protettore dell'Ordine, fu da questi accolto sotto la sua autorevole protezione personale e nominato suo teologo (1710) e poi suo bibliotecario (1711, nella Biblioteca Corsiniana, oggi dei Lincei) con una pensione di 50 scudi l'anno. Inoltre, dal papa Benedetto XIII fu confermato tra i Consultori dell'Indice e nel 1713 fu eletto Definitore Generale per divenire, nel 1714, Qualificatore della SS. Inquisizione. Sempre nel 1714, con la morte del Generale Bertazzoli, gli successe come Vicario Generale fino al successivo Capitolo Generale.\nNel 1715 fu Consultore della Congregazione dei Riti e fu nominato tra gli Esaminatori dei Vescovi.\nNel Capitolo Generale del 1720 eletto Procuratore Generale e poi, essendo il Generale dell'Ordine promosso al Vescovado, il Pieri fu, con Breve Apostolico, assunto alla carica di Priore generale dell'Ordine dei Serviti da Benedetto XII che si era servito di lui in alcuni delicatissimi affari.\nOttenne nella sua carica, la conferma del culto prestato \"ab immemorabili tempore\" ai Sette Beati Fondatori, con Messa ed Ufficio propri (11 febbraio) da lui stesso composti.\nPromosse con zelo anche la loro causa di canonizzazione con quella di S. Giuliana Falconieri e S. Pellegrino Laziosi, proclamato santo il 27 dicembre 1726. Ottenne che l'altare dell'Addolorata fosse \"privilegiato\" in perpetuo.\nVenne nominato Teologo del Concilio Lateranense dell'Anno Giubilare 1725 e a lui, con i PP. Sparvieri S.I. e Angelo Scolopio, \u00e8 dovuta l'Istruzione Catechetica inserita negli atti del Concilio.\nIl 22 agosto 1727, dietro la supplica di fra Pietro M. Pieri, quale Priore generale dell'ordine e del Procuratore Giuseppe Cursi, Benedetto XIII col decreto \"Urbis et Orbis\" estese il permesso di celebrare la messa e l'ufficio della Madonna dei Sette Dolori a tutti i fedeli.\nCon privilegio del 12 luglio dello stesso anno, il Pieri aveva infatti concesso a Donna Laura La Grua, duchessa di Ciminna (Palermo), la facolt\u00e0 di fondare la Confraternita di secolari di \"Maria SS. Addolorata\" nella chiesa matrice di Ciminna, a condizione che erigesse un altare dei Sette Dolori della SS. Vergine.\nNel 1730, il cardinale Lorenzo Corsini, eletto Pontefice come Clemente XII, lo conferm\u00f2 suo Teologo e ogni marted\u00ec lo riceveva per consigliarsi sulle varie questioni della Chiesa.\nFinalmente, nel Concistoro del 24.3.1734, all'et\u00e0 di 57 anni, veniva decorato della Porpora cardinalizia di Sacra Romana Chiesa col titolo di S. Giovanni \"ante portam latinam, e veniva ascritto nelle principali Congregazioni di Roma; con indulto gli era concesso di mantenere il \"munus\" di Priore Generale dell'Ordine fino alla successiva Pentecoste, la cerimonia ufficiale avvenne il 12.4.1734 quando veniva fatto cardinale prete della sede presbiteriale di S.Giovanni a Porta Latina.\nIl ritratto ad olio del Pieri, dipinto da ignoto in occasione della sua elevazione al cardinalato, porta in alto sulla destra di chi guarda lo stemma cardinalizio.\nEsso \u00e8 costituito da uno scudo italiano partito. Sulla destra \u00e8 raffigurato un braccio tenente un ramo carico di sei pere in campo azzurro (Pieri da Piano Castagnajo) e, nella partitura sinistra tre bande d'argento in campo rosso, alla fascia azzurra attraversante il tutto (Corsini di Firenze, concessione del papa Clemente XII). Caricato in capo d'onore da un piccolo scudo francese antico, raffigurante una luna montante in campo azzurro. Sullo stemma campeggia il cappello cardinalizio con le nappe. Segue l'iscrizione in oro: \"Fr. Petrus Maria Pierius Ordinis Serv. B: M: V: Pres:r Cardinalis creatus Die 24 Martij 1734\".\nAnche da cardinale continu\u00f2 a condurre la vita austera, piissima e laboriosissima che l'aveva contraddistinto come religioso. Aveva un orario stabilito per tutte le ore del giorno e della notte, dedicandole alla preghiera, studio e lavoro, evitando ogni inutile perdita di tempo. Si alzava alle quattro del mattino, e per un'ora intera si dedicava alla meditazione delle cose divine; dopo, dette alcune preghiere, celebrava la messa e recitava le ore canoniche. Si metteva poi nello studio fino a mezzogiorno.\nDopo pranzo, secondo le stagioni, faceva un breve riposo, poi recitava devotamente le Ore Vespertine, la Compieta, e il Mattutino del giorno successivo, con alcune sue preghiere speciali.\nPoi usciva per i suoi affari. Ogni anno faceva gli esercizi spirituali per 10 giorni continui e in quel periodo, l'unico che poteva avvicinarlo era il fratello converso dedicato al suo servizio.\nOgni venerd\u00ec, nelle vigilie delle solennit\u00e0 della Madonna ed in ogni sera per gli esercizi spirituali si dava la disciplina.\nAveva una coscienza cos\u00ec sensibile e scrupolosa da rifiutare ogni dono, non solo da estranei, ma anche dagli stessi confratelli dell'Ordine.\nEra poi cos\u00ec devoto alla Vergine da averla sempre sulle labbra; impetr\u00f2 alla S.S., per l'Ordine, varie feste in suo onore (la festa del Patrocinio della B.V.M., la festa dell'aspettazione del parto, gli uffici votivi della SS. Nome di Maria e dell'Immacolata Concezione).\nOttenne parecchi privilegi e innumerevoli indulgenze per la Corona dei Sette Dolori di Maria S.S. Scrisse nel 1735 al P. Generale, suo successore: \"L'Amore che porto per la SS. Vergine Addolorata, l'ardente brama che sia propagato il culto di Lei, bench\u00e9 indegnamente uno dei suoi servi..., esigevano che io procurassi quell'accrescimento di privilegi ed indulgenze che ho conseguito dalla S. Beneficenza di N. Signore...\" (Arch. O.S.M., Reg. G.lis Curti). Cos\u00ec ha scritto di lui il Gigli nel suo diario (p.\u00a0542) \"Fr\u00e0 Pier Maria Pieri ha ordinato per la stampa \"Dissertationes criticae Chronologicae, Historicae in certa selectiora Historiae Ecclesiasticae\" (rimasta inedita con l'Historia Pelagiana) e pi\u00f9 ne avrebbe disegnate nella sua ferace idea, se le incombenze assidue al servizio delle Sagre Congregazioni ed alle Commissioni pi\u00f9 alte non gli togliessero il tempo bisognevole per la forma dei concepiti embrioni, che pi\u00f9 comodamente avrebbero potuto maturare, se qualche invito avesse voluto abbracciare in tale insigne Universit\u00e0 che a sedere nelle sue cattedre invitollo, guari non ha, per nostro mezzo: ma la porta della sua umile cella religiosa pu\u00f2 ribattere tutti gli assalti, nei quali sono due perpetue bloccatrici dei chiostri pi\u00f9 guardati. Egli infine sar\u00e0 il letterato pi\u00f9 benemerito e memorabile per questo convento poich\u00e9 al servizio del medesimo ha raccolta a sue spese una buona parte di ottimi savi volumi ad effetto di arricchire la libreria, che di presente trovasi scarsa al bisogno degli studiosi\".\nTra le altre opere ha scritto \"le Meditazioni sopra i dolori che sostenne la SS. Vergine\" in due volumi (Roma F. Gonzaga 1710, Milano Vigone 1719, Venezia 1722).\nFu uomo costantemente dolce ed affabile con tutti, sempre di animo forte nelle avversit\u00e0, intransigente per ci\u00f2 che \u00e8 vero, buono e giusto, pronto a perdonare e a dimenticare le offese; non fu mai udito parlar male di qualcuno. Promosse l'osservanza regolare e gli studi con fortezza e soavit\u00e0.\nPartecip\u00f2 all'estenuante conclave che port\u00f2 come compromesso all'elezione del famoso Benedetto XIV (il bolognese Prospero Lambertini, 1740-58) che si protrasse dal 18 febbraio al 17 agosto 1740 e che vide la partecipazione di altri sessantasette cardinali tra cui il principe vescovo di Strasburgo Armand Gaston Maximilien de Rohan de Soubise, Pietro Ottoboni, deceduto pochi giorni dopo l'apertura dei lavori, Annibale Albani, l'arcivescovo di Malines Thomas Philip d'Henin Lietard d'Alsace Boussu de Chimay, ecc.\nMor\u00ec santamente a Roma la mattina del 27 gennaio 1743, a 66 anni, 3 mesi e 27 giorni, stroncato dal lavoro pi\u00f9 che dall'et\u00e0 e dalla malattia, sopportata con pazienza.\nAi funerali, celebrati nella chiesa di S. Marcello al Corso con solenne esposizione il 29 gennaio, fu presente lo stesso Pontefice Benedetto XIV, con tutto il S. Collegio e la Cappella papale.\nLa salma rimase tutto il giorno esposta alla venerazione dei fedeli ed il 29 gennaio, in tarda sera, fu tumulato nella cappella di S. Filippo Benizi, davanti all'altare di S. Giuliana Falconieri. Successivamente, fu sepolto al centro del coro, dietro l'altare maggiore, con nobile epitaffio dettato dal P. Alessandro Bandiera dell'Ordine dei Servi.\nGli fu eretto un monumento marmoreo nella sacrestia della Basilica di S. Maria dei Servi a Siena."}
{"id": "538984", "revid": "986213", "url": "https://it.wikipedia.org/wiki?curid=538984", "title": "Friedrich Gustav Piffl", "text": "Biografia.\nNacque il 15 ottobre 1864 a Landskron in Boemia, oggi Lan\u0161kroun, al tempo parte dell'Austria-Ungheria.\nIl 2 maggio 1913 fu eletto arcivescovo di Vienna e fu consacrato il 1\u00ba giugno successivo nell'abbazia di Klosterneuburg dal vescovo Raffaele Scapinelli di Leguigno, nunzio in Austria-Ungheria.\nPapa Pio X lo elev\u00f2 al rango di cardinale nel concistoro del 25 maggio 1914.\nPartecip\u00f2 ai conclavi che elessero Benedetto XV e Pio XI. Tenne dei due conclavi un diario segreto che ordin\u00f2 venisse bruciato alla sua morte.\nMor\u00ec il 21 aprile 1932 all'et\u00e0 di 67 anni. Il suo diario, contrariamente alle disposizioni, non fu bruciato e fu in seguito pubblicato, consentendo al pubblico di venire a conoscenza di alcuni retroscena dei conclavi del 1914 e del 1922.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538985", "revid": "838137", "url": "https://it.wikipedia.org/wiki?curid=538985", "title": "Ferdinando Maria Pignatelli", "text": "Biografia.\nNacque a Napoli il 9 giugno 1770 dal principe Giovanni della famiglia dei Monteroduni, che gi\u00e0 aveva dato alla Chiesa un papa (Innocenzo XII) e tre cardinali (Francesco Pignatelli, Francesco Maria Pignatelli e Domenico Pignatelli di Belmonte).\nEntrato nella Congregazione dei Chierici Regolari Teatini, il 25 maggio 1793 venne ordinato sacerdote. Lettore di filosofia e teologia nelle case di studio della sua congregazione, divenne superiore generale del suo ordine nel 1824, dando le dimissioni il 5 febbraio 1836. Esaminatore presinodale del clero di Napoli, divenne consultore della Sacra Congregazione di Propaganda Fide. Il 15 febbraio 1839 gli venne garantito con breve apostolico il dottorato in teologia.\nEletto arcivescovo di Palermo il 21 febbraio 1839, venne consacrato il 1\u00ba aprile successivo per mano del cardinale Emmanuele De Gregorio.\nPapa Gregorio XVI lo elev\u00f2 al rango di cardinale nel concistoro dell'8 luglio 1839; ricevette il berretto cardinalizio con il titolo di Santa Maria della Vittoria.\nSi impegn\u00f2 per migliorare lo stato del Seminario Arcivescovile e Greco Albanese, dell'Ospedale dei Sacerdoti e della Cattedrale di Palermo a cui don\u00f2 numerose suppellettili.\nMor\u00ec il 10 maggio 1853 all'et\u00e0 di 82 anni. La sua salma venne esposta e poi sepolta nella cattedrale di Palermo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538986", "revid": "1712526", "url": "https://it.wikipedia.org/wiki?curid=538986", "title": "Francesco Maria Pignatelli", "text": "Biografia.\nNacque a Rosarno, in Calabria, il 19 febbraio 1744, da una delle pi\u00f9 importanti famiglie nobiliari del Regno di Napoli, figlio di Fabrizio III Pignatelli, ottavo Principe di Noia, e di Costanza de' Medici, parente del quasi omonimo cardinale Francesco Pignatelli e del cardinale Domenico Pignatelli di Belmonte.\nRicevette la sua prima educazione da precettori domenicani e cappuccini, quindi nel 1758 si rec\u00f2 a Roma, dove studi\u00f2 presso il Collegio Clementino dei Padri Somaschi.\nInizi\u00f2 la carriera ecclesiastica come protonotario apostolico, quindi divenne refendario del Tribunale dell'Apostolica Segnatura di Giustizia e Grazia (28 novembre 1765), vice-legato a Ferrara (19 gennaio 1767 - 30 giugno 1772), relatore della Sacra Consulta (1772), infine Maestro di Camera del papa, posto che occup\u00f2 fino alla sua elevazione al cardinalato.\nPapa Pio VI lo elev\u00f2 al rango di cardinale-prete nel concistoro del 21 febbraio 1794 con il titolo di Santa Maria del Popolo.\nCome legato papale a Ferrara il 1\u00ba giugno 1795, quando le truppe francesi occuparono la citt\u00e0 senza combattere venne incarcerato per un breve periodo come prigioniero di guerra; liberato, si rec\u00f2 a Roma, quindi a Napoli.\nNapoleone lo richiese come ostaggio dopo la sua entrata in Milano, ma la firma del Trattato di Tolentino (1797) lo esent\u00f2. Partecip\u00f2 al conclave tenutosi a Venezia nel 1799-1800, quindi fece ritorno a Roma, occupata dall'esercito napoletano.\nNuovamente arrestato dai francesi, tornati a occupare Roma, il 10 dicembre 1809 e portato in Francia, dove gi\u00e0 era detenuto papa Pio VII, fu uno dei tredici \"cardinali neri\" che rifiutarono di presenziare al matrimonio fra l'imperatore e l'arciduchessa Maria Luisa d'Asburgo-Lorena il 12 aprile 1810: su ordine di Napoleone, venne rinchiuso a Rethel assieme al cardinale Alessandro Mattei. Fu richiamato dopo la firma del Concordato di Fontainebleau da parte del papa il 25 gennaio 1813, che per\u00f2 Pio VII denunci\u00f2 gi\u00e0 il 24 marzo dello stesso anno.\nNon and\u00f2 in esilio assieme a altri cardinali il 27 gennaio 1814 a causa delle sue gravi condizioni di salute, e rimase a Parigi; un ordine del governo provvisorio lo liber\u00f2 finalmente il 2 aprile 1814: Pignatelli pot\u00e9 tornare a Roma, dove mor\u00ec l'anno seguente, il 14 agosto 1815 all'et\u00e0 di 71 anni, nel suo palazzo di S. Lorenzo ai Monti. La salma venne esposta nella chiesa di Santa Maria in Vallicella e le esequie si svolsero alla presenza del papa Pio VII. Venne sepolto nella basilica di Santa Maria in Trastevere, di cui aveva assunto il titolo il 2 aprile 1800."}
{"id": "538987", "revid": "986213", "url": "https://it.wikipedia.org/wiki?curid=538987", "title": "Sergio Pignedoli", "text": "Biografia.\nNacque a Felina di Castelnovo ne' Monti il 4 giugno 1910.\nDal 1936 al 1940 fu assistente spirituale del Collegio Augustinianum dell'Universit\u00e0 Cattolica di Milano.\nPapa Paolo VI lo elev\u00f2 al rango di cardinale nel concistoro del 5 marzo 1973.\nPrelato di curia, fu a lungo segretario della sacra Congregazione per l'evangelizzazione dei popoli (\"Propaganda fide\"), poi guid\u00f2 il Pontificio consiglio per il dialogo con i non credenti, che Paolo VI aveva istituito dopo il Concilio, mentre nell'ultimo periodo della sua vita fu presidente del Pontificio consiglio per il dialogo interreligioso.\nNel primo conclave del 1978, da cui sarebbe uscito papa Giovanni Paolo I, fu uno dei papabili, sostenuto dall'ala progressista in contrapposizione al cardinale Giuseppe Siri, candidato della tendenza conservatrice.\nMor\u00ec il 15 giugno 1980 all'et\u00e0 di 70 anni ed \u00e8 stato inumato presso la Chiesa di Felina di Castelnuovo ne' Monti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538988", "revid": "1714743", "url": "https://it.wikipedia.org/wiki?curid=538988", "title": "Domenico Pignatelli di Belmonte", "text": "Biografia.\nNacque a Napoli il 19 novembre 1730. Chierico regolare teatino, giunse al grado di generale dell'Ordine, finch\u00e9 nel 1782 fu nominato vescovo di Caserta.\nNel 1802 fu promosso arcivescovo metropolita di Palermo.\nFu eletto presidente e capitan generale del Regno di Sicilia e vicer\u00e9 di Sicilia con cedola reale del 31 maggio 1802.\nPapa Pio VII lo elev\u00f2 al rango di cardinale nel concistoro del 9 agosto 1802.\nMor\u00ec il 5 febbraio 1803 all'et\u00e0 di 72 anni.\nSuoi parenti furono i cardinali Francesco Pignatelli e Francesco Maria Pignatelli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538990", "revid": "533647", "url": "https://it.wikipedia.org/wiki?curid=538990", "title": "Domenico Pinelli", "text": "Biografia.\nDi nobile famiglia, era figlio di Paride Pinelli, senatore della Repubblica di Genova e di Benedetta Spinola. Nel 1562 ottenne la laurea in giurisprudenza all'Universit\u00e0 di Padova, in cui fu professore per un anno. Torn\u00f2 quindi a Genova per esercitare l'avvocatura, ma gi\u00e0 nel 1563 si trasfer\u00ec a Roma, entrando come referendario nel Supremo Tribunale della Segnatura Apostolica.\nIl 14 aprile 1577 fu eletto vescovo di Fermo, nonostante non fosse ancora stato ordinato. Nel 1584 rinunci\u00f2 al governo pastorale della diocesi. Fu poi nominato nunzio apostolico in Spagna, ma prima che la nomina avesse effetto fu promosso al cardinalato.\nInfatti, nel concistoro del 18 dicembre 1585 papa Sisto V lo cre\u00f2 cardinale e il 15 gennaio dell'anno successivo ricevette il titolo di San Lorenzo in Panisperna. Il 15 gennaio 1591 opt\u00f2 per il titolo di San Crisogono e il 22 aprile 1602 per quello di Santa Maria in Trastevere.\nNel Giubileo del 1600 fu delegato dal papa ad aprire e chiudere la porta santa della basilica di Santa Maria Maggiore.\nIl 19 febbraio 1603 opt\u00f2 per l'ordine dei cardinali vescovi e per la sede suburbicaria di Albano, da cui il 16 giugno dello stesso anno pass\u00f2 a quella di Frascati. Il 1\u00ba giugno 1605 divenne vicedecano del collegio cardinalizio ed ebbe la sede suburbicaria di Porto e Santa Rufina, finch\u00e9 il 7 febbraio 1607, divenuto decano, ottenne le sedi suburbicarie di Ostia e Velletri.\nPartecip\u00f2 a ben sei conclavi:\nMor\u00ec a Roma e fu sepolto nella basilica di Santa Maria Maggiore.\nSuccessione apostolica.\nLa successione apostolica \u00e8:"}
{"id": "538992", "revid": "792802", "url": "https://it.wikipedia.org/wiki?curid=538992", "title": "Rodolfo Pio", "text": "Biografia.\nFiglio di Lionello II de Carpi, signore di Carpi, Meldola e Sarsina, e della di lui prima consorte Maria Martinengo, fu eletto vescovo di Faenza il 13 novembre 1528. Fu nunzio apostolico in Francia nel 1530 ed ebbe incarichi diplomatici fino al 1535, anno in cui tratt\u00f2 la pace tra Francesco I e Carlo V.\nPapa Paolo III lo elev\u00f2 al rango di cardinale nel concistoro del 22 dicembre 1536. Il 23 luglio 1537 ricevette il titolo di Santa Pudenziana. Il 28 novembre dello stesso anno opt\u00f2 per il titolo di Santa Prisca. Fu cardinale protettore del regno di Scozia, dell'Ordine dei Frati Minori Cappuccini e della Compagnia di Ges\u00f9. Il 24 settembre 1543 opt\u00f2 per il titolo di San Clemente. Il 17 ottobre 1544 opt\u00f2 per il titolo di Santa Maria in Trastevere.\nIl 23 aprile 1544 fu nominato abate commendatario del monastero florense di Santa Maria di Altilia; il 30 agosto 1544 fu nominato da Giulio III commendatore del monastero florense di San Giovanni in Fiore, una carica che detenne fino alla morte, sebbene si riserv\u00f2 le rendite facendo gestire la commenda ad altri (Salvator Rota dal 1544-1548; Alfonso Rota dal 1550 al 1552; Ferdinando Rota dal 1552 al 1564, chierici napoletani appartenenti alla stessa famiglia di Berardino Rota, che fece da procuratore).\nIl 10 novembre 1544 rinunci\u00f2 alla diocesi di Faenza e fu nominato amministratore apostolico della diocesi di Agrigento: mantenne quest'incarico fino alla morte.\nIn seguito fu nominato dall'imperatore amministratore apostolico dell'arcidiocesi di Salerno, fino alla morte.\nIl 29 novembre 1553 divenne cardinale vescovo di Albano. L'11 dicembre dello stesso anno opt\u00f2 per la sede suburbicaria di Frascati. Il 29 maggio 1555 opt\u00f2 per la sede suburbicaria di Porto e Santa Rufina. Infine, il 18 maggio 1562 opt\u00f2 per le sedi suburbicarie di Ostia e di Velletri, proprie del decano del Sacro Collegio.\nLe cronache del tempo lo descrivono come un riformatore e un capace amministratore diocesano, amante delle arti e mecenate. Protesse artisti senza fare differenze di credo religioso, fu un collezionista di statue, libri, codici e medaglie.\nMor\u00ec il 2 maggio 1564 all'et\u00e0 di 64 anni e fu sepolto alla chiesa della Santissima Trinit\u00e0 al Monte Pincio.\nA lui \u00e8 intitolato il Museo diocesano di Carpi, aperto nel 2008.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538993", "revid": "125849341", "url": "https://it.wikipedia.org/wiki?curid=538993", "title": "Eduardo Francisco Pironio", "text": "Biografia.\nVentiduesimo figlio di Giuseppe ed Enrica Buttazzoni, emigrati friulani (Giuseppe era di Percoto, frazione in comune di Pavia di Udine; Enrica Buttazzoni di Camino di Buttrio), Eduardo Francisco nacque il 3 dicembre 1920 a Nueve de Julio, in Argentina, e venne ordinato sacerdote nel 1943.\nEpiscopato.\nNel 1964 fu eletto vescovo titolare di Ceciri e ausiliare di La Plata e nel 1972 vescovo di Mar del Plata. Dal 1968 al 1975 fu dapprima segretario generale e poi presidente del Celam (Consiglio Episcopale Latinoamericano).\nNel 1974 fu invitato da Paolo VI a predicare gli esercizi spirituali alla Curia Romana.\nCardinalato.\nChiamato a Roma da papa Paolo VI come prefetto della Congregazione per i Religiosi e degli Istituti Secolari, fu creato cardinale nel 1976.\nNel 1984 fu nominato da Giovanni Paolo II presidente del Pontificio Consiglio per i Laici, dove tra l'altro collabor\u00f2 a ideare le Giornate mondiali della giovent\u00f9.\nNel suo testamento spirituale il cardinale Pironio scrisse, fra l'altro: \"Rendo grazie al Signore per il mio ministero di servizio nell'episcopato. Quant'\u00e8 stato buono il Signore con me! Ho voluto essere \"padre, fratello e amico\" dei sacerdoti, dei religiosi e delle religiose, di tutto il popolo di Dio. Ho voluto essere semplicemente presenza di \u2018Cristo, speranza della gloria\u2019. Ho voluto esserlo sempre, nei diversi servizi che Dio mi ha chiesto come Vescovo\".\nDa tempo malato di un tumore osseo, mor\u00ec nella Citt\u00e0 del Vaticano il 5 febbraio 1998 all'et\u00e0 di 77 anni. Fu sepolto nel santuario di Nostra Signora di Luj\u00e1n, in Argentina.\nIl 23 giugno 2006 il cardinale Camillo Ruini, vicario del papa per la diocesi di Roma, ha aperto la fase diocesana del suo processo di beatificazione.\nIl 18 febbraio 2022, papa Francesco ha riconosciuto le virt\u00f9 eroiche del cardinale Pironio, dichiarandolo venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538994", "revid": "2043251", "url": "https://it.wikipedia.org/wiki?curid=538994", "title": "Francesco Pisani", "text": "Biografia.\nNacque dai patrizi Alvise di Giovanni Pisani (del ramo residente a Santa Maria Zobenigo) e Cecilia Giustinian. La sua era una delle famiglie pi\u00f9 prestigiose di Venezia: il padre era banchiere e uomo politico, mentre il fratello Giovanni era genero del doge Andrea Gritti; anche cinque delle sei sorelle (una abbracci\u00f2 la vita religiosa) sposarono rampolli di importanti famiglie, tra le quali spiccano i Grimani e i Corner, legate agli ambienti filopapali.\nFavorito dal padre, entr\u00f2 ben presto in politica: nel 1512, sembra, affianc\u00f2 l'ambasciatore Pietro Lando a Trento per incontrare l'omologo imperiale, mentre nel 1514 riusc\u00ec ad anticipare la sua entrata in Maggior Consiglio grazie a un prestito concesso al governo.\nLa svolta nella sua carriera avvenne tra il giugno e il luglio 1517 quando, dietro all'esborso da parte della famiglia di pi\u00f9 di ventimila ducati, papa Leone X lo cre\u00f2 cardinale. Nella stessa occasione, il pontefice raccomand\u00f2 che il Senato provvedesse a un'adeguata educazione ecclesiastica, ben consapevole che il Pisani era un giovane pi\u00f9 propenso agli svaghi che agli studi, senza contare che aveva gi\u00e0 una figlia naturale, Giulia.\nIndice che la sua nomina era essenzialmente di stampo economico e politico, ricevette la tonsura e la berretta rossa gi\u00e0 il 23 agosto successivo nella Basilica di San Marco, senza doversi recare a Roma. L'orazione gratulatoria fu pronunciata dal noto umanista Egnazio.\nRaggiunse Roma nel 1518. Da questo momento fu costantemente impegnato nella ricerca di benefici che potessero restituire alla famiglia quanto sborsato per promuoverne la carriera. Sotto il pontificato di Leone X, e poi di Adriano VI e di Clemente VII, fu assorbito in frenetiche trattative per l'assegnazione di benefici rimasti vacanti, affannandosi nell'anticipare le mosse dei concorrenti. Alla fine accumul\u00f2 titoli per un totale di 4000 ducati; tra l'altro, ebbe l'amministrazione apostolica della diocesi di Cittanova e una pensione sulla diocesi di Lesina.\nA questa pratica, alla quale non mancarono critiche anche severe, seppe unire con abilit\u00e0 il sistema dei regressi ai benefici, per cui un ecclesiastico poteva rinunciare a una commenda in favore di una persona di fiducia, solitamente un parente, riservandosi per\u00f2 il diritto di venirne reintegrato se fosse rimasta vacante. In questa maniera i benefici potevano restare per generazioni all'interno della stessa famiglia. I regressi furono aboliti definitivamente dal Concilio di Trento, ma il Pisani pot\u00e9 goderne fino alla morte: infatti, nel 1570, essendogli premorto il nipote Alvise, torn\u00f2 titolare della commenda sull'abbazia di Sant'Eufemia.\nNel 1524 il Senato lo indic\u00f2 quale vescovo di Padova, scelta ratificata da Clemente VII il 24 agosto successivo (ma entr\u00f2 in diocesi solo nel 1531). La carica gli garant\u00ec ulteriori entrate per un totale di 7000 ducati. In aggiunta, il 9 settembre dello stesso anno il papa gli concesse un indulto che gli dava massima libert\u00e0 circa la collazione dei benefici della sua diocesi.\nUn'ulteriore quantit\u00e0 di denaro gli deriv\u00f2 da investimenti, traffici e prestiti al limite dell'usura (anche ai parenti pi\u00f9 stretti).\nCome ogni cardinale del suo tempo, il Pisani utilizz\u00f2 le sue entrate per ostentare prestigio e ricchezze. In particolare, finanzi\u00f2 la decorazione dei suoi appartamenti nel palazzo Venezia di Roma e il restauro della villa dei Vescovi di Luvigliano, risalente alla seconda met\u00e0 del Quattrocento e ridotta in pessime condizioni.\nIl 6 maggio 1527 avvenne il sacco di Roma e Pisani si asserragli\u00f2 con Clemente VII a Castel Sant'Angelo. Nel dicembre successivo fu consegnato agli imperiali quale garanzia degli accordi con il papa; trascorse un periodo di prigionia a Napoli, venendo liberato nel gennaio 1529. Frattanto, nel 1527 aveva rinunciato formalmente alla diocesi di Padova in favore del nipote Alvise Pisani, di soli cinque anni (ma con diritto di regresso) ed era diventato vescovo di Treviso. L'anno successivo ottenne un indulto anche per i benefici di questa diocesi.\nL'entrata a Treviso fu al centro di una questione con il governo veneziano: la diocesi era infatti rivendicata da Vincenzo Querini e la Serenissima aveva colto l'occasione per restaurare il suo diritto di presentazione alle diocesi di Terraferma. La vertenza si concluse quando, nel 1538, il Pisani fece una mossa simile a quella gi\u00e0 fatta per Padova, rinunciandovi a favore del nipote Giorgio Corner, di quindici anni.\nNel 1551 ottenne anche l'amministrazione (e le entrate) della arcidiocesi di Narbona. In questo momento la somma dei suoi benefici ammontava a circa 12-15000 scudi lordi.\nNon risiedette mai n\u00e9 a Padova, n\u00e9 a Treviso, ma appoggi\u00f2 le iniziative dei suoi vicari generali; a Padova, in particolare, si ricordano i decreti di riforma del clero del 1530-34, la visita nelle parrocchie urbane del 1543 (con la collaborazione di Diego La\u00ednez) e la visita ai monasteri femminili del 1546-47. Sempre a Padova, fu impegnato anche nella ricostruzione della cattedrale e dell'episcopio.\nNel 1555 cedette finalmente la diocesi di Padova al nipote Alvise, mentre nel 1564 lasci\u00f2 Treviso al nipote Giorgio Corner.\nCon il procedere degli anni, assunse sempre maggiore prestigio in Curia ed ebbe ruoli decisivi durante gli ultimi conclavi. Nel conclave del maggio 1555 procur\u00f2 al futuro Paolo IV il voto del cardinale Alvise Corner. Nel conclave del 1559 fu uno dei candidati sostenuto da re di Francia, ma ebbe solo pochi voti; quindi sostenne il cardinale Ercole Gonzaga, per poi appoggiare il candidato vincente Giovan Angelo Medici (Pio IV).\nNel 1564 quest'ultimo concesse alla Serenissima palazzo Venezia quale sede dei suoi ambasciatori. Il Pisani ne rest\u00f2 deluso, poich\u00e9 fino ad allora l'edificio era servito per alloggiarvi i cardinali veneziani. Ebbe per\u00f2 la soddisfazione di vedere l'elevazione a cardinale del nipote Alvise, nel 1565.\nNel conclave del 1565-1566 il Pisani, che ricopriva la carica di decano del collegio cardinalizio, fu proposto dall'ambasciatore spagnolo Luis de Z\u00fa\u00f1iga y Requesens per un pontificato di transizione, ma il progetto non ebbe seguito. Affiancato dal nipote Alvise, si preoccup\u00f2 di impedire l'ascesa di Giovanni Morone, il candidato sostenuto da Carlo Borromeo. Il 7 gennaio 1566, in qualit\u00e0 di decano, pronunci\u00f2 per primo il voto di nomina a Michele Ghisleri, che fu eletto assumendo il nome di Pio V.\nIl nuovo pontefice condusse una politica di forte rigore e, recatosi di persona alla diocesi di Ostia, amministrata dal Pisani, ne trov\u00f2 le chiese in tale abbandono da togliergli 3000 scudi di rendite.\nMalato e amareggiato per la prematura scomparsa del nipote Alvise, mor\u00ec a Roma nel 1570, venendo sepolto nella Basilica di San Marco Evangelista al Campidoglio, in un sontuoso monumento da lui stesso commissionato. Aveva rinunciato ad essere inumato nella cattedrale di Padova, nonostante nel 1557 il capitolo lo avesse autorizzato ad erigervi la propria tomba.\nConclave.\nFrancesco Pisani partecip\u00f2 a otto conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538995", "revid": "287204", "url": "https://it.wikipedia.org/wiki?curid=538995", "title": "Jean-Baptiste-Fran\u00e7ois Pitra", "text": "Biografia.\nDopo aver frequentato il seminario di Autun, entr\u00f2 nell'Ordine dei Benedettini nel 1842.\nOrdinato sacerdote il 13 dicembre 1836, nella cattedrale di Autun, divenne professore di retorica al seminario minore della citt\u00e0 ove rimase dal 1836 al 1841. Entrato nel monastero di Solesmes dal 14 gennaio 1842, divenne professo dal 10 febbraio 1843. Priore di Saint-Germain-des-Pr\u00e9s dal marzo del 1843, divenne uno dei capi collaboratori dell'abate Migne nelle due \"Patrologi\u00e6\". Contributore del periodico \"Auxiliare Catholique\", dal 1845 al 1850 viaggi\u00f2 in Francia, Svizzera, Belgio, Paesi Bassi e Regno Unito per aiutare il proprio priorato a risolvere le sue difficolt\u00e0 finanziarie. Chiamato a Roma nel 1858, fu inviato da papa Pio IX in Russia in visita alle biblioteche di San Pietroburgo e Mosca, ove rimase dal luglio 1859 al marzo 1860. Poco dopo fece varie visite ufficiali a venti monasteri Basiliani in Galizia e Austria. Supervision\u00f2 inoltre la nuova edizione dei libri liturgici del rito orientale preparati dalla Sacra Congregazione della Propaganda Fide (1861-1862). Era uno storico ed archeologo stimato.\nCreato cardinale presbitero nel concistorio del 16 marzo 1863, il 19 marzo di quell'anno ottenne la berretta cardinalizia ed il titolo di cardinale presbitero di San Tommaso in Parione. Opt\u00f2 quindi per il titolo di San Callisto dal 22 febbraio 1867.\nBibliotecario di Santa Romana Chiesa dal 19 gennaio 1869, partecip\u00f2 al Primo Concilio Vaticano (1869 - 1870) per poi divenire camerlengo del Sacro Collegio dei Cardinali dal 15 marzo 1875 al 28 gennaio 1876. Prese parte al conclave del 1878 con il quale venne eletto papa Leone XIII.\nOpt\u00f2 dunque per l'ordine dei cardinali-vescovi e venne assegnato alla sede suburbicaria di Frascati dal 12 maggio 1879, venendo consacrato il 1\u00ba giugno successivo nella Cappella Sistina da papa Leone XIII, assistito da Alessandro Sanminiatelli Zabarella, arcivescovo titolare di Tiana, uditore generale della Camera Apostolica e presidente della Commissione Giudiziaria Vaticana, e da Francesco Marinelli, vescovo titolare di Porfireone, sacrestano del pontefice. Pass\u00f2 quindi alla sede suburbicaria di Porto e Santa Rufina e divenne suddecano del Sacro Collegio dei Cardinali dal 24 marzo 1884.\nMor\u00ec il 9 febbraio 1889 alle 18:30, nel convento di San Callisto a Roma, a seguito di una complicazione cardiovascolare dovuta ad un edema polmonare. La sua salma venne trasferita nella basilica di Santa Maria in Trastevere a Roma il 12 febbraio alle 16:30 dopo l'assolutazione religiosa per poi essere portata al cimitero di Campo Verano ove la salma sost\u00f2 nella cappella della Propaganda Fide per poi esservi inumata. Le esequie si svolsero invece il 16 marzo 1889 e vennero celebrate da Adolph-Louis-Albert Perraud, vescovo di Autun, con la presenza di ventun cardinali tra i quali Luciano Luigi Giuseppe Bonaparte, che lo aveva assistito nella sua malattia.\nGenealogia episcopale.\nLa genealogia episcopale \u00e8:"}
{"id": "538996", "revid": "322321", "url": "https://it.wikipedia.org/wiki?curid=538996", "title": "Domingo Pimentel Z\u00fa\u00f1iga", "text": "Biografia.\nNacque a Segovia il 3 ottobre 1585.\nPapa Innocenzo X lo elev\u00f2 al rango di cardinale nel concistoro del 19 febbraio 1652.\nMor\u00ec il 2 dicembre 1653 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538997", "revid": "322321", "url": "https://it.wikipedia.org/wiki?curid=538997", "title": "Giuseppe Pizzardo", "text": "Biografia.\nNacque il 13 luglio 1877 a Savona.\nPapa Pio XI lo cre\u00f2 cardinale nel concistoro del 13 dicembre 1937.\nPartecip\u00f2 ai Patti Lateranensi l'11 febbraio 1929.\nViene ricordato in particolare per gli interventi repressivi verso l'esperienza dei preti operai: nominato \"Prefetto della Congregazione dei Seminari\", nel luglio del 1954 proib\u00ec a tutti i seminaristi di farsi assumere in fabbrica, per via del \"pericolo di contaminazione intellettuale e morale\". Cinque anni dopo fu l'autore della lettera ai preti operai in cui li obbligava a scegliere tra vita operaia e vita sacerdotale.\nCon il Concilio le sue posizioni verranno superate da Paolo VI, che nel 1965 dar\u00e0 il consenso all'esperienza dei preti operai.\nMor\u00ec il 1\u00ba agosto 1970 a Roma, all'et\u00e0 di 93 anni, le sue spoglie assieme a quelle delle sue tre sorelle, riposano presso la chiesa di S. Giuseppe a Frattocchie nel comune di Marino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538998", "revid": "838137", "url": "https://it.wikipedia.org/wiki?curid=538998", "title": "Charles-Philippe Place", "text": "Biografia.\nNacque a Parigi il 14 febbraio 1814.\nPapa Leone XIII lo elev\u00f2 al rango di cardinale nel concistoro del 7 giugno 1886.\nMor\u00ec il 5 marzo 1893 all'et\u00e0 di 79 anni.\nGenealogia episcopale.\nLa genealogia episcopale \u00e8:"}
{"id": "538999", "revid": "838137", "url": "https://it.wikipedia.org/wiki?curid=538999", "title": "Enrique Pla y Deniel", "text": "Biografia.\nNacque a Barcellona il 19 dicembre 1876.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec a Toledo il 5 luglio 1968 all'et\u00e0 di 91 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539001", "revid": "1851134", "url": "https://it.wikipedia.org/wiki?curid=539001", "title": "Reginald Pole", "text": "Biografia.\nLa sua famiglia era strettamente imparentata con quella dei reali inglesi: suo padre, Richard Pole, era cugino di Enrico VIII, mentre sua madre, Margaret Pole, contessa di Salisbury, venerata come beata dalla Chiesa cattolica, era nipote di Edoardo IV (era figlia di suo fratello, Giorgio di Clarence) e fu governante della futura regina Maria I. Fin dall'infanzia Reginald fu destinato alla vita religiosa: ricevette giovanissimo gli ordini minori e alcuni benefici ecclesiastici.\nSi form\u00f2 in Italia, in particolare a Padova, presso San Giovanni di Verdara, dove soggiorn\u00f2 fino al 1526 ed ebbe modo di frequentare personaggi della levatura di Pietro Bembo e Gasparo Contarini, ma anche l'agostiniano Pier Martire Vermigli, protagonista italiano della corrente riformista cattolica (poi passato alla riforma).\nNel 1527 torn\u00f2 in Inghilterra, dove si ritir\u00f2 nella Certosa di Sheen per completare gli studi. Fu coinvolto contro la sua volont\u00e0 nella vicenda del divorzio di Enrico VIII da Caterina di Aragona: bench\u00e9 personalmente contrario, ottenne dai teologi e canonisti dell\u2019\"Universit\u00e0 della Sorbona\" di Parigi il parere favorevole allo scioglimento dell'unione.\nPerse comunque il favore del re e nel 1532 si trasfer\u00ec a Padova, dove conobbe, tra gli altri, Gian Pietro Carafa, Benedetto Fontanini, Jacopo Sadoleto e Alvise Priuli, che da allora fu il suo principale collaboratore. A Venezia si dedic\u00f2 allo studio filologico della Bibbia sotto la guida dell'ebreo fiammingo Giovanni di Kampen. Dopo la rottura di Enrico VIII con la Chiesa di Roma (1534), invi\u00f2 al re il trattato \"Pro ecclesiastic\u00e6 Unitatis defensione\", per convincerlo a tornare sui suoi passi.\nIl cardinalato.\nOrdinato diacono, Pole venne innalzato alla dignit\u00e0 cardinalizia da papa Paolo III nel concistoro del 22 dicembre 1536, ottenendo la diaconia dei Santi Nereo e Achilleo (opt\u00f2 successivamente, nel 1540, per il titolo dei Santi Vito e Modesto e poi per quello di Santa Maria in Cosmedin): il papa lo scelse anche quale membro della commissione, presieduta da Contarini, incaricata di tracciare le linee di una riforma della Chiesa, la quale consegn\u00f2 al pontefice il documento \"Consilium de emendanda Ecclesia\". Fu poi membro della commissione incaricata di preparare il Concilio ecumenico; incontr\u00f2 a Nizza anche Francesco I di Francia e l'imperatore Carlo V.\nL\"'Ecclesia Viterbiensis\".\nMentre a Londra sua madre e suo fratello venivano giustiziati per alto tradimento (1541), Pole, nominato Amministratore del Patrimonio di San Pietro, si trasfer\u00ec a Viterbo, dove raccolse attorno a s\u00e9 gli Spirituali reduci del circolo napoletano di Juan de Vald\u00e9s, per lo pi\u00f9 ecclesiastici di rango che, accogliendo alcune delle idee luterane ma senza voler staccarsi da Roma, premevano per una radicale riforma della Chiesa, improntata sul piano teologico su pochi \"fundamentalia fidei\" e, sul piano pratico, sulla svalutazione di riti e opere esteriori. Del circolo facevano parte, tra gli altri, il cardinale Giovanni Morone, il protonotario apostolico Pietro Carnesecchi, le gentildonne Vittoria Colonna e Giulia Gonzaga, il grande artista Michelangelo Buonarroti, mentre il principale animatore era il mistico spagnolo Juan de Vald\u00e9s, vicino alle dottrine luterane.\nTra il 1545 e il 1546 Pole fu legato pontificio al Concilio di Trento, ma abbandon\u00f2 l'assemblea alla vigilia del voto sul decreto \"de iustificatione\", adducendo motivi di salute. Intanto la Congregazione dell'Inquisizione accumul\u00f2 una ricca documentazione a carico dei membri dell\"'Ecclesia\", della quale si serv\u00ec per controllare lo svolgimento dei successivi conclavi: in quello del 1549 (da cui usc\u00ec eletto Giulio III) e in quello del 1555 (da cui usc\u00ec eletto Paolo IV) il nome di Pole circol\u00f2 inizialmente tra quelli dei papabili, ma i sospetti di eresia avanzati soprattutto dall'interessato cardinale Giovanni Pietro Carafa (prefetto dell'Inquisizione, e in seguito eletto papa Paolo IV) ne impedirono l'elezione.\nLegato in Inghilterra e arcivescovo di Canterbury.\nRitiratosi nel monastero benedettino di Maguzzano, Pole fu inviato nel 1554 da papa Giulio III quale suo legato in Inghilterra per aiutare Maria I nel suo tentativo di riportare il regno all'obbedienza romana. Deposto l'arcivescovo scismatico Thomas Cranmer, Pole l'11 dicembre 1555 fu eletto amministratore apostolico di Canterbury; il 20 marzo 1556 ricevette l'ordinazione presbiterale e il 22 quella episcopale.\nNel 1557 Paolo IV gli revoc\u00f2 la legazione inglese e lo richiam\u00f2 a Roma, ma Pole rimase in patria, protetto dalla regina Maria e da Filippo II di Spagna. Mor\u00ec nel palazzo di Lambeth (residenza degli arcivescovi di Canterbury), a Londra, il 17 novembre 1558, all'et\u00e0 di 58 anni (la regina Maria era morta dodici ore prima): fu l'ultimo arcivescovo cattolico di Canterbury.\nGenealogia episcopale.\nLa genealogia episcopale \u00e8:"}
{"id": "539002", "revid": "54253", "url": "https://it.wikipedia.org/wiki?curid=539002", "title": "Digitopressione (medicina alternativa)", "text": "La digitopressione \u00e8 un'antica tecnica di massaggio che si esegue tramite la pressione delle dita sui punti del corpo che si afferma siano corrispondenti a ciascun organo (come avviene nell'agopuntura, di cui \u00e8 considerata un \"ramo minore\"). \nQuesta tecnica \u00e8 stata sviluppata nel XX secolo da massaggiatori orientali, ed \u00e8 oggi molto diffusa nelle famiglie giapponesi.\nQuesta tecnica, secondo i suoi sostenitori, porterebbe benefici sullo stato di benessere generale, e favorirebbe e stimolerebbe le difese dell'organismo.\nLa digitopressione sarebbe secondo loro efficace anche per combattere l'affaticamento e l'intorpidimento conseguenti a lunghi viaggi.\nSarebbe invece sconsigliata alle persone sofferenti di malattie infettive, dermatologiche o con sintomi febbrili, e durante la gravidanza.\nA parte le dichiarazioni dei suoi sostenitori, non esistono prove scientifiche o cliniche della reale efficacia del metodo."}
{"id": "539003", "revid": "1565034", "url": "https://it.wikipedia.org/wiki?curid=539003", "title": "Ugo Poletti", "text": "Biografia.\nNato ad Omegna il 19 aprile 1914, fu ordinato sacerdote il 29 giugno 1938.\nFu prima pro-vicario e poi vicario generale della diocesi di Novara. Papa Pio XII, il 12 luglio 1958 lo elesse vescovo titolare di Medeli e ausiliare di mons. Gilla Vincenzo Gremigni, arcivescovo-vescovo di Novara, che lo consacr\u00f2 il successivo 14 settembre nella cattedrale della diocesi.\nPartecip\u00f2 a tutte le sessioni del Concilio Ecumenico Vaticano II.\nIl 7 gennaio 1963, alla morte del proprio vescovo, venne eletto vicario capitolare di Novara, per essere chiamato, l'anno successivo, a Roma a dirigere le Pontificie Opere Missionarie.\nIl 26 giugno 1967 fu nominato da papa Paolo VI arcivescovo di Spoleto.\nDue anni dopo, il 3 luglio 1969 fu nominato arcivescovo titolare di Cittanova e secondo vicegerente di Roma, divenendo cos\u00ec uno dei pi\u00f9 stretti collaboratori del cardinale Angelo Dell'Acqua, vicario di Roma, alla cui improvvisa morte, venne nominato, il 13 ottobre 1972, pro-vicario generale di Roma.\nPapa Paolo VI lo elev\u00f2 al rango di cardinale nel concistoro del 5 marzo 1973 con il titolo dei Santi Ambrogio e Carlo. Il 6 marzo fu nominato vicario generale di Roma e il 26 marzo successivo anche arciprete dell'Arcibasilica di San Giovanni in Laterano.\nSempre polemico nei riguardi delle amministrazioni della capitale, il 12 febbraio 1974, insieme a don Luigi Di Liegro, organizz\u00f2 un convegno rimasto celebre con il titolo \"Sui mali di Roma\", anche se il titolo ufficiale era \"La responsabilit\u00e0 dei cristiani di fronte alle attese di giustizia e di carit\u00e0 nella diocesi di Roma\". Iniziato nella basilica di San Giovanni in Laterano, il convegno segnal\u00f2 le debolezze e le carenze di Roma, indicandone i responsabili.\nPartecip\u00f2 ai due conclavi del 1978.\nIl 12 settembre 1978 il suo nome era indicato in una lista pubblicata dalla rivista socio-politica OP-Osservatore Politico contenente 121 ecclesiastici massoni, fra cui Jean-Marie Villot (Cardinale segretario di Stato), Agostino Casaroli (capo del ministero degli affari esteri del Vaticano), Pasquale Macchi (segretario di Paolo VI), monsignor Donato De Bonis (alto esponente dello IOR), don Virgilio Levi (vicedirettore de \u00abL'Osservatore Romano\u00bb), Annibale Bugnini (cerimoniere pontificio) e Roberto Tucci (direttore di Radio Vaticana).\nNel 1986 nomin\u00f2 padre Gabriele Amorth esorcista della diocesi di Roma, chiedendogli di affiancare l'allora esorcista in carica padre Candido Amantini.\nIl 26 agosto 1986 fu incaricato da papa Giovanni Paolo II di erigere il primo Seminario Redemptoris Mater a Roma, dopo che gli iniziatori del Cammino neocatecumenale avevano presentato l'idea al Pontefice.\nDal 1985 al 1991 fu presidente della Conferenza Episcopale Italiana. In tale veste firm\u00f2 con Franca Falcucci, allora Ministro della Pubblica Istruzione, l'intesa per l'insegnamento della religione cattolica nelle scuole italiane.\nIl 17 gennaio 1991 rinunci\u00f2, per raggiunti limiti d'et\u00e0, agli uffici di cardinale vicario di Roma e di arciprete dell'Arcibasilica Lateranense, contestualmente cess\u00f2 il suo incarico di presidente della CEI e fu nominato arciprete della Basilica di Santa Maria Maggiore.\nSi spense, per un improvviso attacco cardiaco, mentre era ricoverato presso il Policlinico Gemelli per erisipela, il 25 febbraio 1997. \u00c8 sepolto nella Basilica di Santa Maria Maggiore.\nNel 2005, la giornalista Raffaella Notariale, indagando sul caso Orlandi, evidenzi\u00f2 che fu il card. Poletti, su richiesta del rettore della basilica, don Pietro Vergari, a firmare l'autorizzazione alla sepoltura nella cripta di Sant'Apollinare di Enrico De Pedis, che da processi successivi alla morte violenta risulter\u00e0 essere un esponente della Banda della Magliana. La famiglia di De Pedis, infatti, aveva elargito ingenti offerte per la basilica. Nel 2012 la salma \u00e8 stata rimossa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539004", "revid": "838137", "url": "https://it.wikipedia.org/wiki?curid=539004", "title": "Paolo Polidori", "text": "Biografia.\nNacque a Jesi il 4 gennaio 1778.\nPapa Gregorio XVI lo elev\u00f2 al rango di cardinale nel concistoro del 23 giugno 1834.\nMor\u00ec il 23 aprile 1847 all'et\u00e0 di 69 anni.\nGenealogia episcopale.\nLa genealogia episcopale \u00e8:"}
{"id": "539005", "revid": "1904508", "url": "https://it.wikipedia.org/wiki?curid=539005", "title": "Melchior de Polignac", "text": "Biografia.\nNacque a Lavo\u00fbte-Sur-Loire l'11 ottobre 1661, figlio del visconte Louis-Armand III de Polignac e di Jacqueline Grimoard de Beauvoir du Roure.\nFu ambasciatore francese in Polonia (dal 1693) ed a Roma (da 1724 al 1732). Ambasciatore francese a Roma promosse e finanzi\u00f2 (non senza un rendiconto personale) importanti scavi sull'Appia e in altre zone di Roma precedendo di poco i ritrovamenti di Pompei ed Ercolano, contribuendo alla riscoperta del mondo classico che sar\u00e0 poi tema centrale della seconda parte del '700 con il neoclassicismo.\nFu eletto nel 1704 membro dell'Accademia di Francia, al seggio che era stato di Bossuet.\nPapa Clemente XI lo elev\u00f2 al rango di cardinale nel concistoro del 30 gennaio 1713. Autore di un trattato teologico in latino chiamato \"Anti Lucrezio. ovvero: di Dio e della Natura\", pubblicato postumo e tradotto in lingua italiana nel 1767 dall'abate benedettino don Francesco Maria Ricci.\nPartecip\u00f2 al conclave del 1724 che elesse Benedetto XIII e a quello del 1730 che elesse Clemente XII.\nMor\u00ec il 20 novembre 1741 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539006", "revid": "2043251", "url": "https://it.wikipedia.org/wiki?curid=539006", "title": "Antonio Poma", "text": "Fu nominato cardinale della Chiesa cattolica da papa Paolo VI.\nBiografia.\nNacque a Villanterio, diocesi di Pavia, il 12 giugno 1910.\nComp\u00ec gli studi ginnasiali e liceali nel seminario diocesano di Pavia, poi fu a Roma nel Pontificio seminario lombardo per frequentare la Pontificia Universit\u00e0 Gregoriana.\nOrdinato presbitero il 15 aprile 1933, nel 1934 si laure\u00f2 in teologia con una tesi su \"Magno Felice Ennodio e alcune prerogative della sede apostolica nei primi secoli\", tesi poi pubblicata nel 1935.\nRientrato in diocesi fu professore di lettere nel seminario minore di Pavia e segretario del vescovo Giovanni Battista Girardi (\u20201942); dopo la morte del vescovo prosegu\u00ec l'insegnamento di teologia dogmatica nel seminario di Pavia di cui divenne rettore nel luglio del 1947 e contemporaneamente assistente ecclesiastico del Movimento Laureati di Azione Cattolica.\nNominato vescovo titolare di Tagaste ed ausiliare del vescovo di Mantova, monsignor Domenico Menna (\u20201957) il 28 ottobre 1951, venne consacrato vescovo il 9 dicembre 1951 a Pavia da monsignor Carlo Allorio, vescovo di Pavia.\nNominato coadiutore \"sedi datus\" di Mantova il 2 agosto 1952, successe al vescovo di Mantova l'8 settembre 1954. L\u00ec riorganizz\u00f2 la curia diocesana, l'archivio diocesano e il seminario, prodigandosi per la costruzione di nuove chiese.\nPromosso arcivescovo titolare di Gerpiniana e coadiutore con diritto di successione dell'arcivescovo di Bologna, cardinal Giacomo Lercaro il 16 luglio 1967, divenne per coadiuzione arcivescovo di Bologna il 12 febbraio 1968.\nCreato cardinale da Papa Paolo VI il 28 aprile 1969, del titolo di San Luca a Via Prenestina, fu presidente della Conferenza Episcopale Italiana dal febbraio del 1969 al 18 maggio 1979.\nRinunci\u00f2 all'arcidiocesi di Bologna l'11 febbraio 1983, e mor\u00ec a Bologna il 24 settembre 1985 all'et\u00e0 di 75 anni. \u00c8 sepolto nella cattedrale metropolitana di Bologna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539007", "revid": "125741827", "url": "https://it.wikipedia.org/wiki?curid=539007", "title": "Basilio Pompilj", "text": "Biografia.\nNacque a Spoleto il 16 aprile 1858.\nPapa Pio X lo elev\u00f2 al rango di cardinale nel concistoro del 27 novembre 1911.\nPartecip\u00f2 al conclave del 1914 che elesse Benedetto XV e a quello del 1922 che elesse Pio XI.\nMor\u00ec il 5 maggio 1931 all'et\u00e0 di 73 anni. Inizialmente \u00e8 stato sepolto al cimitero del Verano, ma dopo due anni, il 18 dicembre 1933, le sue spoglie furono in seguito trasferite nella Cattedrale di Spoleto la sua citt\u00e0 nativa.\nFu molto legato a Giano dell'Umbria, nella cui frazione di Macciano viveva il fratello. Sulla facciata dell'immobile, che oggi si presenta come una pregiovole residenza di campagna, sopra l'ingresso \u00e8 ancora visibile lo stemma della famiglia Pompili, i cui discendenti ne conservano ancora oggi la propriet\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539008", "revid": "110157", "url": "https://it.wikipedia.org/wiki?curid=539008", "title": "Madiswil", "text": "Madiswil (toponimo tedesco) \u00e8 un comune svizzero di 3\u00a0279 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl 1\u00ba gennaio 2007 ha inglobato il comune soppresso di Gutenburg e il 1\u00ba gennaio 2011 quelli di Kleindietwil e Leimiswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Madiswil sono:\nInfrastrutture e trasporti.\nMadiswil \u00e8 servito dall'omonima stazione e da quelle di Gutenburg, di Lindenholz e di Kleindietwil sulla ferrovia Langenthal-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "539009", "revid": "767487", "url": "https://it.wikipedia.org/wiki?curid=539009", "title": "Francisco Antonio de Borja-Centelles y Ponce de L\u00e9on", "text": "Biografia.\nNacque a Sassari il 27 marzo 1659, figlio del nono duca di Gand\u00eda e fratello del cardinale Carlos Borja Centellas y Ponce de Le\u00f3n.\nUomo mite, a giudizio del Moroni, fu nominato arcidiacono di Calatrava e canonico nella metropolitana di Toledo.\nPapa Innocenzo XII lo elev\u00f2 al rango di cardinale nel concistoro del 21 giugno 1700.\nIl 18 luglio 1701 venne nominato vescovo di Calahorra e La Calzada da papa Clemente XI. Ricevette la consacrazione episcopale il 31 luglio successivo, probabilmente a Roma.\nIl 3 aprile 1702 venne nominato arcivescovo metropolita di Burgos, ma mor\u00ec il giorno successivo, 4 aprile, all'et\u00e0 di soli 43 anni."}
{"id": "539010", "revid": "838137", "url": "https://it.wikipedia.org/wiki?curid=539010", "title": "Giuseppe della Porta Rodiani", "text": "Biografia.\nNacque a Roma il 5 settembre 1773.\nNel 1816 diviene Ponente della Congregazione del Buongoverno.\nHa svolto il ruolo di abate commendatario della Basilica di San Lorenzo fuori le mura (ovvero, Vicegerente della diocesi di Roma), dal 30 settembre 1821.\nPapa Gregorio XVI lo elev\u00f2 al rango di cardinale nel concistoro del 6 aprile 1835 del titolo di Santa Susanna.\nMor\u00ec il 18 dicembre 1841 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539011", "revid": "297059", "url": "https://it.wikipedia.org/wiki?curid=539011", "title": "Patto eterno confederale", "text": "Il Patto confederale o lettera di alleanza (in tedesco \"Bundesbrief\") documenta l'alleanza eterna o lega dei tre cantoni forestali (in tedesco \"Ewiger Bund der Drei Waldst\u00e4tten\"), ovvero l'unione dei tre cantoni dell'odierna Svizzera Centrale che si form\u00f2 ai primi di agosto dell'anno 1291; viene chiamato anche Patto del Gr\u00fctli, dal nome del luogo dove venne stipulato. La data della Festa nazionale svizzera fu scelta in occasione dell'anniversario del patto.\nStoria.\n\"Il 1\u00ba agosto del 1291, nella localit\u00e0 di Gr\u00fctli, una prateria che si affaccia sul lago dei Quattro cantoni, i rappresentanti delle tre comunit\u00e0 di Uri, Svitto e Untervaldo, siglarono un patto allo scopo di garantirsi mutua assistenza e rifiutare l\u2019opprimente amministrazione dei balivi imperiali. Certo, sarebbe esagerato vedere in quel patto una Carta costituzionale ante litteram, ma non vi \u00e8 dubbio che esso contiene gi\u00e0 lo spirito che far\u00e0 da collante a una comunit\u00e0 che si former\u00e0 lentamente attraverso una serie di complessi passaggi storici\".\nDescrizione.\nLa stipula del patto \u00e8 convenzionalmente legata alla nascita della Prima confederazione elvetica. Il testo dell'accordo, tuttavia, afferma di rinnovare \u00abcon il presente accordo l'antico patto pure conchiuso sotto giuramento\u00bb e che fosse \u00abopera onorevole ed utile confermare, nelle debite forme, i patti della sicurezza e della pace\u00bb, patti dei quali si \u00e8 per\u00f2 persa ogni traccia. Da ci\u00f2 si desume che l'effettiva nascita dell'antica confederazione sia d'epoca ancora precedente a quella convenzionale.\nLa confederazione del 1291 crebbe attraverso una lunga serie di annessioni, fino a diventare la Svizzera moderna. L'alleanza venne conclusa tra le genti delle zone alpine di Uri, Svitto e Untervaldo (\"homines vallis Uranie universitasque vallis de Switz ac communitas hominum Intramontanorum Vallis Inferioris\"). I partecipanti vengono indicati come \"conspirati\" e (come sinonimo) \"coniurati\", tradizionalmente tradotto in tedesco come \"Eidgenossen\".\nLa lega venne creata con propositi di difesa contro qualsiasi aggressore e di organizzazione sociale, probabilmente su impulso della morte di Rodolfo I d'Asburgo, avvenuta il 15 luglio 1291. Prima della sua morte, gli Asburgo avevano tentato di ribadire le loro pretese su Svitto e Untervaldo, che condussero ad un susseguirsi di interventi militari.\nAutenticit\u00e0 del documento.\nL'autenticit\u00e0 del documento \u00e8 stata contestata finch\u00e9 nel 1991 la pergamena \u00e8 stata scientificamente datata come prodotta tra il 1252 e il 1312 (con una certezza dell'85%). Il documento \u00e8 quindi certamente slegato dall'emergere del moderno stato federale nel 1848, come taluni avevano supposto.\nVi si ritrovano inoltre tracce nel capitolo 15 della Bolla d'Oro del 1356 in cui Carlo IV di Lussemburgo mise fuorilegge qualsiasi \"conjurationes, confederationes\", e \"conspirationes\", con particolare riferimento alle alleanze cittadine (\"St\u00e4dteb\u00fcnde\"), ma anche ad altre leghe comunali che erano fiorite in pi\u00f9 zone dell'Europa medioevale."}
{"id": "539012", "revid": "986213", "url": "https://it.wikipedia.org/wiki?curid=539012", "title": "Gennaro Portanova", "text": "Biografia.\nNacque a Napoli l'11 ottobre 1845 dal dottor Camillo Portanova e Angela Califano.\nPrima di essere ordinato sacerdote comp\u00ec i suoi studi presso i Gesuiti con buoni risultati e a 23 anni fu ordinato sacerdote dal cardinale Sisto Riario Sforza il 22 maggio 1869.\nIn seminario prosegu\u00ec i suoi studi specializzandosi in teologia tomistica e divent\u00f2 insegnante nel Liceo arcivescovile. Poi fu preconizzato vescovo titolare di Rosis e coadiutore con diritto di successione del vescovo di Ischia, di cui divenne ordinario l'11 febbraio 1885.\nTre anni dopo, il 16 marzo 1888, venne trasferito a Reggio Calabria dove rimase fino alla morte sopraggiunta nel 1908.\nSuccessivamente papa Leone XIII lo elev\u00f2 al rango di cardinale del titolo di San Clemente nel concistoro del 18 giugno 1899.\nFu anche protettore dell'Istituto delle Figlie di Maria Immacolata fondato da Suor Brigida Maria Postorino a Catona fino alla morte.\nIl 25 aprile 1908 alle ore 6 del mattino mor\u00ec a Reggio Calabria all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539013", "revid": "2121138", "url": "https://it.wikipedia.org/wiki?curid=539013", "title": "Juan Jes\u00fas Posadas Ocampo", "text": "Biografia.\nFu nominato vescovo di Tijuana il 21 marzo 1970. Fu trasferito alla diocesi di Cuernavaca il 28 dicembre 1982. Fu infine promosso arcivescovo di Guadalajara il 15 maggio 1987.\nPapa Giovanni Paolo II lo elev\u00f2 al rango di cardinale nel concistoro del 28 giugno 1991.\nPosadas Ocampo venne assassinato il 24 maggio 1993 all'et\u00e0 di 66 anni, nel parcheggio dell'aeroporto internazionale di Guadalajara: la sua automobile fu crivellata con 14 colpi di pistola. Si scopr\u00ec in seguito che i mandanti dell'omicidio erano Juan Francisco Murillo D\u00edaz detto \"El G\u00fcero Jaibo\" e \u00c9dgar Nicol\u00e1s Villegas detto \"El Negro\", membri di spicco del Cartello di Tijuana: essi hanno ordinato l'omicidio del cardinale per la sua inesausta lotta contro il narcotraffico. Posadas Ocampo \u00e8 stato inserito da Giovanni Paolo II nella lunga lista dei martiri del XX secolo.\nUn'altra versione vuole l'arcivescovo vittima di uno scambio di persona: viaggiava infatti su una vettura scambiata per quella di Joaquin \"El Chapo\" Guzman, boss del Cartello di Sinaloa e rivale cartello locale.\n\u00c8 sepolto nella cattedrale metropolitana di Guadalajara.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539014", "revid": "838137", "url": "https://it.wikipedia.org/wiki?curid=539014", "title": "\u00c9tienne-Ren\u00e9 Potier de Gesvres", "text": "Biografia.\nFiglio di Fran\u00e7ois Bernard Potier, duca di Gesvres e di Marie Madeleine Louise de Seigli\u00e8re, nonch\u00e9 nipote del cardinale L\u00e9on Potier de Gesvres, nacque a Parigi il 2 gennaio 1697.\nPapa Benedetto XIV lo elev\u00f2 al rango di cardinale nel concistoro del 5 aprile 1756.\nMor\u00ec il 24 luglio 1774 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539015", "revid": "838137", "url": "https://it.wikipedia.org/wiki?curid=539015", "title": "Konrad von Preysing Lichtenegg Moos", "text": "Biografia.\nNacque a Moosburg il 30 agosto 1880. Nel 1934 come portavoce dell'episcopato germanico, denunci\u00f2 pubblicamente le violazioni del Concordato del 1933 commesse da Hitler e le persecuzioni contro i sacerdoti e le associazioni cattoliche. Inoltre intervenne su questioni relative ai diritti umani anche al di l\u00e0 della comunit\u00e0 cattolica polemizzando col regime nazista. Nel 1941, insieme a Clemens von Galen, e altri vescovi, stil\u00f2 un documento di condanna del nazismo nei suoi aspetti peggiori, tra questi evidenzi\u00f2 la deportazione senza processo in campi di concentramento di migliaia di uomini e donne. Il documento non ottenne il consenso del presidente della Conferenza Episcopale Tedesca il cardinale Adolf Bertram, che predicava una opposizione pi\u00f9 diplomatica, e non fu pubblicato.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 21 dicembre 1950 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "539016", "revid": "889336", "url": "https://it.wikipedia.org/wiki?curid=539016", "title": "Ra\u00fal Primatesta", "text": "Biografia.\nNacque a Capilla del Se\u00f1or (provincia di Buenos Aires) il 14 aprile 1919. Dal 1963 al 1994 fu arcivescovo di C\u00f3rdoba.\nPapa Paolo VI lo elev\u00f2 al rango di cardinale nel concistoro del 5 marzo 1973.\nPartecip\u00f2 ai due conclavi del 1978 che elessero Giovanni Paolo I e Giovanni Paolo II.\nIl 14 aprile 1999, compiendo 80 anni, divent\u00f2 cardinale non elettore: infatti 6 anni dopo non partecip\u00f2 al conclave del 2005 che elesse Benedetto XVI.\nMor\u00ec a C\u00f3rdoba il 1\u00ba maggio 2006 all'et\u00e0 di 87 anni. \u00c8 sepolto nella cattedrale dell'Assunzione di Maria Vergine a C\u00f3rdoba.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
