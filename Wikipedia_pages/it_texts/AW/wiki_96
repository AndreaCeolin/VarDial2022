{"id": "4219009", "revid": "547034", "url": "https://it.wikipedia.org/wiki?curid=4219009", "title": "Mirino telescopico", "text": "Un mirino telescopico un dispositivo che consente il puntamento di un'arma da fuoco il cui funzionamento \u00e8 basato sul principio del telescopio rifrattore. Permette un ingrandimento dell'immagine e quindi una migliore acquisizione dei bersagli distanti; \u00e8 solitamente dotato di un reticolo di puntamento regolabile in alzo (per compensare la traiettoria di caduta del colpo secondo la distanza) e in deriva (per compensare eventuali correnti ventose trasversali).\nLa struttura standard \u00e8 composta da un oculare (che incorpora il reticolo), da un tubo con due o pi\u00f9 torrette e da un obiettivo.\nDiciture.\nSu ogni mirino telescopico compare solitamente una dicitura descrittiva delle sue funzioni e prestazioni. La sintassi solitamente prevede queste 2 costruzioni:\nOculare.\nIl numero di ingrandimenti descrive le dimensioni apparenti del bersaglio osservato attraverso il reticolo.\nA parit\u00e0 di distanza, un bersaglio che occupa l'intero reticolo a 4X ne occuper\u00e0 la met\u00e0 a 2X e solo 1/4 a 1X. I cannocchiali che permettono una variazione del numero di ingrandimenti danno ovviamente un vantaggio pratico al tiratore che potr\u00e0 scegliere il miglior valore in rapporto alle caratteristiche del tiro, al costo per\u00f2 di una maggior fragilit\u00e0, di un maggior ingombro e di un prezzo di acquisto superiore.\nAll'interno dell'oculare trova spazio il reticolo, un insieme di segni che si sovrappongono all'immagine e che permettono il puntamento. A seconda dell'uso a cui va destinato il cannocchiale (venatorio, sportivo, militare) esistono profonde differenze fra un reticolo e l'altro, cos\u00ec che un reticolo per un cannocchiale destinato all'impiego militare operativo avr\u00e0 una croce di sezione differenziata per permettere anche una mira affrettata e una serie di riferimenti utili alla valutazione della distanza del bersaglio e al puntamento senza regolazioni manuali di alzo e deriva, mentre un reticolo sportivo per \"bench rest\" sar\u00e0 il pi\u00f9 fine e semplice possibile (nessuna fretta di esplodere il colpo, posizione stabile e soprattutto distanza nota a priori).\nTubo.\nIl tubo svolge 2 funzioni principali:\nI mirini telescopici moderni solitamente hanno tubi di due diametri diversi: 1\" (un pollice: 25,4\u00a0mm, pi\u00f9 usato in Nord America) oppure 30\u00a0mm (pi\u00f9 usato in Eurasia). In ogni caso la maggior parte dei fabbricanti forniscono i propri modelli in entrambe le versioni.\nObiettivo.\nL'ampiezza focale dell'obiettivo (solitamente in millimetri) descrive il diametro della lente frontale, che \u00e8 responsabile dell'acquisizione dell'immagine.\nUn obiettivo di maggior diametro genera un'immagine pi\u00f9 luminosa e, a parit\u00e0 di distanza, fornisce un campo visivo (FOV, \"field of view\") pi\u00f9 ampio rispetto ad un obiettivo di minor diametro. Il fattore luminosit\u00e0 \u00e8 molto importante in rapporto all'ingrandimento.\nInfatti all'aumentare degli ingrandimenti si restringe il campo visivo e diminuisce la quantit\u00e0 di luce trasmessa dall'oculare; per ovviare a questo problema si pu\u00f2 dotare il cannocchiale di un obiettivo di maggior diametro che permetta ad una maggior quantit\u00e0 di luce di essere inviata all'oculare (e quindi all'occhio). \u00c8 quindi pressoch\u00e9 inutile poter ingrandire fino a 40 volte se l'obiettivo ha un'apertura di 20\u00a0mm.\nSigle.\nAi numeri che dichiarano capacit\u00e0 d'ingrandimento e diametro dell'obiettivo possono seguire varie sigle che descrivano funzioni particolari disponibili, come ad esempio:\nUtilizzo.\nIl mirino telescopico \u00e8 normalmente montato in varie capacit\u00e0 di ingrandimento su armi a canna rigata, poich\u00e9 queste armi forniscono quella precisione intrinseca e quella gittata che rendono necessario al tiratore un \"miglioramento\" della vista.\n\u00c8 molto importante considerare attentamente il numero degli ingrandimenti: infatti se \u00e8 vero che un elevato ingrandimento permette un'ottima osservazione e una probabile maggior precisione, \u00e8 anche vero che un eccessivo ingrandimento impedisce un'osservazione complessiva della scena e rende molto difficoltoso se non impossibile seguire bersagli in movimento, anche relativamente lento.\nSi consideri un ingrandimento di 10x che mostri all'incirca 3,7\u00a0m di diametro a 100\u00a0m di distanza. Esso ci mostrer\u00e0 37\u00a0m di diametro a 1000\u00a0m ma ci mostrer\u00e0 solo 0,37\u00a0m (37 centimetri) di diametro a 10m di distanza. Ecco che diventa chiaro come 8 ingrandimenti possano andare bene per la caccia all'elefante, 4 per la caccia alla volpe, 16 per il tiro di precisione sui 1000m.\nC'\u00e8 anche da considerare che ogni movimento viene accentuato di n volte quanti sono gli ingrandimenti. Quindi tenere in mira senza appoggio un'arma \u00e8 difficile gi\u00e0 a 4x se si vuole tirare a bersagli distanti anche solo 30\u00a0m, ma diventa impossibile con ingrandimenti superiori, relegando l'uso degli ingrandimenti maggiori alla mira in appoggio o su \"rest\".\nPer questo solitamente si usano ottiche di massimo 7x ingrandimenti per la caccia, fino ai 16x per il tiro a segno e la caccia d'appostamento, mentre i mostruosi 24x, 32x e oltre sono riservati ad applicazioni ed esigenze molto particolari, come ad esempio il bench rest categoria Unlimited dove le armi sono montate su affusto (railgun) e spesso i tiratori mettono pi\u00f9 pallottole nello stesso foro a distanze considerevoli (1000 yarde, circa 910\u00a0m)."}
{"id": "4219017", "revid": "339392", "url": "https://it.wikipedia.org/wiki?curid=4219017", "title": "Nayef bin Abdul Aziz Al Saud", "text": ""}
{"id": "4219018", "revid": "339392", "url": "https://it.wikipedia.org/wiki?curid=4219018", "title": "Nayef bin Abd ul Aziz Al Saud", "text": ""}
{"id": "4219019", "revid": "729019", "url": "https://it.wikipedia.org/wiki?curid=4219019", "title": "Carmine Masiello", "text": "Biografia.\nCarmine Masiello \u00e8 nato il 28 giugno 1963 a Casagiove, in provincia di Caserta.\nHa una moglie, Federica, sposata nel 1989, da cui ha avuto una figlia, Maria Vittoria (1991), e un figlio, Alessandro (1995).\nFormazione.\nMasiello ha tre lauree: una in scienze politiche (conseguita con lode all'Universit\u00e0 di Bologna), una in scienze strategiche (conseguita con lode all'Universit\u00e0 degli Studi di Torino), e una in Scienze internazionali e diplomatiche (conseguita all'Universit\u00e0 degli Studi di Trieste). Ha inoltre un master di perfezionamento in studi europei (Istituto Alcide de Gasperi) e un corso di perfezionamento in geopolitica dei Balcani (Universit\u00e0 degli Studi di Cassino e del Lazio Meridionale). Parla, oltre all'italiano, inglese, francese e spagnolo. .\nHa frequentato il 163\u00ba Corso \"Lealt\u00e0\" dell'Accademia militare di Modena uscendone con il grado di sottotenente nel 1983.\nCarriera militare.\nQuindi Masiello venne destinato all'Arma di Artiglieria dell'Esercito Italiano nel settembre dello stesso anno. Dopo due anni alla Scuola di applicazione di Torino (1983-1985), Masiello fu nominato prima vicecomandante, poi comandante di batteria del 185\u00ba Reggimento artiglieria paracadutisti Folgore. Successivamente prese parte all'operazione Airone in Kurdistan e all'UNITAF in Somalia.\nDal 1993 al 1995 ha svolto presso il Joint Defence College francese il 120\u00ba corso dello stato maggiore e il corso avanzato, partecipando quindi, nel 1996, all'Implementation Force in Bosnia ed Erzegovina. Dal 1997 al 1998 ha quindi frequentato al Joint Defence College italiano il 120\u00ba corso avanzato dello stato maggiore e il 4\u00ba corso avanzato del personale di comando, per poi servire nello Stato maggiore dell'Esercito. Dal 2001 al 2007, sempre presso lo Stato maggiore, svolse le funzioni di vice assistente militare del capo di stato maggiore dell'Esercito italiano. Nel 2008, prima di comandare il 185\u00ba Reggimento paracadutisti ricognizione acquisizione obiettivi \"Folgore\" fino al 2009, ha servito nello stato maggiore dell'operazione UNIFIL in Libano.\nDal settembre 2010 (poco dopo essere stato promosso generale di brigata) ha tenuto il comando della Brigata paracadutisti \"Folgore\" fino al marzo 2011. \u00c8 stato quindi comandante del Regional Command West in Afghanistan dall'aprile al settembre 2011. In quest'ultimo ruolo, nello stesso settembre del 2011 il generale si \u00e8 rivolto al capo di stato maggiore della difesa Biagio Abrate criticando l'operato degli agenti dell'AISE in Afghanistan. Da dicembre 2011 a febbraio 2015 \u00e8 stato Capo Ufficio Generale del Capo di Stato Maggiore dell'Esercito. Da febbraio 2015 ad aprile 2016 \u00e8 stato Capo Ufficio Generale del Capo di Stato Maggiore della Difesa.\nNominato generale di divisione, da aprile 2016 a gennaio 2018 \u00e8 stato Consigliere Militare del Presidente del Consiglio dei ministri Gentiloni.\nNel gennaio 2018 \u00e8 stato nominato Vice Direttore Generale del Dipartimento delle informazioni per la sicurezza. Il 1 gennaio 2019 \u00e8 promosso generale di corpo d'armata.\nDal 17 maggio 2021 \u00e8 nominato dal Consiglio dei ministri Sottocapo di Stato Maggiore della Difesa."}
{"id": "4219023", "revid": "599013", "url": "https://it.wikipedia.org/wiki?curid=4219023", "title": "Reggie Elliott", "text": ""}
{"id": "4219026", "revid": "183114", "url": "https://it.wikipedia.org/wiki?curid=4219026", "title": "La Femme en bleu", "text": ""}
{"id": "4219033", "revid": "1573940", "url": "https://it.wikipedia.org/wiki?curid=4219033", "title": "Pardirallus maculatus", "text": "Il rallo macchiato (Pardirallus maculatus ) \u00e8 un uccello della famiglia dei Rallidi originario dell'America centro-meridionale e dei Caraibi.\nTassonomia.\nAttualmente vengono riconosciute due sottospecie di rallo macchiato:\nDescrizione.\nIl rallo macchiato \u00e8 un Rallide di medie dimensioni (25\u201332\u00a0cm), caratterizzato da un lungo becco e da un piumaggio estremamente variegato. Testa e collo, di colore marrone-nerastro, sono ricoperti da una serie di macchie bianche, a eccezione della sommit\u00e0 del capo e della nuca; le regioni superiori sono nerastre e presentano alcune larghe macchie marroni e strisce bianche (macchie in \"P. m. insolitus\") che si suddividono in macchioline pi\u00f9 piccole lungo la parte bassa del dorso e il sopraccoda; sulla coda non vi sono macchie bianche; le ali sono marroncine e presentano poche macchie (del tutto assenti sulle penne scapolari e terziarie in \"P. m. insolitus\"); sul petto vi sono delle strisce bianche e nere, cos\u00ec come sui fianchi e sul ventre; il sottocoda \u00e8 bianco. L'iride \u00e8 rossa; il becco \u00e8 oliva-giallastro, con una macchia rosso-arancio alla base; le zampe e i piedi sono di colore rosso-arancio chiaro o rosso-rosa. I sessi sono simili, ma le femmine sono pi\u00f9 piccole.\nDistribuzione e habitat.\nIl rallo macchiato \u00e8 molto diffuso, ma occupa un areale discontinuo. \u00c8 presente in Messico (Nayarit, Michoac\u00e1n, Guerrero, Puebla, Veracruz, Quintana Roo, Oaxaca, Chiapas e Yucat\u00e1n), Belize (laguna di Ycacos), El Salvador, Costa Rica (Guanacaste e Cartago), Panama, Cuba (compresa probabilmente l'isola della Giovent\u00f9), Hispaniola (Repubblica Dominicana), Trinidad e Tobago, Colombia centrale e orientale (Valle del Cauca, Cauca, Magdalena, Distrito Capital e Meta), Venezuela occidentale e settentrionale (M\u00e9rida, Portuguesa, Carabobo e Aragua), Suriname, Guiana Francese, Brasile orientale (Amap\u00e1, Par\u00e1 e Cear\u00e1), Ecuador occidentale (Esmeraldas occidentale, Guayas sud-orientale ed El Oro), Bolivia orientale (Santa Cruz e Tarija), Per\u00f9 nord-occidentale e sud-orientale (Piura Lambayeque, La Libertad e Madre de Dios), Paraguay, Uruguay (Montevideo, Canelones, Maldonado, Treinta y Tres, Cerro Largo, San Jos\u00e9, Colonia, Rocha e Lavalleja) e Argentina settentrionale (Tucum\u00e1n, C\u00f3rdoba e Buenos Aires).\nVive prevalentemente nelle paludi.\nBiologia.\nIl rallo macchiato \u00e8 una creatura riservata e non facilmente osservabile, ma spesso lascia i propri ripari per andare in cerca di cibo in zone aperte nelle prime ore della mattina. \u00c8 in grado di correre velocemente e attraversa al passo anche zone aperte, addiritture strade. In Costa Rica \u00e8 abbastanza numeroso e, se le condizioni sono favorevoli, in 22 ettari di territorio possono essere presenti 8-9 esemplari. Tali densit\u00e0 sono state registrate anche nelle risaie della Valle del Cauca, in Colombia. Il nido \u00e8 costituito da una rozza struttura di ramoscelli posta in vicinanza dell'acqua. La femmina depone da 2 a 7 uova di color camoscio, ricoperte da macchioline viola scuro."}
{"id": "4219040", "revid": "110157", "url": "https://it.wikipedia.org/wiki?curid=4219040", "title": "Pastviny", "text": "Pastviny \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219044", "revid": "1684799", "url": "https://it.wikipedia.org/wiki?curid=4219044", "title": "Petrovice (Pardubice)", "text": "Petrovice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219046", "revid": "287204", "url": "https://it.wikipedia.org/wiki?curid=4219046", "title": "Pisecna", "text": ""}
{"id": "4219047", "revid": "196390", "url": "https://it.wikipedia.org/wiki?curid=4219047", "title": "Salman bin Abdul-Aziz Al Saud", "text": ""}
{"id": "4219049", "revid": "110157", "url": "https://it.wikipedia.org/wiki?curid=4219049", "title": "P\u00edse\u010dn\u00e1 (Pardubice)", "text": "P\u00edse\u010dn\u00e1 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219060", "revid": "287204", "url": "https://it.wikipedia.org/wiki?curid=4219060", "title": "Plchovice", "text": "Plchovice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219068", "revid": "1543377", "url": "https://it.wikipedia.org/wiki?curid=4219068", "title": "Banda K", "text": "La banda K designa certe porzioni dello spettro elettromagnetico nel dominio delle frequenze delle microonde o dell'infrarosso. In particolare, la porzione di banda delle microonde \u00e8 usata principalmente per i radar e le comunicazioni satellitari, mentre la porzione dell'infrarosso a pi\u00f9 alta frequenza \u00e8 usata per le osservazioni astronomiche.\nClassificazioni.\nIn origine la banda K, utilizzata in ambito militare per i radar e i ponti radio nello spettro relativo alle microonde, comprendeva le frequenze tra i 10,9 e i . Successivamente sono state effettuate ulteriori suddivisioni per le trasmissioni satellitari e le bande non hanno pi\u00f9 coinciso esattamente con quelle originarie, cosicch\u00e9 la banda K \u00e8 stata affiancata da una banda inferiore e un'altra superiore secondo la convenzione seguente:\nNelle trasmissioni radio\u2013televisive e dati via satellite, in downlink ed uplink, come quelle diffuse da Eutelsat Communications, la banda K denota indifferentemente le frequenze delle bande Ku e Ka, avendo fatto rientrare le frequenze standard che realmente le appartengono nello spettro allargato di quest'ultima.\nA differenza dell\"'IEEE Standard 521-2002\", secondo cui le frequenze della banda K vanno da 18 a , per la NATO, che utilizza la classificazione ECM basata su altre lettere, l'intervallo delle frequenze \u00e8 compreso tra 20 e ; invece per la societ\u00e0 nazionale britannica di radioamatori (RSGB, Radio Society of Great Britain) la frequenza limite superiore che la separa dalla banda Ka \u00e8 26,5\u00a0GHz..\nCaratteristiche fisiche.\nLe frequenze nella banda K sono facilmente assorbite dal vapore acqueo (picco di risonanza dell'acqua a , lunghezza d'onda ).\nNell'astronomia dell'infrarosso una banda omonima \u00e8 collocata nello spettro delle frequenze pi\u00f9 alte tipiche dell'infrarosso; difatti la frequenza centrale ha lunghezza d'onda pari a 2,2 micrometri."}
{"id": "4219071", "revid": "767487", "url": "https://it.wikipedia.org/wiki?curid=4219071", "title": "Podles\u00ed (Pardubice)", "text": "Podles\u00ed \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219075", "revid": "104458", "url": "https://it.wikipedia.org/wiki?curid=4219075", "title": "Darmstadt-Dieburg", "text": ""}
{"id": "4219079", "revid": "104458", "url": "https://it.wikipedia.org/wiki?curid=4219079", "title": "Galina Mezentseva", "text": ""}
{"id": "4219080", "revid": "1573940", "url": "https://it.wikipedia.org/wiki?curid=4219080", "title": "Pardirallus nigricans", "text": "Il rallo nerastro (Pardirallus nigricans ) \u00e8 un uccello della famiglia dei Rallidi originario dell'Amazzonia occidentale e delle regioni orientali e sud-orientali del Sudamerica.\nTassonomia.\nAttualmente vengono riconosciute due sottospecie di rallo nerastro:\nDescrizione.\nIl rallo nerastro misura circa 28\u00a0cm di lunghezza e 215 g di peso. \u00c8 un grosso rallo dal piumaggio scuro, con un lungo becco verde-giallastro. Presenta le regioni superiori di colore marrone scuro, i lati della testa, la parte posteriore del collo e le regioni inferiori di colore grigio acciaio scuro, la gola biancastra e la zona centrale dell'addome e la coda di colore nero. L'iride \u00e8 rossa, e le zampe di colore rosso corallo.\nDistribuzione e habitat.\nIl rallo nerastro \u00e8 presente in Colombia sud-occidentale, Ecuador, Per\u00f9, Bolivia, Brasile e Argentina nord-orientale.\nVive in paludi, acquitrini e zone erbose umide.\nBiologia.\nIl rallo nerastro \u00e8 una creatura riservata e viene avvistato solo di rado, specialmente quando vola, seppur su breve distanza. Tuttavia, se viene disturbato, preferisce correre al riparo tra la vegetazione. In alcune zone si incontra anche in prossimit\u00e0 delle abitazioni umane.\nSi nutre prevalentemente di insetti e altri invertebrati, cos\u00ec come di piccoli vertebrati, come i serpentelli d'acqua del genere \"Helicops\". Va in cerca di cibo in prossimit\u00e0 dell'acqua e su suoli fangosi.\nLa stagione della nidificazione varia a seconda dell'areale. La femmina depone circa 3 uova ellissoidali di color camoscio, con macchioline sparse marroni e castane. L'incubazione si protrae per circa 23 giorni e i piccoli vengono accuditi da entrambi i genitori."}
{"id": "4219082", "revid": "104458", "url": "https://it.wikipedia.org/wiki?curid=4219082", "title": "Hersfeld-Rotenburg", "text": ""}
{"id": "4219083", "revid": "110157", "url": "https://it.wikipedia.org/wiki?curid=4219083", "title": "P\u0159\u00edvrat", "text": "P\u0159\u00edvrat \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219085", "revid": "287204", "url": "https://it.wikipedia.org/wiki?curid=4219085", "title": "Privrat", "text": ""}
{"id": "4219086", "revid": "104458", "url": "https://it.wikipedia.org/wiki?curid=4219086", "title": "P\u00e0vana", "text": ""}
{"id": "4219089", "revid": "104458", "url": "https://it.wikipedia.org/wiki?curid=4219089", "title": "Viktoria Tereschkina", "text": ""}
{"id": "4219090", "revid": "709565", "url": "https://it.wikipedia.org/wiki?curid=4219090", "title": "Papawa", "text": "Papawa \u00e8 una serie televisiva animata prodotta da BRB Internacional che ha vinto il primo premio all'Expotoons 2008 in Argentina.\nIn Italia \u00e8 arrivata sulla piattaforma Premium Play il 30 agosto 2012 ed \u00e8 proseguita fino al 3 gennaio 2013 con il caricamento di tutti i 104 episodi. In televisione invece \u00e8 stata trasmessa per la prima volta dal 22 ottobre 2018 su Italia 1 a notte fonda."}
{"id": "4219091", "revid": "287204", "url": "https://it.wikipedia.org/wiki?curid=4219091", "title": "Viktorija Tereskina", "text": ""}
{"id": "4219092", "revid": "104458", "url": "https://it.wikipedia.org/wiki?curid=4219092", "title": "Waldeck-Frankenberg", "text": ""}
{"id": "4219093", "revid": "834", "url": "https://it.wikipedia.org/wiki?curid=4219093", "title": "Save (baseball)", "text": ""}
{"id": "4219094", "revid": "1645873", "url": "https://it.wikipedia.org/wiki?curid=4219094", "title": "Pustina", "text": "Pustina \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4219096", "revid": "104458", "url": "https://it.wikipedia.org/wiki?curid=4219096", "title": "Weimarer Land", "text": ""}
{"id": "4219099", "revid": "61051", "url": "https://it.wikipedia.org/wiki?curid=4219099", "title": "Morane IV", "text": ""}
{"id": "4219101", "revid": "104458", "url": "https://it.wikipedia.org/wiki?curid=4219101", "title": "Yulia Makhalina", "text": ""}
{"id": "4219107", "revid": "74801", "url": "https://it.wikipedia.org/wiki?curid=4219107", "title": "Elisabetta di Thurn und Taxis", "text": "Vita.\nElisabetta era la secondogenita di Massimiliano Antonio, Principe Ereditario di Thurn und Taxis e di sua moglie la Duchessa Elena in Baviera.\nMatrimonio e figli.\nElisabetta spos\u00f2 Miguel, Duca di Braganza, unico figlio maschio e secondogenito di Michele I del Portogallo e di sua moglie Adelaide di L\u00f6wenstein-Wertheim-Rosenberg, il 17 ottobre 1877 a Ratisbona nel Regno di Baviera.\nElisabetta e Miguel ebbero tre figli:\nMorte.\nLa coppia si trasfer\u00ec in Austria, dove il 22 settembre 1878 a Reichenau an der Rax, nacque il suo primogenito, Miguel Maximiliano. Fu dopo questa nascita che la salute di Elisabetta cominci\u00f2 a deteriorarsi. Elisabetta mor\u00ec all'et\u00e0 di 20 anni a \u00d6denburg poco dopo la nascita della sua terza figlia, Maria Teresa.\nLa madre di Elisabetta, Elena, si ritir\u00f2 ulteriormente dalla vita pubblica. Suo marito Miguel si rispos\u00f2 nuovamente l'8 novembre 1893 a Kleinheubach con la Principessa Maria Teresa di L\u00f6wenstein-Wertheim-Rosenberg."}
{"id": "4219117", "revid": "484362", "url": "https://it.wikipedia.org/wiki?curid=4219117", "title": "Perk\u016bnas", "text": "Perk\u016bnas (in lituano: \"Perk\u016bnas\"; in lettone: \"P\u0113rkons\"; in prussiano: \"Perk\u016bns\" o \"Perkunos\"; in jatvingico: \"Parkuns\") era la seconda principale divinit\u00e0 delle religioni baltiche, affine a Perun, Signore del Tuono presso le popolazioni slave. Ad assumere un ruolo maggiore nel pantheon baltico era solo Dievas. Sia nella mitologia lituana che in quella lettone, i vari appellativi che vi fanno riferimento lo descrivono come dio del cielo, dei tuoni, dei fulmini, delle tempeste, della pioggia, del fuoco, della guerra, della legge, dell'ordine, della fertilit\u00e0, delle montagne e delle querce.\nEtimologia.\nIl nome deriva dal protoindoeuropeo \"* perkwus\", affine a \"* perkwus\", una parola che sta per \"quercia\", \"abete\" o, pi\u00f9 genericamente, \"montagna boscosa\". Il termine proto-baltico \"* Perk\u016bnas\" pu\u00f2 essere in tal modo ricostruito con certezza e si annovera una relazione, non accettata unanimemente dagli studiosi per via dell'assenza di una corrispondenza etimologica precisa, con il dio slavo Perun. \"Fj\u00f6rgynn\", una delle versioni con cui si indicava Odino e \"Fj\u00f6rgyn\", madre di Thor, sono stati indicati come affini; sulla stessa scia, altri studiosi hanno sostenuto che il finlandese Perkele, un nome di Ukko, \u00e8 considerato un prestito linguistico dalla regione baltica.\nUn'altra assonanza, pi\u00f9 labile, \u00e8 quella di \"terpikeraunos\", un epiteto di Zeus che significa \"chi adora i fulmini\".\nPerk\u016bnas in fonti scritte.\nLa maggior parte delle informazioni su Perk\u016bnas proviene da canzoni folkloristiche, leggende e fiabe. Poich\u00e9 esse sono state raccolte molto pi\u00f9 avanti, nel XIX secolo, rappresentano solo alcuni frammenti dell'intera mitologia. Il lituano Perk\u016bnas ha molti nomi onomatopeici alternativi, quali Dundulis, Dindutis, D\u016bd\u0173 senis, Tar\u0161kulis, Tar\u0161kutis, Blizgulis, ecc.\nLa prima attestazione di Perk\u016bnas sembra risalire alla traduzione russa della \"Cronaca di Giovanni Malalas\" (1261) dove si parla del culto di \"\u041f\u0435\u0440\u043a\u043e\u0443\u043d\u043e\u0432\u0438 \u0440\u0435\u043a\u0448\u0435 \u0433\u0440\u043e\u043c\u043e\u0443\" (\"Perkounovy rekshe hromou\"), e nella \"Cronaca rimata della Livonia\" (intorno al 1290) che menziona l'idolo Perk\u016bn\u0117.\nNelle \"Constitutiones Synodales\" (1530) Perk\u016bnas \u00e8 menzionato in un elenco di divinit\u00e0 assieme al dio dell'inferno \"Pikuls\" ed \u00e8 identificato con il romano Giove. Nel \"Libro Sudoviano\", si parla di Perk\u016bnas (Parkuns) in relazione a un rituale che coinvolge una capra. Nelle composizioni cristiane, Perk\u016bnas \u00e8 trattato alla stregua di uno spirito maligno, un demone, come emerge in altri passaggi della Cronaca di Giovanni Malalas o negli scritti del XV secolo del cronista polacco Jan D\u0142ugosz.\nDescrizione.\nSimile negli attributi alla divinit\u00e0 slava Perun, Perk\u016bnas era il dio del fuoco, dei fulmini e della guerra; possibile la funzione di dio della pioggia e della fertilit\u00e0 della terra.\nEra raffigurato come un uomo di mezza et\u00e0, armato di ascia e frecce, a bordo di un carro a due ruote trainato da due capre, come il dio norreno Thor.\nA lui era dedicato il culto del fuoco, dato che in esso i lituani vedevano il dio stesso, sia come sua rappresentazione che reale presenza sulla Terra.\nInoltre presso le comunit\u00e0 lituane veniva adorato un sacro fuoco, alimentato e custodito dalle sacerdotesse Vaidelotes.\nAttualmente \u00e8 venerato nella religione Romuva.\nRelazioni familiari di Perk\u016bnas.\nNei canti popolari inerenti a un \"matrimonio celeste\" Saul\u0117 (il Sole) tradisce Perk\u016bnas con M\u0117nulis (la Luna) e il primo, per vendetta, la taglia in due con una spada. Secondo un'altra versione, quella raccontata pi\u00f9 spesso, M\u0117nulis tradisce il Sole con Au\u0161rin\u0117 (la stella del mattino) subito dopo il matrimonio e Perk\u016bnas lo punisce. Tuttavia, la stella del mattino persevera nell'adulterio e viene nuovamente punita ogni mese. In altre versioni, \u00e8 proprio per il litigio tra i due coniugi che il Sole splende di giorno e la Luna di notte. Sebbene divorziati, entrambi continuano a mostrarsi al mondo tutti i giorni per vedere la loro figlia, \u017demyna (la Terra).\nEsistono anche ulteriori narrazioni: Perk\u016bnas, mentre si trova sulla trova sulla strada per raggiungere Au\u0161ra, sua promessa sposa (l'alba; la figlia del Sole), colpisce accidentalmente una quercia dorata, innamorandosene a tal punto da farne il suo albero simbolo. La lituana \"Perk\u016bno \u0105\u017euolas\" o la lettone \"P\u0113rkona ozols\" (\"quercia di Perk\u016bnas\") risultano citate espressamente in una fonte datata alla prima met\u00e0 del XIX secolo.\nAltri miti raccontano che Perk\u016bnas e un Lauma (lo spirito benigno guardiano dei bambini orfani) o Vaiva (l'arcobaleno) avrebbero dovuto sposarsi di gioved\u00ec, ma la sposa fu rapita da Velnias (il diavolo) e da allora Perk\u016bnas ingaggi\u00f2 una lotta sempiterna con il suo rivale.\nUn ulteriore alone di mistero circonda i familiari di Perk\u016bnas: a volte quattro, apparentemente collegati alle quattro stagioni o alle quattro direzioni del mondo (est, ovest, sud e nord), altre sette o nove fratelli. In lituano vengono indicati come i diversi tuoni \"Perk\u016bn\u0173 yra daug\" (\"ci sono molti tuoni\"). Nella maggior parte delle versioni, tuttavia, la moglie di Perk\u016bnas - anzich\u00e9 la figlia - \u00e8 \u017demyna.\nPerk\u016bnas e il Diavolo.\nUna funzione importante di Perk\u016bnas era scacciare il maligno (in lettone \"veln\"; in lituano \"velnia\"), classificato come suo rivale. Probabilmente, tale ruolo fu influenzato dal cristianesimo, poich\u00e9 il suo oppositore era il dio dell'inferno e della morte.\nPerk\u016bnas insegue il suo avversario \"veln\" per furti di fertilit\u00e0 e bestiame, cercando di stanarlo nonostante il suo avversario cerchi subdolamente di nascondersi sugli alberi, sotto le pietre o trasformandosi in vari animali demoniaci: un gatto nero, un cane, un maiale, una capra, un agnello, un luccio, una mucca o un essere umano.\nPerk\u016bnas effettua gli inseguimenti nel cielo su un carro fatto di pietra e fuoco (in lituano \"ugnies ratai\") e condotto da una coppia (meno spesso quattro o tre) di cavalli (raramente capre) rossi e bianchi (o neri e bianchi). Nella versione samogitica del racconto, Perk\u016bnas viene dipinto come un cavaliere su un cavallo ardente, seduto a bordo del suo carro celeste nella forma di un vecchio dai capelli grigi con una folta barba di vari colori, in abiti bianchi e neri, con una capra su una corda in una mano e un corno o un'ascia nell'altra.\nPerk\u016bnas possiede svariate armi, tra cui un'ascia o una mazza, pietre, una spada, fulmini, arco e frecce, una mazza e un coltello di ferro o ardente. Viene indicato come forgiatore autonomo delle armi (\"Akmeninis kalvis\", \"il fabbro di pietra\") oppure aiutato dal fabbro celeste Televelis (\"Kalvelis\").\nLa caccia quasi inarrestabile di Perk\u016bnas al suo oppositore si intensifica nel corso dei temporali; non solo egli ripulisce il terreno dagli spiriti maligni, ma restituisce anche il bestiame o le armi rubate.\nIl giorno dedicato a Perk\u016bnas risultava il gioved\u00ec, considerato affine al Tuono in molte tradizioni: si pensi al polabo \"Per\u00e4une-d\u01fbn\" (\"giorno di Perun\") o al lituano \"Perk\u016bno diena\". Perk\u016bnas \u00e8 associato al dio romano Giove nelle prime fonti. Il gioved\u00ec, oltre ad essere considerato il d\u00ec dedicato a temporali e piogge, era anche quello dei matrimoni.\n\"Perk\u016bns\" nella mitologia prussiana.\nSimon Grunau, intorno al 1520, descrive uno stendardo prussiano con Perk\u016bns su di esso. Il dio, indicato nello scritto del cronista tedesco come figlio di Perkunatete, \u00e8 rappresentato come un uomo di mezza et\u00e0 con un'espressione corrucciata e una barba nera contorta, sormontata da una fiamma. Si trova tra il giovane Potrimpo e l'anziano Patulas. Perk\u016bns preservava la medesima posizione centrale nella descrizione della quercia sacra nel santuario di Romowe. Di fronte alla quercia, ardeva il fuoco eterno, simbolo di Perk\u016bns: ad\nimpegnire che si spegnesse, erano preposti sacerdoti del sito di una certa caratura. I Pruzzi si recavano in loco per pregare la divinit\u00e0.\n\"P\u0113rkons\" nella mitologia lettone.\nP\u0113rkons era fortemente associato a Dievas, sebbene i due vadano - ed erano - chiaramente distinti. La gente sacrificava vitelli neri, capre e galli a P\u0113rkons, specialmente durante periodi di siccit\u00e0. I popoli circostanti giungevano nei giorni dedicati ai sacrifici per mangiare e bere assieme, dopo aver versato della birra a terra o nel fuoco per ingraziarsi la divinit\u00e0. I lettoni solevano inoltre pregare P\u0113rkons prima di cibare carne cotta al fine di prevenire i temporali, nel corso dei quali esisteva pure la tradizione di posizionare i favi sul fuoco per disperdere le nuvole.\nLa famiglia di P\u0113rkons comprendeva figli che simboleggiavano vari aspetti dei temporali (quali tuoni, fulmini, scaglie di fulmini) e figlie che simboleggiavano vari tipi di pioggia.\nP\u0113rkons appariva nelle iconografie di epoca successiva su un cavallo d'oro brandendo una spada, una mazza di ferro, una frusta d'oro e un coltello. Gli antichi lettoni indossavano minuscole asce sui loro vestiti in suo onore.\nNella cultura moderna.\nPerkunas \u00e8 occasionalmente menzionato nei romanzi di Harry Turtledove. Fornisce un importante MacGuffin in \"The Case of the Toxic Spell Dump\" ed \u00e8 il dio protettore di uno degli eserciti in \"Guerre imperiali\".\nG\u00fcnter Grass, nel suo secondo romanzo \"Anni di cani\" (1963), allude a Perk\u016bnas (\"Perkunos\") come simbolo delle oscure energie umane scatenate dall'ascesa del nazismo in Germania negli anni '30.\nIl parallelismo immaginario della Germania nazista nel romanzo ucronico \"The Gate of Time\" di Philip Jos\u00e9 Farmer si chiama Perkunisha, dal nome di Perk\u016bnas.\nIl gruppo di musica folkloristica lituano K\u016blgrinda ha pubblicato un album nel 2003 dal titolo \"Perk\u016bno Giesm\u0117s\", che significa \"Inni di Perk\u016bnas\"."}
{"id": "4219118", "revid": "287204", "url": "https://it.wikipedia.org/wiki?curid=4219118", "title": "Perkunas", "text": ""}
{"id": "4219119", "revid": "716642", "url": "https://it.wikipedia.org/wiki?curid=4219119", "title": "Paul Caddis", "text": "Carriera.\nClub.\nInizialmente ceduto in prestito al Birmingham City, dopo una stagione, nel settembre 2013 la societ\u00e0 riscatta il giocatore acquistandolo definitivamente.\nNazionale.\nNel 2016 ha giocato una partita amichevole con la nazionale scozzese."}
{"id": "4219120", "revid": "506294", "url": "https://it.wikipedia.org/wiki?curid=4219120", "title": "Pashupata", "text": ""}
{"id": "4219125", "revid": "532808", "url": "https://it.wikipedia.org/wiki?curid=4219125", "title": "Fratelli Barigozzi", "text": ""}
{"id": "4219127", "revid": "1573940", "url": "https://it.wikipedia.org/wiki?curid=4219127", "title": "Phyxioschema", "text": "Phyxioschema \u00e8 un genere di ragni appartenente alla famiglia Euagridae.\nDistribuzione.\nLe 9 specie oggi note sono state reperite in Asia: ben sei sono endemiche della Thailandia; delle altre 3 specie, la \"P. raddei\" e la \"P. roxana\", sono state rinvenute in alcune localit\u00e0 dell'Asia centrale; la \"P. gedrosia\", in Iran.\nTassonomia.\nConsiderato un sinonimo anteriore di \"Afghanothele\" , descritto sugli esemplari di \"A. lindbergi\" , a seguito di un lavoro di Raven del 1985a.\nAttualmente, a dicembre 2020, si compone di 9 specie:"}
{"id": "4219131", "revid": "1915706", "url": "https://it.wikipedia.org/wiki?curid=4219131", "title": "Exemestane", "text": "Exemestane (nella fase sperimentale conosciuto anche con la sigla FCE 24304) \u00e8 un farmaco inibitore della aromatasi, utilizzato nel trattamento del carcinoma della mammella. Alcuni tipi di cancro mammario sono ormono-dipendenti, cio\u00e8 richiedono la presenza di estrogeni per accrescersi e presentano sulla superficie delle cellule neoplastiche specifici recettori per gli estrogeni (ER - \"Estrogen Receptor\"). L'aromatasi \u00e8 l'enzima che porta alla sintesi di estrogeni, gli ormoni sessuali femminili, a partire dagli androgeni rendendo aromatico (da cui il nome) l'anello \"A\" del nucleo steroideo. L'exemestane, come altri inibitori dell'aromatasi, inibisce quindi l'enzima chiave per la sintesi degli estrogeni.\nIn Italia il farmaco \u00e8 venduto dalla societ\u00e0 farmaceutica Pfizer con il nome commerciale di Aromasin, nella formulazione farmaceutica di compresse rivestite contenenti 25\u00a0mg di principio attivo.\nFarmacodinamica.\nExemestane \u00e8 un inibitore steroideo irreversibile dell'aromatasi, strutturalmente correlato all'ormone androstenedione. Nelle donne in post-menopausa, gli estrogeni derivano in gran parte dalla conversione degli androgeni in estrogeni grazie all'enzima aromatasi presente nei tessuti periferici. La somministrazione orale di exemestane riduce drasticamente le concentrazioni sieriche di estrogeni gi\u00e0 a partire da una dose da 5\u00a0mg. La soppressione massima (&gt;90%) \u00e8 raggiunta con un dosaggio di 25\u00a0mg.\nIl farmaco non ha effetti sulla biosintesi surrenalica del cortisolo o dell'aldosterone, misurata prima o dopo lo stimolo con ACTH. Per tale motivo in corso di trattamento non \u00e8 necessario attuare alcuna terapia sostitutiva con glucocorticoidi o mineralcorticoidi.\nExemestane agisce come un falso substrato per l'enzima aromatasi e viene trasformato in una sostanza intermedia che blocca irreversibilmente il sito attivo dell'enzima causandone l'inattivazione: questo meccanismo \u00e8 noto anche con il nome di inibizione suicida. In altre parole exemestane, essendo strutturalmente simile al target (substrato) degli enzimi, si salda irreversibilmente a tali enzimi, impedendone in questo modo di espletare la loro azione, cio\u00e8 la conversione degli androgeni in estrogeni.\nFarmacocinetica.\nDopo somministrazione orale il farmaco viene rapidamente assorbito dal tratto gastrointestinale. Non \u00e8 nota la biodisponibilit\u00e0 assoluta nell'uomo. Si ritiene che l'exemestane subisca un importante effetto di primo passaggio. Dopo una dose singola di 25\u00a0mg nel giro di 2\u00a0ore si raggiungono livelli plasmatici massimi (Cmax) di 18\u00a0ng/mL. L'assunzione del farmaco con cibo ne aumenta la biodisponibilit\u00e0. L'emivita di eliminazione \u00e8 di 24\u00a0ore. Il farmaco si lega alle proteine plasmatiche al 90%.\nUsi clinici.\nExemestane \u00e8 utilizzato nel trattamento adiuvante delle donne in post-menopausa con carcinoma mammario invasivo in fase iniziale e che presentino recettori estrogenici positivi. \u00c8 necessario che il trattamento con exemestane sia preceduto da terapia adiuvante con tamoxifene per 2 o 3 anni.\nIl farmaco \u00e8 indicato anche nel trattamento del carcinoma mammario in fase avanzata in donne in post-menopausa, nelle quali la malattia \u00e8 progredita dopo trattamento con terapia anti-estrogenica. Il farmaco \u00e8 inefficace nelle pazienti con carcinomi che non presentino il recettore estrogenico.\nNe \u00e8 stato proposto l'uso in prevenzione primaria nelle donne in post-menopausa.\nIn uno studio multicentrico e randomizzato in doppio cieco exemestane al dosaggio di 25\u00a0mg al giorno per 2\u20133 anni come terapia adiuvante sembra essere pi\u00f9 efficace di 5 anni di terapia adiuvante continua con tamoxifene nel trattamento delle donne in postmenopausa con carcinoma mammario in fase precoce e positivit\u00e0 dei recettori per gli estrogeni o con recettori per estrogeni non noti. Questo studio \u00e8 stato condotto su 4724 pazienti e ha dimostrato che il trattamento sequenziale tamoxifene-exemestane \u00e8 associato a un miglioramento della sopravvivenza libera da malattia clinicamente e statisticamente significativo comparato al proseguimento della terapia con tamoxifene. Exemestane al dosaggio di 25\u00a0mg/die \u00e8 anche efficace nel trattamento adiuvante primario del cancro al seno in fase precoce nelle donne in postmenopausa.\nEffetti collaterali ed indesiderati.\nIn corso di trattamento si possono verificare anoressia, insonnia, depressione, capogiro, cefalea, nausea, vomito, diarrea o costipazione, vampate di calore, mialgie ed artralgie, edemi periferici e rash cutanei.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica.\nInoltre non deve essere assunto dalle donne in pre-menopausa, da quelle in stato di gravidanza o da coloro che allattano al seno.\nDosi terapeutiche.\nIl dosaggio raccomandato di exemestane \u00e8 di 25\u00a0mg al giorno, in monosomministrazione e preferibilmente dopo un pasto (il che ne aumenta la biodisponibilit\u00e0).\nQuando si trattano pazienti con carcinoma mammario in fase iniziale, \u00e8 opportuno che il trattamento prosegua fino al completamento di una terapia ormonale adiuvante combinata sequenziale (tamoxifene seguito da exemestane) di cinque anni.\nNelle pazienti con carcinoma mammario in fase avanzata, il trattamento deve continuare fino a quando si evidenzia la progressione del tumore."}
{"id": "4219132", "revid": "71433", "url": "https://it.wikipedia.org/wiki?curid=4219132", "title": "Rosso live", "text": ""}
{"id": "4219133", "revid": "71433", "url": "https://it.wikipedia.org/wiki?curid=4219133", "title": "Rosso Live", "text": ""}
{"id": "4219134", "revid": "154326", "url": "https://it.wikipedia.org/wiki?curid=4219134", "title": "Enrico d'Austria", "text": ""}
{"id": "4219144", "revid": "506294", "url": "https://it.wikipedia.org/wiki?curid=4219144", "title": "Lakulisha", "text": ""}
{"id": "4219146", "revid": "599013", "url": "https://it.wikipedia.org/wiki?curid=4219146", "title": "Eric Taylor", "text": ""}
{"id": "4219152", "revid": "1573940", "url": "https://it.wikipedia.org/wiki?curid=4219152", "title": "Pseudomicrocentria", "text": "Pseudomicrocentria \u00e8 un genere di ragni appartenente alla famiglia Linyphiidae.\nDistribuzione.\nLe due specie oggi note di questo genere sono state reperite in Africa e Malaysia\nTassonomia.\nA giugno 2012, si compone di due specie:"}
{"id": "4219156", "revid": "1573940", "url": "https://it.wikipedia.org/wiki?curid=4219156", "title": "Pseudoporrhomma", "text": "Pseudoporrhomma \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi nota di questo genere \u00e8 stata reperita in Russia.\nTassonomia.\nA giugno 2012, si compone di una specie:"}
{"id": "4219160", "revid": "765341", "url": "https://it.wikipedia.org/wiki?curid=4219160", "title": "Sofia Adelaide in Baviera", "text": "Biografia.\nSofia Adelaide nacque a Possenhofen il 22 febbraio 1875. I suoi genitori erano Carlo Teodoro, duca in Baviera, e l'Infanta Maria Jos\u00e9, la figlia del deposto re Michele del Portogallo.\nLa madre, essendo una persona molto religiosa, segu\u00ec da vicino la formazione delle figlie e cerc\u00f2 di infondere un senso di responsabilit\u00e0 e rispetto per le tradizioni e per la loro religione.\nLa famiglia viveva nel castello di Tegernsee, dove nel 1880 i genitori aperto una clinica oculistica. Carlo Teodoro eseguiva le operazioni, e Maria Jos\u00e9 era al suo fianco. Nel 1895 acquistarono una casa a Monaco di Baviera, dove aprirono un'altra clinica per i poveri.\nMatrimonio.\nIl 26 luglio 1898, Sofia Adealide spos\u00f2 Hans Veit zu Toerring-Jettenbach. La cerimonia si svolse presso Seefeld, castello di propriet\u00e0 dello sposo.\nLa coppia ebbe tre figli:\nMorte.\nHans Fede mor\u00ec 29 ottobre 1929. Sofia Adelaide mor\u00ec il 4 settembre 1957 nel castello di Seefeld."}
{"id": "4219170", "revid": "1573940", "url": "https://it.wikipedia.org/wiki?curid=4219170", "title": "Pseudotyphistes", "text": "Pseudotyphistes \u00e8 un genere di ragni appartenente alla famiglia Linyphiidae.\nDistribuzione.\nLe sette specie oggi attribuite a questo genere sono state reperite in Argentina, Brasile, Per\u00f9 e Uruguay.\nTassonomia.\nA giugno 2012, si compone di sette specie:"}
{"id": "4219172", "revid": "83531", "url": "https://it.wikipedia.org/wiki?curid=4219172", "title": "Antonino Foschini", "text": "Biografia.\nNato a Penne, in provincia di Pescara, diresse la rivista \"Il Fuoco\", da lui fondata, dal 1914 al 1915, anno in cui cess\u00f2 di essere pubblicata. In giovent\u00f9 ader\u00ec al fascismo; scrisse alcune biografie di personaggi storici, tra cui quella di Fran\u00e7ois Villon, che gli valse il Premio Viareggio 1932. Diventato oppositore del fascismo fu deportato nei campi di concentramento nazisti. Riusc\u00ec a sopravvivere alla deportazione, ma segnato nello spirito e nel corpo dalle torture fisiche e psicologiche, mor\u00ec pochi anni dopo il suo rientro in Italia."}
{"id": "4219173", "revid": "4239", "url": "https://it.wikipedia.org/wiki?curid=4219173", "title": "Steady State Training", "text": "Lo Steady State Training (SST), detto anche Continuous training (CT), traducibile in italiano come \"Allenamento in stato costante\" o \"Allenamento continuo\", \u00e8 quel metodo di allenamento aerobico che prevede di mantenere la frequenza cardiaca costante, in genere entro range tra le moderata e la medio-alta \"intensit\u00e0\", cio\u00e8 tra circa il 60 e l'80% della frequenza cardiaca massima (FC), o tra il 50 e il 75% del massimo consumo di ossigeno (VO). Tale strategia rappresenta la classica modalit\u00e0 con cui viene svolta l'attivit\u00e0 di endurance, pertanto viene spesso etichettato anche come Endurance training.\nLo \"Steady State Training\" si contrappone all'altra grande categoria di allenamenti cardiovascolari aerobici/anaerobici rappresentata dall' \"Interval training\", in cui l'attivit\u00e0 fisica viene intervallata o alternata da periodi di riposo o di recupero attivo.\nCaratteristiche.\nLo \"Steady State Training\" (SST) \u00e8 il tipo di esercizio fisico aerobico pi\u00f9 popolare e il pi\u00f9 facile da programmare, perch\u00e9 viene caratterizzato dall'esecuzione dell'allenamento con un andamento costante per lunghe distanze, vale a dire che la frequenza cardiaca non subisce variazioni durante l'esercizio, e viene mantenuta invariata in una delle \"Zone di allenamento\". L' \"intensit\u00e0\" - parametro legato all'entit\u00e0 dello sforzo e alla frequenza cardiaca o al consumo di ossigeno - prevista nel SST in genere varia da valori intermedi a medio-alti, cio\u00e8 tra il 60 e l'80% del VO o della FC, mentre il \"volume\" - parametro che nel contesto aerobico assume il significato di durata o distanza - trova valori mediamente elevati. L\u2019\"intensit\u00e0\" applicata dovrebbe essere sufficientemente elevata da poter portare ad adattamenti fisiologici. Considerando i livelli di \"intensit\u00e0\" intermedi, l'esecutore ha la capacit\u00e0 di protrarre l'attivit\u00e0 per lunghi periodi di tempo.\nI benefici indotti dallo \"Steady State Training\" sono molteplici, a partire dal miglioramento della condizione cardio-cicolatoria e dalla riduzione del grasso corporeo. Questo \u00e8 particolarmente indicato anche per sviluppare la capacit\u00e0 di resistenza aerobica (\"endurance\") e per alzare la soglia anaerobica. Se volto a basse \"intensit\u00e0\", pu\u00f2 essere indicato per soggetti che iniziano ad approcciare all'esercizio fisico aerobico, per i sedentari, per gli obesi, per gli atleti in fase di riabilitazione da infortuni, e per bambini e anziani, perch\u00e9 ritenuto un tipo di allenamento generalmente pi\u00f9 sicuro e confortevole. L'SST che supera un'ora di durata \u00e8 molto comune tra gli entusiasti del fitness, tra cui atleti di endurance come triatleti, fondisti o maratoneti. Molti di questi atleti si allenano alla stessa \"intensit\u00e0\" richiesta nella loro performance specifica.\nIl reclutamento specifico delle unit\u00e0 motorie \u00e8 dipendente dell\u2019\"intensit\u00e0\" dell'esercizio. L'SST in particolare pu\u00f2 essere meglio sfruttato dagli atleti di endurance che ricercano degli adattamenti muscolari sulla resistenza aerobica, e quindi sulle fibre muscolari di tipo 1 (o lente). Al contrario l'interval training pone sotto maggiore stress le fibre di tipo 2 (rapide), sviluppando una maggiore capacit\u00e0 di potenza e breve durata.\n\"Steady State Training\" su macchine cardiofitness.\nLo \"Steady State Training\" viene svolto molto comunemente sulle macchine cardio a controllo elettronico in dotazione in tutte le palestre, che permettono di mantenere la frequenza cardiaca costante. I macchinari cardio offrono la possibilit\u00e0 di ottimizzare l'allenamento aerobico tramite il costante monitoraggio della frequenza cardiaca. Questi apparecchi permettono di impostare una difficolt\u00e0 o una resistenza specifica per fare in modo che si adegui al range della frequenza cardiaca ricercato (\"carico interno\"), relativo alle determinate Zone di allenamento. Oltre a fornire il vantaggio di mantenere la frequenza cardiaca costante, viene impedito all'esecutore di superare la soglia anaerobica, la quale viene raggiunta ad \"intensit\u00e0\" medio-alte, e che potrebbe ridurre la durata dell'esercizio. L'SST su macchine cardio semplifica ulteriormente l'organizzazione dell'allenamento, in quanto oltre al mantenimento della frequenza cardiaca costante, pi\u00f9 semplice da monitorare, necessita di scarso spazio per essere svolto, e si avvale solo di attrezzature aerobiche. Anche se spesso viene impiegato un solo macchinario (modalit\u00e0 monomacchina), \u00e8 possibile alternare l'esecuzione di diverse stazioni a circuito su diversi esercizi durante l'esercizio, per renderlo pi\u00f9 piacevole e meno noioso.\nIntensit\u00e0 per lo \"Steady State Training\".\nNell'attivit\u00e0 aerobica \u00e8 possibile misurare l\u2019\"intensit\u00e0\" in maniera precisa mediante cardiofrequenzimetro e la frequenza cardiaca, o la percentuale del massimo consumo di ossigeno (% VOmax). Questi parametri, in quanto espressione del \"carico interno\", possono riflettere esattamente l\u2019\"intensit\u00e0\" del lavoro. Per quanto riguarda la frequenza cardiaca, si pu\u00f2 fare affidamento sui valori della formula di Cooper (220-et\u00e0), o delle pi\u00f9 complesse e precise formule di Tanaka, o di Londeree. Altrimenti \u00e8 possibile calcolare la frequenza cardiaca di allenamento mediante la pi\u00f9 precisa formula di Karvonen. Una volta stabilita la percentuale allenante della frequenza cardiaca tramite formule pi\u00f9 o meno precise, \u00e8 possibile risalire all\u2019\"intensit\u00e0 relativa\", rientrando in una delle 5 Zone di allenamento.\nLe \"intensit\u00e0\" solitamente indicate per lo svolgimento del SST vengono riconosciute tra i livelli medio e l'alto, tra il 60 e l'80% del VOmax o attorno al 70% della FC (HR). L'andamento esatto in realt\u00e0 pu\u00f2 essere piuttosto vario, ma viene raccomandato di non superare una soglia minima per assicurare degli adattamenti fisiologici. Anche se l'SST viene generalmente inteso come un allenamento ad andamento costante per lunghe distanze e moderate \"intensit\u00e0\", non necessariamente tutte le sedute devono essere mantenute a questi livelli. Ad esempio \u00e8 possibile ridurre il \"volume\" (durata o distanza percorsa) dell'allenamento e innalzare l\u2019\"intensit\u00e0\" per avvicinarsi alla soglia anaerobica al fine di stimolare sia il sistema energetico aerobico che quello anaerobico lattacido glicolitico. Allenamenti ad andamento pi\u00f9 lento stimolano il sistema aerobico migliorando la capacit\u00e0 di rimuovere l'acido lattico che viene maggiormente prodotto durante l'esercizio ad alte \"intensit\u00e0\". Variare il ritmo degli allenamenti pu\u00f2 offrire un ulteriore stimolo sugli adattamenti fisiologici, favorendo una maggiore variet\u00e0 e rendendoli meno monotoni.\nLe modalit\u00e0 di SST.\nLo \"Steady State Training\" viene riconosciuto con svariati sinonimi, alcuni dei quali per\u00f2 fanno riferimento pi\u00f9 precisamente a delle modalit\u00e0 o delle varianti specifiche. Il concetto di \"Steady State\" o \"Continuous Training\" si rivolge in generale all'attivit\u00e0 cardio a frequenza costante, anche se spesso viene definito come un esercizio per definizione a moderata intensit\u00e0 e protratto per lunghe distanze o periodi, perch\u00e9 si presenta la modalit\u00e0 pi\u00f9 comune in cui l'esercizio stesso viene svolto. In realt\u00e0 lo \"Steady State\" o \"Continuous Training\" pu\u00f2 essere rivolto anche ad allenamenti che, pur mantenendo l'intensit\u00e0, l'andamento, e quindi la frequenza cardiaca a un livello costante, vengono svolti ad intensit\u00e0 superiori - in prossimit\u00e0 della soglia anaerobica - e che quindi possono riuscire ad attivare in maniera molto pi\u00f9 marcata il metabolismo anaerobico e il consumo di carboidrati piuttosto che dei grassi. Ecco che lo \"Steady State\" o \"Continuous Training\" viene suddiviso in sottocategorie.\nNel caso in cui esso venga impostato a moderate intensit\u00e0 e venga protratto per lunghe distanze o periodi, esso viene denominato come Long Slow Distance (LSD) Training (\"Allenamento lento a lunga distanza\"), come Low Intensity Endurance Training (LIET) o come Low Intensity Steady State (LISS) training. Le intensit\u00e0 moderate previste da questo protocollo sono riconoscibili in un range tra il 50 e il 75% del massimo consumo di ossigeno (VOmax), o tra il 60 e l'80% della frequenza cardiaca massima (FC).\nMentre nei casi in cui lo \"Steady State\" o \"Continuous Training\" preveda maggiori \"intensit\u00e0\", esso pu\u00f2 assumere il nome di High Intensity Endurance Training. Le alte intensit\u00e0 previste dal \"High Intensity Endurance Training\" vengono riconosciute tra l'85 e il 90% della FC. Quando l\u2019\"High Intensity Endurance Training\" viene portato precisamente ai livelli della \"soglia anaerobica\" pu\u00f2 essere definito come Maximal steady state training, LT training o Tempo runs. Il \"maximal steady state training\" serve essenzialmente ad allenare e a migliorare la fisiologia del corpo per essere pi\u00f9 resistente nella sua produzione di lattato. In altre parole, un atleta amatore pu\u00f2 correre pi\u00f9 veloce senza lavorare di pi\u00f9. L'atleta appassionato produce meno lattato, che a sua volta si traduce in una diminuzione della concentrazione di H+ a parit\u00e0 di intensit\u00e0. Quindi \u00e8 possibile disporre di prestazioni migliori durante l'allenamento allo stesso livello di intensit\u00e0.\n\"Long Slow Distance\" (LSD) o \"Low Intensity Steady State\" (LISS) \"Training\".\nPi\u00f9 precisamente le \"intensit\u00e0\" inferiori del SST indicate per gli atleti sarebbero tra il 70 e l'80% del VOmax, mentre per le persone che intendono migliorare o mantenere lo stato di benessere vengono indicati livelli tra il 50 e il 60%-75% del VOmax, o tra il 50 e il 75% della FC. L'SST a basse \"intensit\u00e0\" pu\u00f2 essere sfruttato per diverse finalit\u00e0, tra cui migliorare lo stato di \"fitness\" da parte degli adulti e anziani, oppure durante le prime fasi di un allenamento aerobico in diversi sport. L'LSD, o SST a bassa intensit\u00e0, \u00e8 probabilmente la forma di allenamento aerobico pi\u00f9 popolare e sicura, e proprio per questo \u00e8 indicata per i non atleti. L'LSD \"training\" divenne molto popolare dagli anni sessanta, ma venne introdotto negli anni venti dal dottor Ernst Van Auken, un fisiologo e allenatore tedesco. In questo caso l'obiettivo principale \u00e8 la distanza o la durata (potenzialmente intesa anche come \"volume\"), piuttosto che la velocit\u00e0 o l\u2019\"intensit\u00e0\". L'LSD \u00e8 meno stressante a livello cardiovascolare e respiratorio, ma distanze estreme possono portare ad un'usura delle articolazioni e ad una degenerazione del tessuto muscolare e delle giunture.\n\"High Intensity Endurance Training\" (HIET).\nL'SST ad alte \"intensit\u00e0\", attorno all'85% del VOmax per gli atleti, e attorno al 60% del VOmax per i non atleti, viene generalmente raccomandato per coloro che sono gi\u00e0 fisicamente atletici. Viene ritenuto un allenamento utile per migliorare la capacit\u00e0 cardiovascolare e cardiorespiratoria, e la potenza aerobica. Alcuni autori definiscono l\u2019\"High Intensity Endurance Training\" come uno \"Steady State\" eseguito tra l'85 e il 95% della FC. Per diversi atleti questa \"intensit\u00e0\" potrebbe sottostare o superare la soglia anaerobica. Evidenze scientifiche hanno dimostrato chiaramente che i maratoneti corrono ad un livello che si mantiene sulla soglia anaerobica o molto vicino ad essa. Ricerche hanno rivelato che nel contesto dell'attivit\u00e0 aerobica, l'intensit\u00e0 in cui l'energia derivata dai carboidrati prevale su quella derivata dai grassi (definito \"crossover point\") avviene a circa il 70-75% del VO. Ad ogni modo, recenti evidenze riconoscono i vantaggi delle esercizio aerobica ad alta intensit\u00e0 (non intensit\u00e0 anaerobiche), suggerendo che questi livelli siano maggiormente adatti all'aumento del \"fitness\" aerobico rispetto all'esercizio a moderata intensit\u00e0.\n\"Steady state\" diviso.\nEsiste un'ulteriore modalit\u00e0 in cui pu\u00f2 essere svolto lo \"Steady State\", cio\u00e8 in modalit\u00e0 divisa (\"split session\"). Questa consiste nel sospendere la prestazione per un certo periodo di tempo (10-60 minuti) per poi ripetere l'esercizio. Per esercizio aerobico diviso in altri termini si intende l'esecuzione di normali prestazioni aerobiche ad andamento costante (\"steady state training\") di durata variabile (15-60 minuti) divise da uno o pi\u00f9 periodi di riposo di durata altrettanto variabile (10-60 minuti). Ad esempio, una sessione aerobica divisa pu\u00f2 consistere in una prestazione \"steady state\" (ad andamento costante) a moderata intensit\u00e0 per 20 minuti, a cui segue un periodo di riposo totale per 20 minuti, per poi eseguire nuovamente una prestazione \"steady state\" da 20 minuti analoga alla precedente. Questo processo pu\u00f2 essere ripetuto pi\u00f9 di una volta. L'utilit\u00e0 di questo metodo pu\u00f2 essere ritrovata in una maggiore ossidazione di grasso. Stich et al. (2000), analizzarono gli effetti di due prestazioni \"Steady State\" condotte al 50% del VOmax, entrambe della durata di 60 minuti, che venivano separate da 60 minuti di riposo. Essi dimostrarono che la seconda tra le due sedute favoriva un maggior consumo di grasso rispetto alla prima. Goto et al. (2007) dimostrarono che due sessioni \"steady state\" da 30 minuti al 60% VOmax separate da 20 minuti di riposo portavano ad un aumento della spesa lipidica rispetto ad un'unica sessione \"steady state\" da 60 minuti eseguita alla stessa intensit\u00e0. Goto et al. (2011) confermarono le precedenti conclusioni con tre sforzi aerobici da 10 minuti separati da 10 minuti di riposo. Questi erano in grado di portare ad una maggiore ossidazione di grasso rispetto a 30 minuti di esercizio continuato (lo stesso tempo).\nLa \"split session\" pu\u00f2 avere anche un maggiore impatto sul dispendio energetico e lipidico post-allenamento. Kaminski et al. (1990) segnalarono un EPOC significativamente maggiore a seguito di un esercizio \"split\" (due sessioni da 25 minuti al 75% VO2 max) rispetto ad un esercizio continuato (50 minuti di corsa continua al 75% VO2 max). I valori del EPOC per le sessioni di allenamento divise sono stati combinati, ed \u00e8 stata registrata una media di 3,1 litri (15,5 calorie) per l'esercizio intermittente rispetto a 1.4 litri (7 calorie) per l'esercizio continuato. Analogamente, Almuzaini et al. (1998) riportarono valori del EPOC pi\u00f9 elevati in seguito a due sessioni da 15 minuti rispetto a 30 minuti di esercizio continuato al 70% VO2 max. L'EPOC medio dopo l'esercizio intermittente era di 7,4 litri (37 calorie) rispetto a 5,3 litri (26,5 calorie) relative all'esercizio continuo.\n\"Steady State Training\" e Zone di allenamento.\nLo \"Steady State Training\" pu\u00f2 essere svolto a diverse frequenze cardiache (\"intensit\u00e0\"), e ogni range di queste frequenze, calcolato solitamente in percentuale sulla frequenza cardiaca massima (FC o HR) tramite diverse formule, rientra nelle cosiddette \"Zone di allenamento\" (\"Training zones\") a seconda degli obiettivi dell'atleta. In realt\u00e0 esistono delle limitazioni riguardo alla durata (\"volume\") in rapporto con i livelli del battito cardiaco (\"intensit\u00e0\"): a basse e medie \"intensit\u00e0\" (Zona 1 e 2) la durata pu\u00f2 essere maggiore, mentre ad alte \"intensit\u00e0\" questa deve essere pi\u00f9 contenuta. L'SST, proprio per le sue peculiarit\u00e0 che lo rendono un allenamento adatto per lunghe distanze o per lunghi periodi, viene pi\u00f9 spesso impostato a basse e medie \"intensit\u00e0\", per poter permettere che l'esercizio venga mantenuto nel tempo. Con l'aumentare della frequenza cardiaca si entra nelle zone superiori (Zona 3 o superiori), e la durata dell'esercizio deve essere ridotta. Ad esempio, mentre \u00e8 possibile mantenere un allenamento SST in Zona 1 per ore, si avr\u00e0 la possibilit\u00e0 di mantenerlo per solo pochi minuti in Zona 5. Praticamente tutti gli allenamenti aerobici che si mantengono esclusivamente nelle Zone 1 e 2 sono sotto forma di SST. Come l'esercizio si sposta all'interno di zone superiori, l'allenamento assume pi\u00f9 spesso le caratteristiche dell' \"Interval training\", viene cio\u00e8 intervallato da periodi di recupero attivo al fine di recuperare le forze per potersi mantenere il pi\u00f9 possibile all'interno delle zone alte.\nAerobica e dimagrimento.\nUno dei motivi pi\u00f9 comuni per cui si ricorre all'attivit\u00e0 aerobica \u00e8 quello di ridurre i depositi di grasso corporeo depositato nel tessuto adiposo (trigliceridi), e quindi di enfatizzare il processo metabolico della lipolisi. La caratteristica del sistema energetico aerobico \u00e8 infatti quella di ossidare lipidi e glucidi, con una prevalenza dell'uno o dell'altro substrato a seconda di diverse variabili. A determinare il dimagrimento infatti non \u00e8 tanto il deficit calorico eventuale che si viene a creare con l'allenamento, ma una serie di eventi e modifiche metaboliche e fisiologiche determinate dall'attivit\u00e0 stessa e dall'alimentazione, che inducono dei miglioramenti sul lungo termine sotto il profilo dell'efficienza metabolica del corpo. Il dispendio calorico totale non rivela la provenienza delle calorie spese, che possono derivare da molteplici fonti: acidi grassi liberi (FFA) plasmatici, glicogeno muscolare, glicogeno epatico, glucosio ematico, carboidrati e lipidi assunti con la dieta, trigliceridi depositati nel tessuto adiposo, trigliceridi intramuscolari (IMTG), proteine/amminoacidi, o altri substrati glucogenetici quali glicerolo, lattato e piruvato. Ad esempio, in un ipotetico caso di prestazioni ad intensit\u00e0 elevate e una durata ridotta, o a basse intensit\u00e0 e lunga durata, a parit\u00e0 di dispendio calorico in entrambe le sedute, prevalgono rispettivamente glucidi nel primo caso e lipidi nel secondo. Le proteine/amminoacidi, possibile substrato impiegato nell'attivit\u00e0 di endurance, in realt\u00e0 non sono significativamente metabolizzati in condizioni normali. Ci\u00f2 avviene nei casi di digiuno prolungato ed esercizi troppo protratti, in cui fino al 10% di questi substrati pu\u00f2 arrivare a coprire la domanda energetica. Quindi di per s\u00e9 la mera valutazione del dispendio calorico non lascia intendere se l'allenamento \u00e8 stato produttivo ai fini dell'impiego di trigliceridi depositati nel tessuto adiposo, cio\u00e8 il substrato che interessa intaccare per ridurre le riserve di grasso, ma, a seconda di alcune misure prese, \u00e8 possibile massimizzare il dispendio calorico a carico dei lipidi piuttosto che dei glucidi o altri substrati. Spesso non si considerano molti fattori pi\u00f9 specifici che possono condizionare la lipolisi, in positivo o in negativo. A differenza di tessuti come il muscolo scheletrico, che ricavano gli FFA dal plasma sanguigno, nel tessuto adiposo il flusso degli acidi grassi attraverso la membrana cellulare \u00e8 bidirezionale: verso l'esterno nei periodi di netta mobilizzazione dei grassi, come durante il digiuno e l'esercizio fisico, e verso l'interno durante il periodo post-prandiale.\nCome accennato nei punti precedenti:\nIn linea generale la percentuale allenante sulla frequenza cardiaca in cui risulta pi\u00f9 spiccata la lipolisi \u00e8 unanimemente riconosciuta tra il 65 e il 75% della FC sul calcolo di Karvonen (FCris), oppure tra il 60 e il 65% sul VOmax. La lipolisi dei lipidi (trigliceridi) depositati viene raggiunta con almeno 20 minuti di attivit\u00e0 protratta. Spesso per\u00f2 non si considera che questi dati si riferiscono all'attivit\u00e0 eseguita sul treadmill (tapis roulant), quindi subiscono una variazione su altre macchine, come ad esempio il cicloergometro. Consultando alcuni studi clinici, i quali solitamente valutano l'intensit\u00e0 relativa soprattutto del VOmax piuttosto che della FCris, emergono ulteriori dati interessanti e non sempre dal risultato univoco: Holloszy et al. riconoscono una zona lipolitica approssimativamente tra il 55 e il 75% del VOmax; Turcotte (1999) riconosce il massimo range lipolitico tra il 60 e 65% del VOmax; Achten et al. (2002) riconoscono il range massimo lipolitico tra il 55 e 72%; Knechtle et al. individuano un maggior dispendio lipidico al 75% rispetto al 65 o al 55%; Achten e Jeukendrup (2004) riconoscono una differenza tra gli individui allenati e non, con una zona tra il 59 e il 64% per gli allenati, e tra 47 e 52% per la media della popolazione; Capostagno e Bosch (2011) riconoscono la massima combustione di lipidi al 75% del VOmax. Da quanto emerge, pare che non esista una zona lipolitica troppo definita dal calcolo della percentuale allenante sul VOmax, con un range molto ampio con minime che si aggirano attorno al 50% e massime attorno al 75%, quindi con un valore medio indicativo di 62,5%, una media che rientra nel range del 60-65% del VOmax generalmente riconosciuto come la zona lipolitica.\nPer quanto riguarda le macchine aerobiche, a parit\u00e0 di intensit\u00e0 il treadmill (tapis roulant) consente un'ossidazione di lipidi notevolmente maggiore rispetto alla ciclette (cicloergometro), arrivando anche ad una differenza del 28% in pi\u00f9. Sembra inoltre che le donne riescano ad ossidare pi\u00f9 lipidi rispetto agli uomini a parit\u00e0 di intensit\u00e0 sul totale dispendio calorico.\n\"Steady State Training\" o \"Interval training\" per il dimagrimento.\nIn generale, lo \"Steady State Training\" viene ritenuto un efficace metodo per ridurre la percentuale di grasso corporeo, soprattutto se svolto nelle Zone 1 e 2. Viene teorizzato che l'SST a bassa e media \"intensit\u00e0\" (cio\u00e8 il \"Long Slow Distance Training\") sarebbe pi\u00f9 adatto a questo scopo se paragonato con l' \"interval training\" perch\u00e9 permette, a parit\u00e0 di consumo calorico, un maggiore dispendio lipidico. Non a caso la Zona 2 viene dominata \"Zona lipolitica\", perch\u00e9 riconosciuta come l\u2019\"intensit\u00e0\" media in cui viene intensificato maggiormente il dispendio energetico a carico dei lipidi durante l'esercizio (a circa il 65% del VOmax). Ci\u00f2 \u00e8 dato dal fatto che l'esercizio a \"intensit\u00e0\" moderate esalta il dispendio di grassi, al contrario maggiore \u00e8 l'aumento dell\u2019\"intensit\u00e0\" e maggiore e il dispendio di carboidrati a scapito dei grassi. Tuttavia, questa teoria valuta solo il dispendio energetico prettamente durante l'attivit\u00e0 fisica, e non considera che anche il dispendio energetico totale per unit\u00e0 di tempo \u00e8 molto basso, di conseguenza l'incremento del metabolismo e della termogenesi durante (EAT) e dopo (EPOC) l'allenamento sono minimi. Mentre l'esercizio aerobico ad alta \"intensit\u00e0\" richiede una maggiore percentuale energetica/calorica da fonti glucidiche, l'ammontare di calorie totali, e delle calorie da fonti lipidiche, pu\u00f2 essere maggiore rispetto all'esercizio ad \"intensit\u00e0\" inferiori. Ma \u00e8 ancora pi\u00f9 rilevante il fatto che l'esercizio aerobico ad alta \"intensit\u00e0\" accelera il metabolismo dei grassi e il metabolismo basale potenzialmente per 24 ore. Questo incremento acuto del metabolismo basale e del metabolismo dei grassi, e quindi del dispendio lipidico a scapito dei carboidrati, ha un effetto positivo sulla perdita di grasso. Pi\u00f9 recentemente ha cominciato a farsi strada l'idea che l\u2019\"interval training\" sia meglio indicato per ridurre il grasso corporeo, nonostante durante l'attivit\u00e0 il dispendio calorico attinga in maniera notevolmente maggiore dai carboidrati. La categoria degli esercizi aerobici cardiovascolari \"interval training\" prevede che l'esecutore alterni pochi minuti di fasi ad alta \"intensit\u00e0\" (spesso superando la soglia anaerobica) con altri a bassa \"intensit\u00e0\", presentandosi quindi in piena contrapposizione con lo \"Steady State Training\", in cui l'esecutore mantiene la stessa \"intensit\u00e0\", solitamente a regimi bassi o intermedi, durante tutta la sessione. Va quindi precisato, che una delle principali differenze tra i due metodi sta nel fatto che a parit\u00e0 di dispendio energetico/calorico, i substrati energetici utilizzati durante le due sessioni differisce notevolmente. Un programma ad alta \"intensit\u00e0\" favorir\u00e0 principalmente il consumo di glicogeno durante l'esercizio, mentre uno a moderata o bassa \"intensit\u00e0\" sfrutter\u00e0 prevalentemente lipidi. Per fare un esempio, \u00e8 stato riconosciuto che l'attivit\u00e0 aerobica di bassa \"intensit\u00e0\" (33% VOmax) e di lunga durata o alto \"volume\" (90 min), risulta in una maggiore ossidazione totale di grassi rispetto all'attivit\u00e0 fisica di \"intensit\u00e0\" moderata (66% VOmax) e durata pi\u00f9 ridotta (45 min), ma dal simile dispendio calorico. In base all'interpretazione di questi dati, molti sono stati portati a sostenere che senza dubbio uno \"Steady State Training\" a moderata o bassa \"intensit\u00e0\" risulti un metodo migliore per bruciare grasso, senza considerare che il dispendio energetico post-allenamento (EPOC) e l'impatto metabolico globale dell'allenamento, in cui aumenta il consumo di grassi a scapito dei carboidrati, \u00e8 pi\u00f9 dipendente dal fattore \"intensit\u00e0\". L'EPOC rappresenta l'aumento del dispendio energetico a seguito dell'attivit\u00e0 fisica, e risulta come un importante fattore in grado di incidere sul dimagrimento proprio per l'aumento della spesa lipidica. Comparando l'esercizio a bassa \"intensit\u00e0\" (50% VOmax) con quello a media \"intensit\u00e0\" (75% VOmax), a parit\u00e0 di dispendio calorico l'esercizio a maggiore \"intensit\u00e0\" impone un notevole aumento dell'entit\u00e0 del EPOC. Questa constatazione coincide con l'osservazione che \"intensit\u00e0\" superiori, attorno alla soglia anaerobica (cio\u00e8 alte \"intensit\u00e0\", attorno all'85% FC) per un minimo di 10 minuti sembrano stimolare per circa 24 ore la massima secrezione di GH, cio\u00e8 un ormone dalle forti propriet\u00e0 lipolitiche. I risultati scientifici mettono in discussione e ridimensionano lo \"Steady State Training\" come metodo pi\u00f9 adatto per il dimagrimento rispetto al \"interval training\" o all'esercizio cardio ad alta intensit\u00e0, proprio per il fatto che gli incrementi del metabolismo basale, della termogenesi da attivit\u00e0 fisica (EAT) e del EPOC, cio\u00e8 tutti parametri in grado di segnalare un incremento del metabolismo dei grassi, vengono aumentati con una maggiore \"intensit\u00e0\" dell'esercizio.\nStudi rilevano che per portare ad un rilevante incremento del EPOC con l'SST, sia indicato eseguirlo:\n\"Steady State Training\" o \"Interval training\": evidenze scientifiche.\nUno dei primi studi per constatare se l\u2019\"Interval training\" fosse superiore al SST in termini di dimagrimento venne tenuto nel 1994 da Tremblay et al. Un gruppo segu\u00ec un programma di 15 settimane con l'HIIT (\"High Intensity Interval Training\"), mentre l'altro effettu\u00f2 uno \"Steady State Training\" per 20 settimane. Il gruppo SST bruci\u00f2 15.000 calorie in pi\u00f9 rispetto ai loro omologhi del gruppo HIIT. Coloro che seguirono il programma HIIT, tuttavia, persero 9 volte pi\u00f9 grasso corporeo\nBryner et al. (1997) non esaminarono un protocollo in \"Interval training\", ma compararono gli effetti di due protocolli \"Steady State\", rispettivamente a media e alta intensit\u00e0 per 16 settimane 4 volte a settimana. Il primo gruppo si allenava per circa 40-45 minuti per 4 volte a settimana ad una frequenza cardiaca media di 132 pbm. Il secondo gruppo si allenava per circa 40-45 minuti per 4 volte a settimana ad una frequenza cardiaca media di 163 pbm. Come risultato dello studio, la percentuale di massa grassa venne ridotta nel protocollo ad alta intensit\u00e0, ma rimase invariato in quello a media intensit\u00e0.\nUn altro studio (King, 2001) dimostr\u00f2 risultati a favore del \"Interval training\" su soggetti che seguirono un programma di otto settimane di HIIT. Ancora una volta, l'HIIT dimostr\u00f2 essere il migliore allenamento brucia grassi, in quanto il programma favor\u00ec una perdita del 2% di grasso corporeo. Al contrario, i soggetti che seguirono il programma \"Steady State\" di otto settimane non persero grasso corporeo\nBoutcher et al. (2007) riscontraromo che un gruppo di donne che seguiva un programma HIIT di 20 minuti costituito da otto secondi sprint seguiti da 12 secondi di riposo, persero sei volte pi\u00f9 grasso corporeo di un gruppo che seguiva un programma cardio di 40 minuti effettuata ad una \"intensit\u00e0\" costante al 60% della FC.\nI motivi per cui l\u2019\"Interval training\" (soprattutto l'HIIT) riduce maggiormente il grasso corporeo sono svariati, ma sembra che il principale sia da ritrovare nell'incremento del metabolismo. Treuth et al. (1996) rilevarono che i soggetti che seguivano un allenamento HIIT su cicloergometro bruciavano una quantit\u00e0 di calorie significativamente maggiore durante le 24 ore che seguivano l'allenamento rispetto ai soggetti che eseguivano uno \"Steady State\" su cicloergometro a moderata \"intensit\u00e0\", a causa di un aumento nel metabolismo basale. Il gi\u00e0 citato studio di King (2001) riscontr\u00f2 che i soggetti che praticavano il programma HIIT bruciavano circa 100 calorie in pi\u00f9 al giorno durante le 24 ore dopo l'esercizio.\nNel 2007, alcuni ricercatori presenti della riunione annuale del American College of Sports Medicine (ACSM) Meuret et al. riportarono che i soggetti che eseguirono un programma HIIT bruciarono quasi il 10% di calorie in pi\u00f9 durante le 24 ore a seguito dell'esercizio rispetto al gruppo \"Steady State\", nonostante il fatto che le calorie totali bruciate durante ogni allenamento fossero le stesse.\nWisl\u00f8ff et al. (2007) analizzarono gli effetti dello \"Steady State Training\" e del \"Interval Training\" su pazienti cardiopatici. Ventisette soggetti vennero suddivisi in due gruppi: un gruppo eseguiva uno \"Steady State\" al 70% della FC, l'altro svolgeva un \"Interval Training\" con picco al 95% della FC, entrambi seguivano il rispettivo protocollo per 3 volte a settimana per 12 settimane. Il gruppo sottoposto al \"Interval training\" ottenne maggiori benefici riguardo all'efficienza cardiaca. I ricercatori non stavano analizzando strettamente gli effetti dell'allenamento sul dimagrimento, ma ci\u00f2 che interessa in questi termini, riguarda il fatto che il protocollo \"Interval training\" favor\u00ec la produzione di proteine che promuovono l'attivit\u00e0 mitocondriale nel muscolo scheletrico, di conseguenza la capacit\u00e0 dei muscoli di sfruttare lipidi a scopo energetico. Questo miglioramento della funzione mitocondriale venne osservato solo nel \"Interval training\". A supporto di questi risultati, Talanian et al. (2007) rilevarono che un gruppo di giovani donne che esegu\u00ec l'HIIT per sette volte in due settimane, riport\u00f2 un incremento del 30% sia dell'ossidazione lipidica che del livello di enzimi muscolari che migliorano l'ossidazione lipidica.\nTj\u00f8nna et al. (2008) compararono gli effetti del \"Interval training\" con quelli dello \"Steady State\" su 32 pazienti affetti da sindrome metabolica. L\u2019\"Interval training\" era composto da 4 periodi di 4 minuti di attivit\u00e0 al 90% della FC intervallati da 3 minuti di recupero attivo al 70% della FC. Lo \"Steady State\" prevedeva un'attivit\u00e0 aerobica costante al 70% della FC. Entrambi gli allenamenti vennero impostati in modo da portare allo stesso dispendio calorico. Questi allenamenti venivano eseguiti su treadmill 3 volte alla settimana per 16 settimane. Nonostante i due protocolli avessero rivelato una simile efficacia nel ridurre il grasso corporeo, il protocollo \"Interval training\" port\u00f2 ad una riduzione maggiore del 100% sulla presenza di alcuni enzimi (FATP-1 e FAS) responsabili della lipogenesi (il fenomeno metabolico di accumulo dei grassi).\nBurgomaster et al. (2008) compararono gli effetti del HIIT e dello \"Steady State\" per verificare le eventuali differenze sulla capacit\u00e0 ossidativa del muscolo scheletrico e sugli adattamenti metabolici indotti. L'HIIT consisteva in 4-6 periodi di prestazione ad alta intensit\u00e0 intervallate da 4.5 minuti di recupero, per 3 volte a settimana. Il protocollo SST consisteva in 40-60 minuti di prestazione su cicloergomentro a circa il 65% del VO per 5 giorni a settimana. I ricercatori constatarono che questo metodo risulta come un'efficiente strategia per aumentare la capacit\u00e0 ossidativa del muscolo scheletrico e portare a specifici adattamenti metabolici durante l'esercizio, che sono paragonabili ai protocolli \"Steady State\" tradizionali, nonostante il volume e la frequenza delle sessioni HIIT fosse inferiore.\nTrapp et al. (2008) vollero determinare gli effetti di un programma di allenamento intermittente ad alta intensit\u00e0 sul grasso sottocutaneo e del tronco e sulla resistenza insulinica su 30 giovani donne (et\u00e0 media 20 anni). Il programma intermittente ad alta intensit\u00e0 (\"High-Intensity Intermittent Exercise\", HIIE) prevedeva degli sprint di 8 secondi seguiti da 12 secondi di recupero, per un massimo di 20 minuti. Questo veniva comparato ad un allenamento \"Steady State\" (SST) che prevedeva una prestazione cardio al 60% della FC max, per 40 minuti su cicloergometro. Sebbene entrambi gli allenamenti avessero dimostrato un miglioramento significativo della capacit\u00e0 cardiovascolare, solo il gruppo HIIE sub\u00ec una significativa riduzione del peso corporeo, della massa grassa, e dei livelli insulinici. Da notare che il programma che favor\u00ec una maggiore perdita di grasso trovava una durata massima di circa la met\u00e0 rispetto al gruppo SST. Il protocollo HIIE cre\u00f2 inoltre una significativva riduzione del grasso depositato a livello degli arti inferiori al contrario del gruppo SST. I ricercatori conclusero che il protocollo intermittente ad alta intensit\u00e0 3 volte a settimana per 15 settimane, comparato con il classico \"Steady State\" a media \"intensit\u00e0\", era associato ad una maggiore e significativa riduzione della massa grassa totale, del grasso sottocutaneo degli arti inferiori e del tronco, e dell'insulinoresistenza su giovani donne.\nIrving et al. (2008) esaminarono gli effetti della variazione dell'intensit\u00e0 nell'esercizio sulla riduzione del grasso viscerale su donne obese affette da sindrome metabolica. I soggetti vennero divisi in due gruppi: uno ad intensit\u00e0 bassa, al di sotto della soglia anaerobica, e l'altro ad intensit\u00e0 alta, con picchi sopra la soglia anaerobica. Entrambi i protocolli vennero impostati in modo da creare lo stesso dispendio calorico. Il protocollo ad alta intensit\u00e0 favor\u00ec una netta riduzione del grasso addominale, sia sottocutaneo che viscerale, mentre non vennero osservati cambiamenti significativi in alcun di questi parametri tra il gruppo a bassa intensit\u00e0 e il gruppo di controllo (cio\u00e8 il gruppo che non eseguiva l'esercizio fisico). I ricercatori conclusero che i cambiamenti nella composizione corporea sono influenzati dall'intensit\u00e0 dell'esercizio, e i protocolli ad alta intensit\u00e0 sono pi\u00f9 efficaci per la riduzione del grasso addominale nelle donne obese affette da sindrome metabolica.\nUno tra i pochi studi in controtendenza sulla questione venne trattato da Venables e Jeukendrup (2008). I due ricercatori ipotizzarono che lo \"Steady State\" eseguito ad una specifica intensit\u00e0 costante tale da massimizzare il dispendio di lipidi, potesse portare ad una maggiore ossidazione di grassi e ad un maggiore miglioramento della sensibilit\u00e0 insulinica rispetto ad un programma \"Interval training\", su soggetti che seguivano una dieta eucalorica (cio\u00e8 dall'apporto calorico bilanciato). Otto soggetti sedentari obesi sani di sesso maschile eseguirono due diversi blocchi di allenamento, ciascuno della durata di 4 settimane, rispettivamente di \"Steady State Training\" in fascia lipolitica e \"Interval training\". Venne riscontrato che l'ossidazione di grassi era incrementata del 44% dopo lo \"Steady State\" ma non dopo l\u2019\"Interval training\", mentre la sensibilit\u00e0 insulinica venne incrementata del 27% dopo lo \"Steady State\".\nQuesti cambiamenti avvennero nonostante non fosse stato rilevato alcun cambiamento del peso corporeo, dell'indice di massa corporeo (BMI), del rapporto vita/fianchi (WHR), della percentuale di massa grassa e del VO. I ricercatori conclusero che lo Steady State Training pu\u00f2 provocare un maggior tasso di ossidazione lipidica aumentando il contributo dei grassi come substrato energetico durante l'esercizio, e pu\u00f2 incrementare singnificativamente la sensibilit\u00e0 insulinica se comparato al protocollo \"Interval training\".\nPer concludere, una recente review di Boutcher (2011) riassumeva i risultati dei vari studi sul HIIT, sostenendo ancora che questo potesse avere un maggiore impatto sul miglioramento della composizione corporea rispetto allo \"Steady State\".\nSteady State Training per l'innalzamento della soglia anaerobica.\nLo \"Steady State Training\" \u00e8 uno stile di allenamento che pu\u00f2 essere sfruttato anche per innalzare la soglia anaerobica (\"lactate threshold\"). La soglia anaerobica si riferisce all\u2019\"intensit\u00e0\" dell'esercizio in cui avviene un brusco aumento del lattato nel sangue a causa dell'impiego quasi esclusivo di fonti energetiche glucidiche, e quindi del passaggio dal metabolismo aerobico ossidativo a quello anaerobico lattacido glicolitico. Nello stato di riposo e durante l'SST (quindi con la predominanza del metabolismo aerobico), c'\u00e8 un equilibrio tra la produzione di lattato ematico e la sua rimozione e ricerche hanno indicato che i programmi di allenamento che prevedono una combinazione ad alto \"volume\", tra \"Steady State\" e \"Interval Training\", hanno l'effetto pi\u00f9 pronunciato sul miglioramento della soglia anaerobica. Questo adattamento fisiologico dato dall'allenamento consente ad un individuo di migliorare la performance mantenendo velocit\u00e0 pi\u00f9 elevate in \"Steady State\", e mantenendo un equilibrio tra la produzione di lattato e la rimozione. L'allenamento di \"endurance\" aerobico influenza sia il tasso di produzione di lattato che la capacit\u00e0 di rimozione. Studi hanno trovato forti correlazioni tra le prestazioni in gare di endurance come la corsa, il ciclismo e la marcia e il massimo carico di lavoro in \"Steady State\" alla soglia anaerobica.\nLa maggior parte delle persone non ha accesso ai laboratori scientifici poter determinare dettagliatamente la propria soglia anaerobica. Di conseguenza, sono stati raccomandati dei metodi alternativi non-invasivi per stimarla, tra cui la percentuale relativa della frequenza cardiaca di riserva (FCris di Karvonen) e la \"Scala di percezione dello sforzo\" o \"Scala di Borg\" (RPE, \"Rating of Perceived Exertion\"). La ricerca ha dimostrato che la soglia anaerobica avviene tra l'80-90% della FC per gli individui allenati e al 50-60% della FC per i non allenati. La scala RPE pu\u00f2 essere il metodo pi\u00f9 accurato per determinare l\u2019\"intensit\u00e0\" di allenamento durante lo \"Steady State\". La ricerca ha dimostrato che la scala RPE \u00e8 fortemente correlata che l'innalzamento dei livelli ematici di lattato in risposta all'esercizio indipendentemente dal sesso, dallo stato di allenamento, dal tipo di esercizio in corso, o dall\u2019\"intensit\u00e0\" di allenamento. I risultati di studi hanno indicato che la soglia anaerobica si verifica tra i punteggi 13 e 15 sulla scala RPE, che corrispondono alle percezioni \"un po' duro\" e \"duro\".\nEsempi di allenamento SST.\nSST 1 (protocollo monomacchina):\nSST 2 (protocollo a circuito):\nSar\u00e0 possibile apportare le adeguate modifiche ad un protocollo di allenamento \"SST\":"}
{"id": "4219178", "revid": "486946", "url": "https://it.wikipedia.org/wiki?curid=4219178", "title": "Symphony in August", "text": ""}
{"id": "4219184", "revid": "1573940", "url": "https://it.wikipedia.org/wiki?curid=4219184", "title": "Psilocymbium", "text": "Psilocymbium \u00e8 un genere di ragni appartenente alla famiglia Linyphiidae.\nDistribuzione.\nLe sette specie oggi note di questo genere sono state reperite in Argentina, Brasile, Colombia e Per\u00f9.\nTassonomia.\nA giugno 2012, si compone di sette specie:"}
{"id": "4219185", "revid": "767487", "url": "https://it.wikipedia.org/wiki?curid=4219185", "title": "His Silent Racket", "text": "His silent racket \u00e8 un cortometraggio del 1933 diretto e interpretato da Charley Chase.\nTrama.\nQuando James Finlayson \u00e8 minacciato se la sua impresa di pulizie non sgancia denaro per la protezione ai criminali, egli cerca un compagno per scambiare il problema con lui. Charley Chase prende il lavoro e si trova coi criminali e una bomba sulle sue mani."}
{"id": "4219196", "revid": "765851", "url": "https://it.wikipedia.org/wiki?curid=4219196", "title": "Arp 87", "text": ""}
{"id": "4219212", "revid": "599013", "url": "https://it.wikipedia.org/wiki?curid=4219212", "title": "Tarvis Williams", "text": ""}
{"id": "4219214", "revid": "765851", "url": "https://it.wikipedia.org/wiki?curid=4219214", "title": "Collinder 140", "text": ""}
{"id": "4219220", "revid": "767487", "url": "https://it.wikipedia.org/wiki?curid=4219220", "title": "Concerto a richiesta", "text": "Concerto a richiesta (\"Wunschkonzert\") \u00e8 un film del 1940 diretto da Eduard von Borsody.\nProduzione.\nIl film fu prodotto dall'Universum Film (UFA) e dalla Cine-Allianz Tonfilmproduktions GmbH.\nDistribuzione.\nDistribuito dall'Universum Film (UFA), venne presentato in prima a Berlino all'Ufa-Palast am Zoo il 13 dicembre 1940."}
{"id": "4219225", "revid": "226458", "url": "https://it.wikipedia.org/wiki?curid=4219225", "title": "Episodi di Aiutami Hope! (terza stagione)", "text": "La terza stagione della serie televisiva Aiutami Hope! \u00e8 stata trasmessa dal 2 ottobre 2012 al 28 marzo 2013 sul canale statunitense Fox.\nIn Italia la stagione andr\u00e0 in onda in prima visione sul canale satellitare Fox dal 4 giugno 2013.\nUna diabolica eredit\u00e0.\nTrama.\nAlla veglia per il funerale della nonna di Sabrina, la famiglia Chance incontra per la prima volta la madre della ragazza, Tamara. In un video lasciato dalla nonna, si scopre che ha lasciato in eredit\u00e0 la casa alla nipote, ma solo se si sposer\u00e0. Secondo Jimmy e Sabrina, cos\u00ec come Burt e Virginia, questa \u00e8 l'occasione giusta per dare un'opportunit\u00e0 di vita a Hope e crescere in un'abitazione sana. I due affermano di avere gi\u00e0 pensato al matrimonio, ma Sabrina da quand'era piccola sogna una proposta che sia all'altezza dei suoi desideri, e cos\u00ec Jimmy le promette che realizzer\u00e0 la sua volont\u00e0. Facendosi aiutare da Frank e Shelley, Jimmy decide di mettere in atto tutte le idee proposte invece che sceglierne una. Al momento della fatidica proposta, nonostante la volont\u00e0 di fare una sorpresa, Sabrina sa gi\u00e0 che Jimmy \u00e8 intenzionato a chiederle la mano. Cos\u00ec Virginia le consiglia di fingere l'entusiasmo che molte volte le donne sono costrette a dimostrare per l'impegno degli uomini, che credono di compiere gesti eclatanti e di fargli provare sensazioni che non hanno mai provato. Dopo il \"s\u00ec\" esasperato, durante i festeggiamenti Frank mostra agli ospiti un video di foto che ha preparato per i due futuri sposi; tra le foto ci sono anche alcune di Jimmy da adolescente durante la fase \"gotica\", e una di Sabrina insieme alla mamma prima del lifting al naso e quando era bruna. Grazie a queste foto, sia Jimmy che Tamara, si accorgono di essersi gi\u00e0 conosciuti molti anni prima: infatti i due un tempo si sono baciati in un parcheggio dopo essersi incontrati. Tamara insieme a Virginia e Burt, incitano Jimmy a non rivelare nulla a Sabrina, ma il ragazzo \u00e8 sempre pi\u00f9 preso dal rimorso e dall'incapacit\u00e0 di mantenere una bugia, tanto che rivela tutto a Sabrina con una dichiarazione del suo sincero amore per lei. Sabrina, colpita dalle parole, lo perdona.\nGi\u00f9 le mani da nonna (1\u00aa parte).\nTrama.\nL'episodio si apre con Burt e Virginia che mettono un chiavistello alla porta della camera della nonna, poich\u00e9 Maw Maw anche di notte si ritrova a girare per la casa combinando guai come accendere il gira dischi o truccare Burt e Jimmy mentre dormono. Intanto Sabrina \u00e8 al lavoro con Jimmy, che indossa una maglia con su scritto \"Sono con uno stupido\" indicando le parti intime. Sabrina gli chiede se abbia intenzione di indossare quella ridicola maglietta anche la sera a cena. Frank incita Jimmy a non assecondare le pretese della fidanzata e ad essere se stesso. A casa, Hope e Maw Maw si litigano una caramella, mettendo in evidenza il comportamento bambinesco della nonna; intanto alla porta bussa un'assistente sociale, con la fissa per i gatti. Burt e Virginia credono che la ragazza sia venuta a casa Chance per denunciare la scarsa capacit\u00e0 di crescere Hope e di alcuni modi poco sani di comportarsi con lei, come asciugarla in giardino con lo spazza foglie o portarla in carrozzina con lo skateboard. Sabrina e Jimmy tentano cos\u00ec di eliminare in casa qualsiasi prova mentre l'assistente \u00e8 in salotto. In realt\u00e0 alla vista di Hope, la ragazza afferma che la denuncia riguardava un bambino di cinque anni che \u00e8 stato visto fare \"crowd surfing\" ad un concerto di Smokey Floyd; si scopre per\u00f2 che il bambino in questione \u00e8 Jimmy, e la denuncia risulta essere di ben 10 anni fa. Risolto l'equivoco, a causa dei ritardi dell'assistenza, la ragazza si accorge che in casa c'\u00e8 un'altra persona ad essere malmenata fisicamente: Maw Maw. Cos\u00ec dopo aver interrogato la nonna sui soprusi subiti, denuncia la famiglia. Virginia e Burt per non permettere alla nonna di essere portata via, tentano di farla visitare cos\u00ec che le si diagnostichi le sue continue perdite di lucidit\u00e0, ma ci\u00f2 deve accadere solo nei momenti di follia della nonna e intanto sono costretti a non abusare fisicamente di lei utilizzando i tipici giochetti che hanno sempre usato per tenerla a freno. L'assistente sociale torna in data stabilita a far visita alla famiglia, per controllare se si stanno comportando in modo sano con la nonna. Ma ci\u00f2 non \u00e8 sufficiente, perch\u00e9 l'assistente afferma che comunque abusavano di lei mentalmente, visto che la nonna si lascia sfuggire che Virginia le aveva detto che la ragazza, se l'avesse portata via, le avrebbe fatto l'elettroshock. Maw maw allora viene portata via."}
{"id": "4219227", "revid": "729019", "url": "https://it.wikipedia.org/wiki?curid=4219227", "title": "In the Red Records", "text": "La In the Red Records \u00e8 un'etichetta discografica indipendente statunitense, fondata nel 1991 da Larry Hardy e con sede a Los Angeles.\nSin dalla sua nascita ha cominciato a pubblicare materiale di artisti garage rock e garage punk, con una predilezione per le band pi\u00f9 selvagge e rumorose del genere.\n\"Ho pensato: forse pubblicher\u00f2 qualche singolo,\" disse Hardy intervistato \"cos\u00ec potr\u00f2 dire di aver fatto qualcosa per giustificare tutti i soldi che avevo speso per i dischi nel corso degli anni. Ho sentito i Gories e ho capito: questa \u00e8 la band giusta. Avevano un tipico sound \"sixties garage-rock\", ma se lo stavano fottendo cos\u00ec sembrava quasi art-rock. Non c'era nessuno che avrebbe pubblicato questa roba veramente fuori di testa, quindi ho pensato: perch\u00e9 non io?\"\nLe prime uscite dell'etichetta furono due 7\": \"Bud, Sweat And Beers\" dei Kings Of Rock, seguito (appunto) da \"Telepathic\" dei Gories. Negli ultimi Hardy ha deciso di ampliare musicalmente il catalogo dell'etichetta per includere anche band punk-soul come i Reigning Sound, indie rock come i Ponys e doo-wop/punk come i The King Khan &amp; BBQ Show.\nIl suo logo \u00e8 un VU meter con l'ago bloccato al massimo della potenza."}
{"id": "4219233", "revid": "1573940", "url": "https://it.wikipedia.org/wiki?curid=4219233", "title": "CBC TV 8", "text": "CBC TV 8 \u00e8 un'emittente televisiva nazionale di Barbados gestita dal governo di Barbados.\nGli studi televisivi di CBC TV 8 sono a Pine Hill, Saint Michael."}
{"id": "4219235", "revid": "52917550", "url": "https://it.wikipedia.org/wiki?curid=4219235", "title": "2900 a.C.", "text": ""}
{"id": "4219243", "revid": "486946", "url": "https://it.wikipedia.org/wiki?curid=4219243", "title": "3500 a.C.", "text": ""}
{"id": "4219248", "revid": "52917740", "url": "https://it.wikipedia.org/wiki?curid=4219248", "title": "3400 a.C.", "text": ""}
{"id": "4219250", "revid": "52917763", "url": "https://it.wikipedia.org/wiki?curid=4219250", "title": "3100 a.C.", "text": ""}
{"id": "4219256", "revid": "684805", "url": "https://it.wikipedia.org/wiki?curid=4219256", "title": "Continuous training", "text": ""}
{"id": "4219257", "revid": "684805", "url": "https://it.wikipedia.org/wiki?curid=4219257", "title": "Long Slow Distance Training", "text": ""}
{"id": "4219261", "revid": "123005753", "url": "https://it.wikipedia.org/wiki?curid=4219261", "title": "Ta\u00e7a Ribeiro dos Reis 1965-1966", "text": "La Ta\u00e7a Ribeiro dos Reis 1965-1966 fu la 5\u00aa edizione dell'omonima competizione creata in onore del giornalista sportivo Ant\u00f3nio Ribeiro dos Reis. La squadra vincitrice fu il Benfica.\nSquadre partecipanti e formula.\nIn questa edizione erano presenti 8 squadre di Primera Divis\u00e3o e 28 squadre di Segunda Divis\u00e3o. Le 36 squadre si sfidarono in quattro gironi da nove squadre in cui le prime avanzarono alle semifinali."}
{"id": "4219266", "revid": "599013", "url": "https://it.wikipedia.org/wiki?curid=4219266", "title": "Greg Stevenson", "text": ""}
{"id": "4219268", "revid": "767487", "url": "https://it.wikipedia.org/wiki?curid=4219268", "title": "Paul Crosbie", "text": "Carriera.\nClub.\nCresciuto nelle giovanili del Leicester City e dell'Aston Villa, passa poi nelle serie minori inglesi con squadre del Leicestershire. Nel frattempo frequenta il corso per allenatori e diventa \"community coach\" del Wimbledon, curando le pubbliche relazioni. Nel 2003 si trasferisce nelle isole caraibiche di Turks e Caicos, in seguito alla nomina come allenatore della squadra nazionale. Contemporaneamente gioca nel campionato locale con la maglia del ProvoPool Celtic, militandovi fino al 2012. Nel 2012 diventa allenatore del March Town United, squadra inglese della Eastern Counties Football League.\nNazionale.\nHa esordito in Nazionale nel 2004, disputando 2 incontri validi per le qualificazioni ai Mondiali 2006; in quel periodo \u00e8 stato anche allenatore della sua nazionale."}
{"id": "4219277", "revid": "2106381", "url": "https://it.wikipedia.org/wiki?curid=4219277", "title": "Lenford Singh", "text": "Carriera.\nClub.\nNella stagione 2010-2011 ha giocato al Provopool. Nel 2016 ha militato nel . Nel 2017 ha giocato per lo Small World United. Nel 2018 \u00e8 passato al . Nel 2019 si \u00e8 trasferito allo .\nNazionale.\nHa debuttato in Nazionale il 2 settembre 2006, in Cuba-Turks e Caicos (6-0). Ha messo a segno la sua prima rete con la maglia della Nazionale il 14 novembre 2019, in Turks e Caicos-Sint Maarten (3-2), siglando la rete del momentaneo 2-2 su assist di Jeff Beljour al minuto 75. \nStatistiche.\nCronologia presenze e reti in Nazionale.\n\"Statistiche aggiornate al 12 maggio 2021.\""}
{"id": "4219278", "revid": "767487", "url": "https://it.wikipedia.org/wiki?curid=4219278", "title": "About Face - Dietro il volto di una top model", "text": "About Face - Dietro il volto di una top model (\"About Face - Supermodels Then and Now\") \u00e8 un film documentario del 2012 diretto, scritto e prodotto da Timothy Greenfield-Sanders.\nTrama.\nIl film, attraverso la ricostruzione offerta da vari addetti ai lavori, ripercorre la vita e la carriera di molte supermodel del passato.\nLe modelle Carmen Dell'Orefice, Isabella Rossellini, Jerry Hall, Christie Brinkley, Bethann Hardison, China Machado, Marisa Berenson, Carol Alt, Paulina Porizkova, Pat Cleveland, Beverly Johnson, Lisa Taylor, Christy Turlington, Karen Bjornson, Kim Alexis, Dayle Haddon, Esme Marshall, Cheryl Tiegs, Nancy Donahue, parlano di loro stesse.\nCon interventi dello stilista Calvin Klein, della fashion editor Jade Hobson, della fondatrice dell'agenzia Ford Models Eileen Ford, e dell'hair stylist Harry King.\nDistribuzione.\nIl film \u00e8 stato presentato al Sundance Film Festival il 22 gennaio 2012 ed \u00e8 stato distribuito nelle sale americane il 23 luglio 2012.\nIn Italia \u00e8 uscito il 24 settembre 2012.\nDisponibile in DVD nella collana Feltrinelli Real Cinema, con allegato il libro di Luca Scarlini: \"Modelle: una vita in scena\"."}
{"id": "4219283", "revid": "599013", "url": "https://it.wikipedia.org/wiki?curid=4219283", "title": "Henri Manders", "text": "Professionista tra il 1983 e il 1992, vinse una tappa al Tour de France.\nCarriera.\nDa dilettante vinse la Drielandenomloop ed il Giro di Grecia nel 1982. Pass\u00f2 professionista nel 1983 con la Jacky Aernoudt di Fred De Bruyne, venendo convocato per i mondiali dello stesso anno. Nel 1984 pass\u00f2 alla Kwantum Hallen, con cui vinse una tappa al Tour de France 1985 ed il Circuit des fronti\u00e8res dello stesso anno. Nel 1987 pass\u00f2 alla PDM, ottenendo una vittoria di tappa all'Herald Sun Tour. Dal 1988 al 1992 corse per la squadra svizzera Helvetia, vincendo una tappa all'Herald Sun Tour nel 1989. Partecip\u00f2 a sette edizioni del Tour de France, una della Vuelta a Espa\u00f1a ed un campionato del mondo su strada."}
{"id": "4219287", "revid": "729019", "url": "https://it.wikipedia.org/wiki?curid=4219287", "title": "Sesto Vettuleno Ceriale", "text": "Biografia.\nCombatt\u00e9 al fianco di Vespasiano durante la prima guerra giudaica, al termine della quale divenne governatore della provincia romana di Giudea negli anni 70-71. Venne sostituito da Sesto Lucilio Basso, in qualit\u00e0 di \"legatus Augusti pro praetore\".\nIl nome di Vettuleno Ceriale appare in un diploma militare datato 28 aprile del 75 ed in un'iscrizione datata 7 febbraio del 78. Ceriale era di origine sabina. Vespasiano all'inizio della campagna in Giudea lo invi\u00f2 per sottomettere i Samaritani e gli Edomiti che si erano rifugiati presso il monte Garizim. Essi furono sconfitti dal Ceriale, \"legatus legionis\" della \"legio V Macedonica\", e massacrati in numero di 11.600. Durante l'assedio di Gerusalemme del 70 Ceriale partecip\u00f2 alla vittoriosa battaglia finale, ancora in qualit\u00e0 di \"legatus legionis\" della \"V Macedonica\".\nSuo figlio era Sesto Vettuleno Civico Ceriale che poi divenne console romano."}
{"id": "4219291", "revid": "767487", "url": "https://it.wikipedia.org/wiki?curid=4219291", "title": "Bologna Football Club 1921-1922", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1921-1922.\nStagione.\nIl Bologna ha partecipato al campionato di Prima Divisione 1921-1922 organizzato dalla CCI nel girone A della Lega Nord e si \u00e8 classificato al terzo posto con 27 punti, dietro alla Pro Vercelli e al Novara."}
{"id": "4219300", "revid": "73843", "url": "https://it.wikipedia.org/wiki?curid=4219300", "title": "Oniichan dakedo ai sae areba kankeinai yo ne!", "text": ", abbreviato in Oniai, \u00e8 una serie di light novel giapponese realizzata da Daisuke Suzuki, con illustrazioni di Gekka Ur\u016b. La serie \u00e8 pubblicata dalla Media Factory sotto l'etichetta MF Bunko J a partire da dicembre 2010, ed al maggio 2012, sono stati pubblicati sei volumi. Una serie manga realizzata da Kur\u014d Rokush\u014d ha iniziato ad essere serializzata nel dicembre 2011 sulla rivista seinen della Media Factory Monthly Comic Alive. Un adattamento animato della Silver Link \u00e8 stato trasmesso in Giappone da ottobre a dicembre 2012.\nTrama.\nDopo sei anni, in seguito alla morte dei propri genitori, i gemelli Himenok\u014dji, Akito ed Akiko si riuniscono e ricominciano a vivere insieme. Bench\u00e9 le cose sembrino andare bene all'inizio, Akiko presto inizia a nutrire un amore incestuoso nei confronti del fratello, che al contrario vede nella ragazza soltanto una sorella.\nMedia.\nLight novel.\n\"OniAi\" \u00e8 iniziata come una serie di light novel, scritta da Daisuke Suzuki, con le illustrazioni di Gekka Ur\u016b. La serie \u00e8 stata pubblicata dalla Media Factory sotto l'impronta della \"MF Bunko J\", etichetta editoriale in collaborazione con la Media Factory. Il primo volume \u00e8 stato pubblicato in Giappone il 24 dicembre 2010, e dal 21 settembre 2013 i volumi in totale sono 10.\nManga.\nUn adattamento manga della serie, scritto da Kur\u014d Rokush\u014d, ha iniziato la serializzazione nel numero di dicembre 2011 della rivista della Media Factory, \"Monthly Comic Alive\". La serie \u00e8 stata inoltre pubblicata in 5 volumi, tra il 23 febbraio 2012, e il 23 ottobre 2013. Un'altra serie manga scritta da Akira Yamane, dal titolo \u00e8 stata pubblicata sul \"Monthly Comic Alive\" tra luglio 2012 e marzo 2013. Il suo primo volume \u00e8 stato commercializzato il 22 novembre 2012.\nDrama CD.\nUn Drama CD viene distribuito in edizione limitata insieme al settimo volume, pubblicato il 21 settembre 2012.\nAnime.\nUna serie televisiva anime, basata sulla serie di light novel, diretta da Keiichiro Kawaguchi e prodotta dallo studio Silver Link, \u00e8 andata in onda in Giappone tra il 5 ottobre e il 21 dicembre 2012, rimandato in onda in seguito anche dalla \"Funimation\". La serie \u00e8 stata distribuita in Blu-ray Disc e DVD in Giappone in 6 volumi tra dicembre 2012 e maggio 2013.\nSigle.\nLa sigla di apertura dell'anime \u00e8 \"Self Producer\" di Minori Chihara, mentre la sigla di chiusura \u00e8 delle Liliana Sisters, gruppo formato da Ibuki Kido, Minori Chihara, Asami Shimoda and Eri Kitamura. La sequenza di immagini utilizzata per la sigla di apertura ha attirato una certa attenzione a causa delle allusioni sessuali e incestuose in esse presenti."}
{"id": "4219304", "revid": "665277", "url": "https://it.wikipedia.org/wiki?curid=4219304", "title": "Tempi Duri (etichetta discografica)", "text": ""}
{"id": "4219315", "revid": "144796", "url": "https://it.wikipedia.org/wiki?curid=4219315", "title": "Baldassare Carlo di Spagna", "text": ""}
{"id": "4219321", "revid": "110157", "url": "https://it.wikipedia.org/wiki?curid=4219321", "title": "Blast of Tempest", "text": " \u00e8 un manga \"sh\u014dnen\" scritto da Ky\u014d Shirodaira e disegnato da Arihide Sano e Ren Saizaki, che \u00e8 stato serializzato sulla rivista \"Monthly Sh\u014dnen Gangan\" della Square Enix da settembre 2009 a marzo 2013. In Italia i diritti sono stati acquistati dalla Star Comics, che ne ha pubblicato i volumi tra settembre 2014 e giugno 2015. Un adattamento anime, prodotto dallo studio Bones e composto da 24 episodi, \u00e8 stato trasmesso in Giappone tra il 4 ottobre 2012 e il 28 marzo 2013.\nNel gennaio 2013 la serie \u00e8 stata omaggiata da Atsushi Ohkubo in uno speciale poster crossover con \"Soul Eater\", in cui appaiono Yoshino Takigawa e Maka Albarn.\nIl manga principale \u00e8 terminato con il capitolo 44 nell'edizione di aprile della rivista \"Monthly Shonen Gangan\" della Square Enix anche se Saizaki, Kyo Shirodaira e Arihide Sano hanno dichiarato che continueranno il loro lavoro con una storia spin-off.\nTrama.\nLa storia ruota intorno a Mahiro Fuwa, un adolescente la cui sorella \u00e8 stata misteriosamente assassinata un anno prima, e il suo amico Yoshino Takigawa. Mahiro viene contattato da Hakaze Kusaribe, la leader del clan Kusaribe che \u00e8 stata abbandonata su un'isola deserta dai suoi seguaci. Accetta di aiutarla in cambio del suo aiuto per scoprire il colpevole della morte di sua sorella. Dopo aver scoperto le intenzioni del suo amico, Yoshino si unisce a Mahiro nella sua impresa di opporsi al clan Kusaribe, che intende risvegliare l'\"Albero di Zetsuen\", il cui potere pu\u00f2 portare alla rovina il mondo intero."}
{"id": "4219326", "revid": "287204", "url": "https://it.wikipedia.org/wiki?curid=4219326", "title": "ARMAL", "text": "A.R.M.A.L. (Associazione per i rapporti con i movimenti africani di liberazione). Tale organizzazione, creata nel 1965 da Joyce Lussu e Mario Albano, ebbe un ruolo importante di solidariet\u00e0 con i movimenti di liberazione delle colonie portoghesi (MPLA dell'Angola, PAIGC della Guinea e di Capo Verde, FRELIMO del Mozambico), ma anche con l'African National Congress sudafricano, lo ZAPU dello Zimbabwe,lo SWAPO (Namibia) ed altri.\nNel gennaio 1966 a Pescara organizz\u00f2 una mostra fotografica di solidariet\u00e0 con l'MPLA (nel centro ISES, dove, in marzo vi fu un'altra mostra curata da Franco Prattico sulla lotta di liberazione eritrea), alla presenza di Mbeto Tra\u00e7a e, qualche giorno dopo, di Paulo Texeira Jorge.\nNel 1968 si inserirono in tale organizzazione Stefano De Stefani e la sua compagna Augusta Conchiglia che, qualche tempo dopo, realizzarono un documentario, praticamente sconosciuto in Italia, sulla lotta di liberazione in Angola. \nA cavallo degli anni settanta l'associazione rimase nelle mani di De Stefani e della Conchiglia mentre le componenti di sinistra uscirono quando divenne noto che la societ\u00e0 che ne aveva stampato i libri, la LITOPRESS, era in compropriet\u00e0 di Giovanni Ventura, dirigente del movimento di estrema destra \"Ordine nuovo\". \n\"Per mezzo della LITOPRESS vi furono diversi tentativi di infiltrazioni nel MPLA: uno fu quello di Ivan Toniolo, ordinovista padovano del gruppo Freda e Ventura che ebbe un ruolo di primo piano nella strategia di piazza Fontana.Toniolo si \"rifugi\u00f2\" in Angola nel 1982 e scomparve.(3)"}
{"id": "4219346", "revid": "151734", "url": "https://it.wikipedia.org/wiki?curid=4219346", "title": "Tamossifene", "text": ""}
{"id": "4219352", "revid": "339392", "url": "https://it.wikipedia.org/wiki?curid=4219352", "title": "Deputati della VIII Legislatura della Repubblica Italiana", "text": ""}
{"id": "4219356", "revid": "287204", "url": "https://it.wikipedia.org/wiki?curid=4219356", "title": "Place de l'Op\u00e9ra", "text": "La Place de l'Op\u00e9ra di Parigi \u00e8 un luogo situato nel 9\u00ba distretto, davanti al Palais Garnier ed \u00e8 all'intersezione di \"Boulevard des Italiens\", \"Boulevard des Capucines\", \"Avenue de l'Opera\", \"rue Auber\", \"rue Halevy\", \"rue de la Paix\" e \"rue du Quatre-Septembre\".\nStoria.\nAl momento della sua creazione, insieme a quella del Teatro dell'Op\u00e9ra di Charles Garnier, questo posto ha il grande vantaggio di dare ai pedoni una distanza sufficiente per vedere la facciata principale dell'edificio.\n\u00c8 anche una parte delle trasformazioni urbane del capitale richiesto da Napoleone III ad il barone Haussmann, per facilitare la circolazione di tutti i tipi.\nIl luogo \u00e8 particolarmente importante con il passaggio di diverse linee della metropolitana.\nDescrizione.\nLa \"Place de l'Opera\" \u00e8 diventato un luogo chiave del paesaggio parigino e ancor di pi\u00f9 turistico, al crocevia delle linee 3, 7 e 8 e al bivio delle strade principali che attraversano il nord-ovest della capitale. Si trova nel mezzo del quartiere degli affari (sede di varie societ\u00e0, banche, compagnie di assicurazione) e di vendite al dettaglio (grandi magazzini, \"boutique\")."}
{"id": "4219357", "revid": "984922", "url": "https://it.wikipedia.org/wiki?curid=4219357", "title": "Hans Leithe", "text": "Biografia.\nIn Coppa del Mondo debutt\u00f2 il 20 marzo 1999 a Oslo (62\u00b0) e ottenne l'unico podio il 26 novembre 2000 a Beitost\u00f8len (3\u00b0). Non partecip\u00f2 n\u00e9 a rassegne olimpiche n\u00e9 iridate."}
{"id": "4219361", "revid": "339392", "url": "https://it.wikipedia.org/wiki?curid=4219361", "title": "Senatori della XI Legislatura della Repubblica Italiana", "text": ""}
{"id": "4219365", "revid": "92723", "url": "https://it.wikipedia.org/wiki?curid=4219365", "title": "Medaglia commemorativa per il 1000\u00ba anniversario di Kazan", "text": ""}
{"id": "4219366", "revid": "339392", "url": "https://it.wikipedia.org/wiki?curid=4219366", "title": "Puma orientale", "text": ""}
{"id": "4219367", "revid": "92723", "url": "https://it.wikipedia.org/wiki?curid=4219367", "title": "Medaglia di Pushkin", "text": ""}
{"id": "4219368", "revid": "692467", "url": "https://it.wikipedia.org/wiki?curid=4219368", "title": "Ceramica attica a figure nere", "text": ""}
{"id": "4219371", "revid": "767487", "url": "https://it.wikipedia.org/wiki?curid=4219371", "title": "Foggia Calcio 1986-1987", "text": "Questa pagina raccoglie le informazioni riguardanti il Foggia Calcio nelle competizioni ufficiali della stagione 1986-1987."}
{"id": "4219372", "revid": "287204", "url": "https://it.wikipedia.org/wiki?curid=4219372", "title": "Figure nere attiche", "text": ""}
{"id": "4219373", "revid": "692467", "url": "https://it.wikipedia.org/wiki?curid=4219373", "title": "Stile attico a figure nere", "text": ""}
{"id": "4219374", "revid": "151734", "url": "https://it.wikipedia.org/wiki?curid=4219374", "title": "Biodisponibilit\u00e0 assoluta", "text": ""}
{"id": "4219376", "revid": "92723", "url": "https://it.wikipedia.org/wiki?curid=4219376", "title": "Medaglia di Zhukov", "text": ""}
{"id": "4219384", "revid": "287204", "url": "https://it.wikipedia.org/wiki?curid=4219384", "title": "Samsara (Alice)", "text": "Samsara \u00e8 un album di inediti di Alice, pubblicato il 18 settembre del 2012.\nIl cd arriva a distanza di tre anni dal precedente album live e a quattordici dall'ultimo disco di inediti Exit. \nL'album contiene infatti nove brani inediti e tre cover: un omaggio a Lucio Dalla (\"Il cielo\"), uno a Giuni Russo (\"A'cchi\u00f9 bella\", gi\u00e0 proposta nel precedente cd live e qui in versione studio) e uno ai Califfi (\"Al mattino\").\nIl disco segna il ritorno di Franco Battiato come autore per Alice, in quanto non componeva una canzone appositamente per lei dal 1982, mentre per Tiziano Ferro si tratta del debutto, con due brani fra cui il singolo radiofonico \"Nata ieri\" che anticipa l'uscita del cd il 25 agosto 2012.\nMino Di Martino firma invece ben quattro brani, fra cui il brano d'apertura \"Morire d'amore\" ispirato e dedicato alla figura di Giovanna D'Arco.\nAlice stessa firma due sole canzoni: \"Orientamento\" (secondo singolo, in radio dal 19 ottobre) e \"Sui giardini del mondo\" (quest'ultima insieme a Marco Pancaldi, chitarrista dei Bluvertigo), confermando cos\u00ec la sua intenzione, in questo lavoro, di voler essere prevalentemente interprete.\nL'album riceve attenzione da parte della stampa nazionale e locale e infatti, nella prima settimana di vendita, debutta alla posizione numero dieci dei dischi pi\u00f9 venduti in Italia."}
{"id": "4219386", "revid": "1543377", "url": "https://it.wikipedia.org/wiki?curid=4219386", "title": "Gerhard Urain", "text": "Biografia.\nCarriera sciistica.\nIn Coppa del Mondo debutt\u00f2 il 12 dicembre 1992 a Ramsau am Dachstein (77\u00b0) e ottenne l'unico podio il 9 dicembre 2000 a Santa Caterina Valfurva (2\u00b0).\nIn carriera prese parte a due edizioni dei Giochi olimpici invernali, (14\u00b0 nella 10\u00a0km, 43\u00b0 nella 30\u00a0km, non conclude la 50\u00a0km, 16\u00b0 nell'inseguimento) e (41\u00b0 nella 15\u00a0km, 23\u00b0 nella 30\u00a0km, 4\u00b0 nella staffetta), e a quattro dei Campionati mondiali (5\u00b0 nella staffetta a Thunder Bay 1995 e a Lahti 2001 i migliori risultati).\nAltre attivit\u00e0.\nRitiratosi nel 2005, entr\u00f2 a far parte dei quadri tecnici della nazionale austriaca. In tale veste fu coinvolto nello scandalo doping che travolse la squadra in occasione dei XX Giochi olimpici invernali di , quando i carabinieri rinvennero una grande quantit\u00e0 di sostanze e attrezzature illecite nelle stanze degli austriaci al villaggio olimpico. Urain fu squalificato a vita dal Comitato Olimpico Austriaco assieme a tredici colleghi. In seguito assunse incarichi dirigenziali presso la Fischer, importante azienda austriaca produttrice di attrezzatura sportiva invernale."}
{"id": "4219390", "revid": "599013", "url": "https://it.wikipedia.org/wiki?curid=4219390", "title": "Huug de Groot", "text": "Carriera.\nA livello di club, Huug de Groot ha giocato tra le file dello Sparta Rotterdam; in Nazionale ha giocato nove partite, segnando sei goal. L'esordio \u00e8 avvenuto il 10 marzo 1912 ad Anversa contro il Belgio, mentre il primo goal \u00e8 arrivato contro la Finlandia, in quella partita de Groot segn\u00f2 una doppietta.\nNel 1912 ha preso parte alle Giochi olimpici di Stoccolma, dove l'Olanda \u00e8 arrivata terza."}
{"id": "4219396", "revid": "92723", "url": "https://it.wikipedia.org/wiki?curid=4219396", "title": "F\u00ebdor U\u0161akov", "text": ""}
{"id": "4219398", "revid": "106852024", "url": "https://it.wikipedia.org/wiki?curid=4219398", "title": "Nikolaj Bol'\u0161akov", "text": "Biografia.\nIn Coppa del Mondo debutt\u00f2 il 3 gennaio 1998 a Kavgolovo (40\u00b0), ottenne il primo podio il 9 dicembre 2000 a Santa Caterina Valfurva (3\u00b0) e l'unica vittoria il 18 marzo 2001 a Falun.\nIn carriera prese parte a un'edizione dei Giochi olimpici invernali, (7\u00b0 nella 30\u00a0km, 6\u00b0 nella staffetta), e a due dei Campionati mondiali, vincendo una medaglia."}
{"id": "4219399", "revid": "104458", "url": "https://it.wikipedia.org/wiki?curid=4219399", "title": "Nikolaj Bolsakov", "text": ""}
{"id": "4219400", "revid": "104458", "url": "https://it.wikipedia.org/wiki?curid=4219400", "title": "Nikolay Bolshakov", "text": ""}
{"id": "4219401", "revid": "104458", "url": "https://it.wikipedia.org/wiki?curid=4219401", "title": "Nikolai Bolchakov", "text": ""}
{"id": "4219405", "revid": "111325", "url": "https://it.wikipedia.org/wiki?curid=4219405", "title": "Oniichan dakedo Ai sae Areba Kankeinai yo ne!", "text": ""}
{"id": "4219407", "revid": "52076", "url": "https://it.wikipedia.org/wiki?curid=4219407", "title": "San Gervasio (Maya)", "text": ""}
{"id": "4219411", "revid": "767487", "url": "https://it.wikipedia.org/wiki?curid=4219411", "title": "Thoralf Heimdal", "text": "Biografia.\nIn Coppa del Mondo debutt\u00f2 l'8 marzo 2000 a Oslo (9\u00b0) e ottenne l'unico podio il 7 marzo 2001 nella medesima localit\u00e0 (2\u00b0). Non partecip\u00f2 n\u00e9 a rassegne olimpiche n\u00e9 iridate."}
{"id": "4219412", "revid": "52076", "url": "https://it.wikipedia.org/wiki?curid=4219412", "title": "Tempio del Sole di Modhera", "text": ""}
{"id": "4219414", "revid": "52076", "url": "https://it.wikipedia.org/wiki?curid=4219414", "title": "Villaggio di Tiscali", "text": ""}
{"id": "4219415", "revid": "52076", "url": "https://it.wikipedia.org/wiki?curid=4219415", "title": "Necropoli vandalica di Samassi", "text": ""}
{"id": "4219416", "revid": "52076", "url": "https://it.wikipedia.org/wiki?curid=4219416", "title": "Bithia (archeologia)", "text": ""}
{"id": "4219419", "revid": "253269", "url": "https://it.wikipedia.org/wiki?curid=4219419", "title": "Richard Sammel", "text": "Biografia.\nSammel ha studiato musica e teatro a Hildesheim e produzione ad Aix-en-Provence. Si \u00e8 formato a Roma e a Parigi. Parla correntemente francese ed italiano. Ha spesso recitato in Francia, come nella parte del cattivo in \"Taxxi\". Ha anche girato in Italia il film \"La vita \u00e8 bella\" e in Inghilterra la pellicola \"Casino Royale\". Ha recitato in diversi film ambientati durante la seconda guerra mondiale come \"La bicicletta blu\" e \"Bastardi senza gloria\". Nel 2012 \u00e8 coprotagonista del film \"Appartamento ad Atene\", dell'esordiente Ruggero Dipaola. Dal 2014 al 2017 ha interpretato nella serie televisiva ideata da Guillermo del Toro \"The Strain\" il ruolo di Thomas Eichorst, un ex ufficiale delle SS divenuto vampiro, braccio destro del Padrone.\nDoppiatori italiani.\nNelle versioni in italiano dei suoi film, Richard Sammel \u00e8 stato doppiato da:"}
{"id": "4219429", "revid": "287204", "url": "https://it.wikipedia.org/wiki?curid=4219429", "title": "Rokia Traore", "text": ""}
{"id": "4219431", "revid": "124123", "url": "https://it.wikipedia.org/wiki?curid=4219431", "title": "K\u00e4the von Nagy", "text": "Biografia.\nDi nazionalit\u00e0 ungherese, Ekaterina Nagy von Cziser nacque a Szabadka (l'attuale Subotica, oggi in Serbia).\nFiglia di un funzionario di banca, a sedici anni fu messa per breve tempo nel convento \"Sancta Christiana\" in Frohsdorf nei pressi di Vienna per evitare che si sposasse contro il volere della famiglia. Continu\u00f2 poi gli studi nella capitale austriaca Vienna.\nVolendo diventare scrittrice, cosa piuttosto inusuale all'epoca per una donna, a quindici anni era scappata a Budapest, dove si era installata in un elegante albergo sotto falso nome. Riusc\u00ec a far pubblicare alcuni dei suoi racconti da una rivista. Ma suo padre la fece rintracciare dalla polizia che gliela riport\u00f2 a casa. K\u00e4the fu messa a lavorare nell'ufficio del padre, direttore di banca, a sbrigare la corrispondenza.\nCarriera cinematografica.\nL'inquieta ragazza, nel 1926 ottenne di poter andare a Berlino. Trov\u00f2 lavoro come corrispondente del giornale ungherese \"Pesti H\u00edrlap\" e, nel 1927, approd\u00f2 al cinema, scritturata dal regista Constantin J. David che, in seguito, sarebbe diventato il suo primo marito. Con i suoi maliziosi occhi - neri come neri erano i suoi capelli - e la sua sensualit\u00e0 piena di verve, K\u00e4the inizi\u00f2 a scalare i gradini di una carriera che l'avrebbe portata a diventare una delle pi\u00f9 popolari attrici del cinema tedesco. \nIn quel periodo, l'industria cinematografica stava affrontando il passaggio dal muto al sonoro. Per poter distribuire i film oltre i confini nazionali (cosa che, durante il muto era molto pi\u00f9 semplice), venne adottato il sistema di girare diverse versioni in diverse lingue. L'industria mise a frutto la buona conoscenza del francese di K\u00e4the per farle interpretare anche le versioni dei suoi film destinati al mercato francese.\nNel 1935, si trasfer\u00ec a Parigi insieme al secondo marito francese, Jacques Fattini. La lontananza dalla Germania non le imped\u00ec di restare una delle dive pi\u00f9 amate dagli spettatori tedeschi. Tra i suoi partner, nomi come quelli di Hans Albers o Fernand Gravey. Con Willy Fritsch, gir\u00f2 una serie di pellicole di successo, frivole e popolari. Gir\u00f2 anche due film in Italia: nel 1929, era stata protagonista di \"Rotaie\", di Mario Camerini, in uno dei suoi non numerosissimi film drammatici.\nNel 1937, ritorn\u00f2 a lavorare per la Tobis - che aveva una filiale romana - in Italia, per girarvi \"Mia moglie si diverte\", versione italiana di \"Unsere kleine Frau\", diretta dal tedesco Paul Verhoeven.\nNel 1939, lasci\u00f2 praticamente il cinema dopo \"Renate im Quartett\", sempre diretta da Verhoeven. In seguito, ritorn\u00f2 sporadicamente sullo schermo con un film girato durante la guerra e due nel dopoguerra, l'ultimo dei quali fu il musicale \"Die F\u00f6rsterchristl\".\nMorte.\nK\u00e4the von Nagy mor\u00ec per un cancro il 20 dicembre 1973 in California, a Los Angeles."}
{"id": "4219433", "revid": "481666", "url": "https://it.wikipedia.org/wiki?curid=4219433", "title": "Io di giorno tu di notte", "text": ""}
{"id": "4219436", "revid": "872573", "url": "https://it.wikipedia.org/wiki?curid=4219436", "title": "Necropoli di Sant'Andrea Priu", "text": "La necropoli ipogeica di Sant'Andrea Priu \u00e8 un sito archeologico situato sul lato meridionale della fertile piana di Santa Lucia, in comune di Bonorva (provincia di Sassari) da cui dista una decina di chilometri. Il complesso, uno dei pi\u00f9 importanti della Sardegna, \u00e8 composto da una ventina di tombe ipogeiche del tipo a \"domus de janas\", una delle quali con i suoi diciotto vani risulta essere una delle pi\u00f9 ampie fra quelle presenti nel bacino del Mediterraneo.\nLa necropoli occupa il fronte di un affioramento trachitico alto una decina di metri e lungo 180; gli ingressi alle \"domus\" si trovano tutti a qualche metro di altezza dal piano di campagna e alcune di esse risultano di difficile accesso a causa del distacco di una parte consistente del fronte roccioso. Al loro interno la fedele riproduzione di particolari architettonici tipici delle coeve abitazioni (travi, travetti, architravi, stipiti, pilastri e zoccolature perimetrali) tendenti a ricreare un ambiente dall'aspetto simile al luogo in cui il defunto aveva trascorso la sua esistenza.\nCronologicamente il complesso si colloca nella cultura di Ozieri del Neolitico Finale (3500-2900 a.C.) con utilizzo e parziali modifiche anche strutturali di alcuni ipogei protrattisi fino ad epoca medievale.\nFra le domus che compongono la necropoli, tre di esse, la Tomba del capo, la Tomba a capanna circolare e la Tomba a camera, rivestono una particolare importanza per la loro spettacolarit\u00e0 e l'ottimo grado di conservazione.\nLa tomba del capo.\nCon i suoi 18 vani ed un'estensione di circa 250 m\u00b2, la Tomba del capo \u00e8 una delle pi\u00f9 spettacolari \"domus\" conosciute. Questa si sviluppa in senso longitudinale ed \u00e8 composta da un piccolo atrio, che funge da ingresso, un'anticella (una sorta di vestibolo) e due ampie stanze dalle quali dipartono altre stanze pi\u00f9 piccole, che a loro volta conducono ad altri ambienti, con loculi e piani per la deposizione dei defunti.\nIn periodo romano e poi bizantino la Tomba del capo fu trasformata in una chiesa rupestre e pi\u00f9 volte intonacata e affrescata in diversi punti. Adattata al culto forse gi\u00e0 nel periodo bizantino, fu riconsacrata, nel 1313, dal vescovo di Sorres Guantino di Farfara ed intitolata a sant'Andrea. Con la trasformazione in chiesa rupestre gli ambienti principali vennero utilizzati rispettivamente come nartece per i catecumeni, aula per i fedeli battezzati e bema (o presbiterio) riservato agli officianti i riti religiosi. Questo luogo \u00e8 considerato una delle prime chiese nel tempo delle persecuzioni e l'ennesima dimostrazione di un tempio cristiano costruito in uno spazio pagano.\nL'anticella della tomba \u00e8 un ambiente semicircolare di circa 20 m\u00b2, caratterizzato da un soffitto lavorato con travetti a rilievo che simulano fedelmente le travi di legno della copertura delle capanne. Il pavimento \u00e8 interessato dalla presenza di numerose coppelle votive preistoriche (piccoli incavi emisferici con funzione rituale), una decina delle quali racchiuse all'interno di un cerchio di un metro di diametro, posizionato all'incirca al centro del vano. Sulla parte sinistra sono presenti due fosse terragne (tombe la cui lastra di copertura \u00e8 inserita a livello del suolo o poco pi\u00f9 in alto) di m 0,60 per 1,90 circa ciascuna.\nAttraverso una apertura di m 1,45 per 2 di altezza, ornata con evidenti stipiti ed architrave, si passa al vano successivo che, con i suoi 30 m, risulta l'ambiente pi\u00f9 ampio della \"domus\". Qui il soffitto, non lavorato, passa da un'altezza minima di 2,75 m ad una massima di 3 ed \u00e8 sorretto da due colonne rastremate di circa 60\u00a0cm di diametro medio. \nImportanti restauri effettuati nel 1969 hanno riportato alla luce iscrizioni medievali e affreschi paleocristiani su due strati - ascrivibili quindi a due differenti periodi - con figura femminile, ghirlande ed uccelli. Il soffitto conserva invece lembi dell'originaria stesura d'intonaco preistorico, dipinto con ocra rossa. \nIn fondo alla stanza un'apertura di m 1,30 per 2,50 di altezza immette nell'ultima stanza, quella che nel medioevo fungeva da presbiterio. Come il vano precedente anche questo presenta due colonne rastremate a sostenere il liscio soffitto; le sue dimensioni sono m 7,70 per 3,30.\nPoco oltre l'ingresso, proprio sopra il sito dove nel medioevo era posizionato l'altare, \u00e8 presente un punto luce, eseguito affinch\u00e9 l'officiante, durante le funzioni religiose, fosse investito da una sorta di \"luce divina\". Il camino, un rettangolo di 2,50 per 3 m, attraversa uno spessore di roccia di circa 5 metri sino ad aprirsi a livello del piano di campagna; sopra di questo la presenza di tre pilastri in muratura posti ai bordi del lucernario fanno ipotizzare l'esistenza, all'epoca, di una struttura lignea come riparo dalle precipitazioni di pioggia e neve.\nMolti degli affreschi presenti in questo vano sono decisamente ben conservati: si distingue perfettamente un ciclo di affreschi di scuola romanica con scene del Nuovo Testamento che vanno dall'Annunciazione alla Visitazione di Maria a Elisabetta, alla Nascita di Ges\u00f9, all'Adorazione dei Re Magi, e poi la Presentazione di Ges\u00f9 al Tempio, la Strage degli innocenti, san Giovanni Battista ecc. Al centro di una parete il Cristo in trono, contornato dai quattro evangelisti, leva la mano benedicente.\nIl soffitto \u00e8 riccamente decorato da motivi geometrici come losanghe, frecce convergenti, figure di uccelli, disegni cruciformi,\nLa tomba a camera.\nLa Tomba a camera \u00e8 un ipogeo composto di una serie di vani di piccole e grandi dimensioni che raggiungono, in altezza, anche il metro e ottanta.\nIl vano principale della tomba \u00e8 una stanza rettangolare di 4,70 m per 3,05; questa presenta un soffitto finemente lavorato che l'archeologo Antonio Taramelli, in una dettagliata relazione dell'inizio del secolo scorso, descrisse cos\u00ec: \nLa tomba a capanna.\nLa Tomba a capanna \u00e8 una \"domus de janas\" a pianta circolare dal diametro di circa tre metri con la parete lievemente inclinata. Vi si accede dopo aver superato una piccola anticella rettangolare di m 1,70 per 0,80.\nAll'ingresso, ricavate nel pavimento, presenta diverse coppelle votive; anch'essa, come le precedenti, \u00e8 interessata da un soffitto decorato da una raggiera di solchi incisi nella roccia che alludono alle travature destinate a sostenere il tetto di frasche tipico delle capanne eneolitiche del tempo. L'altezza al culmine \u00e8 di circa due metri e trenta.\nAll'interno della tomba \u00e8 presente una fossa terragna (m 1,90 x 0,60 x 0,70) probabilmente scavata nel periodo bizantino.\nIl \"campanile\".\nAl di sopra del costone che ospita le \"domus de janas\" di Sant'Andrea Priu si leva una singolare formazione rocciosa, di circa m 4,40 x 2,50 x 1,90 di altezza, comunemente indicata come \"Il campanile\". Da molti rinominata \"il Toro sacro\" per via della forma simile a quella del corpo di un grosso bovino, non di rado si \u00e8 pensato ad una monumentale scultura, ora mutilata della testa, eseguita in onore della divinit\u00e0 maschile dei popoli prenuragici. In realt\u00e0 il celebre \"toro sacro\" \u00e8 semplicemente un monolito di trachite in parte modellato dagli agenti atmosferici \"ed internamente traforato da una cella ipogeica le cui pareti furono sfondate\" (A. Taramelli)."}
{"id": "4219443", "revid": "287204", "url": "https://it.wikipedia.org/wiki?curid=4219443", "title": "Lukojanov", "text": "Lukojanov () \u00e8 una cittadina della Russia europea centro-orientale, nell'oblast' di Ni\u017enij Novgorod, capoluogo del \"rajon\" Lukojanovskij).\nGeografia fisica.\nSorge sulla riva destra del fiume T\u00eb\u0161a, un affluente dell'Oka, e dista circa 170 km da Ni\u017enij Novgorod. Fondata nel XVI secolo, ha ricevuto lo status di citt\u00e0 nel 1779."}
{"id": "4219444", "revid": "122246", "url": "https://it.wikipedia.org/wiki?curid=4219444", "title": "1. Bundesliga 2009-2010 (femminile, Germania)", "text": "La 1. Bundesliga 2009-2010 si \u00e8 svolta dal 17 ottobre 2009 all'8 maggio 2010: al torneo hanno partecipato 14 squadre di club tedesche e la vittoria finale \u00e8 andata per la seconda volta al Rote Raben Vilsbiburg.\nRegolamento.\nIl campionato si \u00e8 svolto in un'unica fase dove le quattordici squadre partecipanti si sono sfidate in un girone all'italiana con gare di andate e ritorno: al termine della \"regular season\" la prima classificata si \u00e8 fragiata del titolo di Campione di Germania, mentre l'ultima classificata \u00e8 retrocessa in \"2. Bundesliga\"."}
{"id": "4219445", "revid": "28592", "url": "https://it.wikipedia.org/wiki?curid=4219445", "title": "Francia Equinoziale", "text": ""}
{"id": "4219446", "revid": "28592", "url": "https://it.wikipedia.org/wiki?curid=4219446", "title": "Francia Antartica", "text": ""}
{"id": "4219448", "revid": "1305772", "url": "https://it.wikipedia.org/wiki?curid=4219448", "title": "Stazione di Porta Garibaldi", "text": ""}
{"id": "4219451", "revid": "399", "url": "https://it.wikipedia.org/wiki?curid=4219451", "title": "Aceto Balsamico di Modena", "text": "L'Aceto Balsamico di Modena \u00e8 un condimento a Indicazione geografica protetta (IGP).\nSi produce secondo varie ricette. Il disciplinare di produzione IGP lascia ampio margine di azione, prevedendo l'utilizzo di mosto di uva (anche non proveniente dalle province di Modena e Reggio Emilia) in percentuali tra il 20 e il 90% e di aceto di vino dal 10 all'80%. \u00c8 consentito l'uso di caramello, fino al 2%. La lettura dell'etichetta pu\u00f2 fornire utili informazioni sugli ingredienti usati e sui metodi di lavorazione. Non sono previsti i prelievi e i rincalzi, tipici dell'Aceto Balsamico Tradizionale; gli ingredienti, una volta miscelati, devono essere tenuti per almeno 60 giorni in contenitori di legno. \n\u00c8 ammessa la dicitura \"invecchiato\" per il prodotto di almeno 3 anni.\nL'Aceto Balsamico di Modena ha ottenuto il marchio di indicazione geografica protetta (IGP) il 3 luglio 2009.\nConcessione dell'IGP.\nAll'atto di presentazione della domanda da parte dell'Italia, Germania e Grecia sollevarono l'obiezione che la tutela dell'espressione \"aceto balsamico\" avrebbe leso fortemente le proprie produzioni nazionali, legalizzate ormai da cinque anni. Sottolinearono soprattutto che le parole \"aceto\" e \"balsamico\", in quanto termini generici, non fossero sottoponibili a tutela. Fecero quindi sapere che avrebbero votato a favore dell'IGP solo in cambio di un riconoscimento da parte italiana del loro diritto di utilizzare le parole \"aceto balsamico\". Anche la Francia si oppose, soprattutto per il fatto che la denominazione \"Aceto Balsamico di Modena\" non avrebbe avuto una reputazione propria distinta da quella dell'Aceto balsamico tradizionale di Modena, cosa che avrebbe indotto in errore il consumatore (fatto quest'ultimo peraltro sostenuto da numerosi produttori di ABTM).\nDopo tre anni di dispute, il 3 luglio 2009, la Commissione europea iscrisse l'Aceto Balsamico di Modena nel registro delle indicazioni geografiche protette, con un voto unanime - a parte la sola astensione \"tecnica\" della Francia\u201d.\nSubito dopo la protezione dell'UE del 2009, la Grecia ha tentato di utilizzare una norma tecnica dell'UE - estranea alle procedure di tutela geografica - per ottenere il riconoscimento della definizione di \"aceto balsamico greco\", a conferma dell'appetibilit\u00e0 di un mercato che allora si aggirava intorno ai 400 milioni di Euro annui.\nConsorzi.\nNel 1993 nasce il \"Consorzio Tutela Aceto Balsamico di Modena\", su iniziativa dei maggiori e pi\u00f9 vecchi produttori, di per la valorizzazione del prodotto, la sua difesa e la diffusione della conoscenza a livello mondiale. Nel 1998 varia il nome in \"Consorzio Aceto Balsamico di Modena\", mantenendo per\u00f2 immutato lo statuto. Il contrassegno consortile viene utilizzato dal gennaio 1999.\nIl \"Consorzio Filiera Aceto Balsamico di Modena\", denominazione assunta nel 2010 dal \"Consorzio Produzione Certificata Aceto Balsamico di Modena\" raggruppava alcuni fra i pi\u00f9 grossi produttori.\nNel 2013 questi due Consorzi si uniscono a formare il \"Consorzio Tutela Aceto Balsamico di Modena\".\nInfine, fra gli organismi di tutela e promozione, vi \u00e8 il \"Comitato Produttori Indipendenti Aceto Balsamico di Modena\", che assieme agli altri due consorzi \u00e8 stato promotore della richiesta di riconoscimento dell'IGP da parte dell'Unione Europea.\nControllo qualit\u00e0.\nL'Ente certificatore autonomo \u00e8 nominato direttamente dal Ministero delle politiche agricole alimentari e forestali e ha il compito di verificare il rispetto del Disciplinare di Produzione durante tutto l'iter produttivo e la validit\u00e0 delle propriet\u00e0 organolettiche dell'Aceto Balsamico prima che venga messo sul mercato. Ogni singola partita destinata all'imbottigliamento (riservato ai soli centri autorizzati e certificati) deve soddisfare il rispetto del Disciplinare di Produzione."}
{"id": "4219453", "revid": "268111", "url": "https://it.wikipedia.org/wiki?curid=4219453", "title": "1. deild karla (pallacanestro)", "text": "La 1. deild karla \u00e8 il secondo livello del campionato islandese di pallacanestro."}
{"id": "4219459", "revid": "268111", "url": "https://it.wikipedia.org/wiki?curid=4219459", "title": "Koripallon I-divisioona", "text": "La Koripallon I-divisioona \u00e8 il secondo livello del campionato finlandese di pallacanestro."}
{"id": "4219465", "revid": "268111", "url": "https://it.wikipedia.org/wiki?curid=4219465", "title": "Korvpalli I. liiga", "text": "La Korvpalli I. liiga \u00e8 il secondo livello del campionato estone di pallacanestro."}
{"id": "4219481", "revid": "287204", "url": "https://it.wikipedia.org/wiki?curid=4219481", "title": "Lietuvos Lyga 1934", "text": "L'edizione 1934 del Lietuvos Lyga fu la 13\u00aa del massimo campionato di calcio lituano; il titolo fu vinto dal MSK Kaunas, giunto al suo 1\u00ba titolo.\nFormula.\nIl numero di squadre rimase fermo a 7, con le promozioni di MSK Kaunas (che vinse il campionato da neopromossa) e Makabi Panevezys: le sette squadre si incontrarono in gare di andata e ritorno; con il ritiro del Makabi Panevezys alla fine del girone di andata, le squadre disputarono in tutto 11 incontri. Erano assegnati due punti alla vittoria, un punto al pareggio e zero per la sconfitta."}
{"id": "4219496", "revid": "767487", "url": "https://it.wikipedia.org/wiki?curid=4219496", "title": "Marija Nikolaevna O\u0161anina", "text": "Biografia.\nFiglia del ricco e nobile proprietario terriero Nikolaj Olovennikov e di Ljubov' Danilovna Bu\u010dnevskaja, ebbe due sorelle, Natalja ed Elizaveta, e due fratelli. Frequent\u00f2 una scuola femminile a Or\u00ebl proseguendo poi gli studi privatamente a causa di una malattia e infine si diplom\u00f2 in medicina a Pietroburgo.\nSposatasi con Nikolaj O\u0161anin, il 12 giugno 1874 nacque la figlia Elena. Divenne una rivoluzionaria attraverso la conoscenza di Zai\u010dnevskij, il giacobino creatore della \"Giovane Russia\" che viveva confinato a Or\u00ebl. Nel 1878 entr\u00f2 a far parte di Zemlja i Volja operando a Char'kov e a Vorone\u017e. Dopo la morte del marito, nel 1879 si rispos\u00f2 con il rivoluzionario Aleksandr Barannikov ed entrambi si ritirarono nei suoi possedimenti di Or\u00ebl.\nQui O\u0161anina e Barannikov furono contattati da Frolenko, che li inform\u00f2 dei nuovi fermenti nati all'interno di Zemlja i Volja, che intendevano portare l'organizzazione a nuove prospettive d'azione politica: \u00abessa cap\u00ec subito che non si trattava pi\u00f9 di colpi isolati, ma di qualcosa d'altro, da cui poteva svilupparsi tutta una nuova linea, pi\u00f9 vicina a ci\u00f2 che le stava a cuore\u00bb. Marija O\u0161anina era infatti una \u00abcentralista\u00bb, ossia era convinta che occorresse impadronirsi del potere con le armi e poi dirigere con la forza dello Stato la rivoluzione sociale, e perci\u00f2 accett\u00f2 volentieri di tornare all'attivit\u00e0 cospirativa.\nPartecip\u00f2 in giugno, unica donna, al congresso di Lipeck organizzato dalla frazione di Zemlja i Volja favorevole a darsi obiettivi politici utilizzando anche metodi terroristici. Subito dopo prese parte al congresso generale di Vorone\u017e, cui segu\u00ec la scissione di Zemlja i Volia e la creazione di Narodnaja Volja. Marija O\u0161anina fu eletta tra i membri del Comitato esecutivo.\nTrasferitasi a Mosca nel febbraio del 1880, vi diresse il gruppo dei \"narodovol'cy\". Barannikov fu arrestato nel gennaio del 1881, mentre Marija sfugg\u00ec a un arresto nell'aprile 1882 e si rifugi\u00f2 con il \"narodovolec\" Il'ja Rubanovi\u010d a Parigi, dove assunse il nome di Marina Nikanorovna Polonskaja e collabor\u00f2 al \u00abVestnik Narodnoj Voli\u00bb (Il notiziario di Narodnaja Volja). Il suo matrimonio con Barannikov fu annullato in Russia quando si scopr\u00ec che era stato registrato con nomi falsi e Marija spos\u00f2 Rubanovi\u010d. Nel 1890 fond\u00f2 con il marito, Lavrov, Ruzanov, Serebrjakov e altri il \u00abGruppa starych narodovol'cev\u00bb (\u0413\u0440\u0443\u043f\u043f\u0430 \u0441\u0442\u0430\u0440\u044b\u0445 \u043d\u0430\u0440\u043e\u0434\u043e\u0432\u043e\u043b\u044c\u0446\u0435\u0432, Gruppo dei vecchi narodovol'cy), pubblicando a Ginevra, dal 1893 al 1896, la rivista non periodica \u00abMateriali per la storia del movimento social-rivoluzionario russo\u00bb con la quale la O\u0161anina cerc\u00f2 di tenere viva la tradizione di una Narodnaja Volja ormai in pieno declino.\nDa tempo afflitta da frequenti emicranie, Marija O\u0161anina fu ricoverata nel 1898 in una clinica psichiatrica dove mor\u00ec il 2 ottobre, non \u00e8 chiaro se di polmonite o suicida. Nel suo testamento, firmato il 22 giugno 1898, aveva disposto un funerale civile senza fiori n\u00e9 discorsi, seguito dalla cremazione e dalla dispersione delle ceneri. Non fu per\u00f2 accontentata, ma la sua tomba risulta dispersa."}
{"id": "4219498", "revid": "132266", "url": "https://it.wikipedia.org/wiki?curid=4219498", "title": "Agenzie Regionali per la Protezione Ambientale", "text": ""}
{"id": "4219508", "revid": "1318658", "url": "https://it.wikipedia.org/wiki?curid=4219508", "title": "Jinzhong", "text": "J\u00ecnzh\u014dng (cinese tradizionale: \u6649\u4e2d; cinese semplificato: \u664b\u4e2d) \u00e8 una citt\u00e0-prefettura situata nella parte centro-orientale della provincia dello Shanxi, nella Repubblica Popolare Cinese. Al 2010, la prefettura contava 3.249.425 abitanti.\nGeografia antropica.\nSuddivisioni amministrative.\nPrima del 1999, quella che \u00e8 ora la citt\u00e0 di Jinzhong era una prefettura, con la capitale nella citt\u00e0-contea di Yuci (\u6986\u6b21; pinyin: Y\u00fac\u00ec; WG: Yu-tz'u). Nel 1999, la prefettura divenne una citt\u00e0-prefettura, e la citt\u00e0-contea di Yuci divenne un distretto, precisamente un \"distretto-contea\".\nAttualmente, Yuci fa parte della \"zona edificata di Taiyuan\", che contava 3.775.360 abitanti nel 2010.\nJinzhong \u00e8 suddivisa in 11 divisioni amministrative a livello di contea:\nStoria.\nIl 13 novembre 2006, la contea di Lingshi ha vissuto il cosiddetto \"disastro della miniera Nanshan\", un'esplosione di gas in cui morirono 24 persone. La miniera di carbone lavorava senza alcuna licenza di sicurezza.\nCultura.\nJinzhong ospita una serie di \"case con cortile dello Shanxi\" (a Pechino sono chiamati hutong), residenze fortificate che presentavano un cortile interno, solitamente abitazioni di uomini d'affari e ricchi mercanti. Queste strutture, edificate durante la dinastia Qing, sono una testimonianza dell'architetettura e delle tecniche di costruzione cinesi dell'epoca. Il 28 marzo 2008, quattro degli hutong di Jinzhong sono stati inseriti nella lista del patrimonio mondiale dell'umanit\u00e0 dell'UNESCO, nella categoria Culturale."}
{"id": "4219510", "revid": "599013", "url": "https://it.wikipedia.org/wiki?curid=4219510", "title": "Beatrice Ghezzi", "text": "Biografia.\nBeatrice Ghezzi \u00e8 giornalista professionista dal 28 febbraio 1996. \u00c8 laureata in Lettere moderne presso l'Universit\u00e0 Statale di Milano.\nInizia la carriera di giornalista nel 1990 collaborando con alcune testate nelle citt\u00e0 di Novara, Vercelli e Biella. Successivamente lavora presso Antenna 3 Lombardia. Passa a Mediaset nel 1994. Dal 1998 fa parte della redazione sportiva di Mediaset, dove conduce Studio Sport (poi Sport Mediaset).\nAttualmente \u00e8 Vice Caporedattore di NewsMediaset."}
{"id": "4219511", "revid": "111915603", "url": "https://it.wikipedia.org/wiki?curid=4219511", "title": "Sinfonia n. 30 (Mozart)", "text": "La Sinfonia n. 30 in Re maggiore K 202 (K6 186b) \u00e8 una sinfonia di Wolfgang Amadeus Mozart, composta a Salisburgo e completata il 5 maggio del 1774.\nStruttura.\nLa strumentazione prevede due oboi, due corni, due trombe, fagotto, timpani e archi, ma la parte per timpani \u00e8 andata perduta. C'\u00e8 stato pi\u00f9 di un tentativo di ricostruirla.\nSono presenti quattro movimenti, coerentemente con i canoni della sinfonia del Classicismo:"}
{"id": "4219517", "revid": "599013", "url": "https://it.wikipedia.org/wiki?curid=4219517", "title": "Roberts Me\u017eeckis", "text": "Carriera.\nNazionale.\nDopo aver giocato in tutte le nazionali giovanili, dall'Under-16 all'Under-21, ha disputato il suo unico incontro in nazionale il 20 agosto del 2008, entrando a 10 minuti dalla fine al posto di Vit\u0101lijs Astafjevs, nell'amichevole disputata contro la Romania."}
{"id": "4219518", "revid": "834", "url": "https://it.wikipedia.org/wiki?curid=4219518", "title": "Gurmukhi", "text": ""}
{"id": "4219521", "revid": "282094", "url": "https://it.wikipedia.org/wiki?curid=4219521", "title": "Marija Nikolaevna Olovennikova", "text": ""}
{"id": "4219525", "revid": "599013", "url": "https://it.wikipedia.org/wiki?curid=4219525", "title": "Chiara Lico", "text": "Biografia.\nChiara Lico \u00e8 giornalista professionista dal 22 febbraio 2000. Si \u00e8 laureata in Lettere presso l'Universit\u00e0 La Sapienza di Roma nel 1999, con una tesi sull'epistolario tra Luigi Pirandello e Marta Abba, vincendo con questo nel 1999 il premio MURSIA. Ha conseguito l'abilitazione all'insegnamento delle materie classiche nei licei. Dopo alcune inchieste e articoli per vari editori, ha iniziato nel 2001 la sua carriera di giornalista alla redazione del Tg5 (Mediaset). Successivamente ha lavorato per il Gruppo Editoriale L'Espresso, per poi passare nel 2002 in Rai, prima come inviata del TGR Lazio, e poi come conduttrice di \"Buongiorno Regione\". Dal 2010 fa parte della redazione del Tg2, dove si occupa di cronaca e conduce prima il Tg2 delle 18.15, poi l'edizione delle 13:00.\nHa debuttato come scrittrice nel 2007, con \"Zitto e scrivi\" (Stampa Alternativa). Nello stesso anno, con \"Il numero tre\", racconto compreso nell'antologia \"Racconti nella Rete\" (Newton Compton Editori, 2007) ha vinto il premio \"LuccAutori\". Nel 2009 ha pubblicato l'inchiesta sull'abusivismo edilizio \"Anni di cemento\" (Stampa Alternativa), a cui ha fatto seguito nel 2011 \"Cioccolato e pistacchio\" (Alacran Edizioni) che tratta della violenza sulle donne. Con quest'ultimo lavoro ha conseguito il \"Premio Ridpico 2012\".\nDal 10 giugno al 26 luglio 2013 ha condotto su Rai 2 il programma di approfondimento ed informazione dedicato ai temi legati alla societ\u00e0 \"Divieto di sosta\", trasmissione di cui ha curato anche il soggetto. Dal 30 settembre 2013 torna a condurre l'edizione delle 13:00 del TG2.\nRiconoscimenti.\nIl 27 luglio 2013 a Bovalino (RC) ha conseguito il Premio \"Pericle d'oro\" per il giornalismo."}
{"id": "4219528", "revid": "1632387", "url": "https://it.wikipedia.org/wiki?curid=4219528", "title": "Liar (The Jesus Lizard)", "text": "Liar \u00e8 il terzo album discografico in studio del gruppo noise rock statunitense The Jesus Lizard, pubblicato nel 1992 dall'etichetta Touch and Go Records.\nIl disco.\nIl disco viene considerato tra i migliori lavori della band. Secondo Mark Demling di AllMusic: \"\"Liar\" non \u00e8 probabilmente il pi\u00f9 selvaggio o il pi\u00f9 strano album mai pubblicato dai Jesus Lizard, ma potrebbe essere il pi\u00f9 potente, e forse il migliore.\" La copertina del disco mostra un dipinto dell'artista Malcolm Bucknall, che si sarebbe occupato in futuro anche di quelle dell'album \"Down\" e del singolo \"Puss/Oh, the Guilt\" condiviso a met\u00e0 con i Nirvana.\nIl disco si \u00e8 classificato alla posizione numero 58 nella lista dei migliori album degli anni novanta redatta dalla rivista on line Pitchfork."}
{"id": "4219529", "revid": "121074099", "url": "https://it.wikipedia.org/wiki?curid=4219529", "title": "Radar ad elaborazione automatica dei dati", "text": "Il Radar ad elaborazione automatica dei dati (in inglese \"Automatic radar plotting aid\" - ARPA) \u00e8 uno strumento di navigazione marittima studiato per evitare le collisioni in mare.\nLo sviluppo di ARPA inizi\u00f2 dopo l'incidente al transatlantico italiano \"Andrea Doria\" il quale, a causa della fitta nebbia, fu investito dal mercantile svedese \"Stockholm\" ed affond\u00f2 al largo della costa orientale degli Stati Uniti.\nIl radar ARPA inizi\u00f2 ad essere sviluppato nel corso degli anni sessanta del secolo scorso e, con lo sviluppo della microelettronica. Il primo ARPA disponibile in commercio venne consegnato nel 1969 al cargo \"Taimyr\" prodotto dalla \"Norcontrol\", ora parte di \"Kongsberg Maritime\".\nRadar ad elaborazione automatica dei dati sono ora disponibili anche per piccoli yacht.\nFunzionamento.\nNaturalmente tutti questi dati sono validi solo per una traccia costante, si osserva che la nave (bersaglio) non deve cambiare rotta o la velocit\u00e0, il vettore velocit\u00e0 del bersaglio deve essere sufficientemente grande che il risultato del calcolo della velocit\u00e0 della superficie stradale / superficie di quest'ultimo \u00e8 credibile di alcuni gradi / decimi di nodi vicino. Un vettore troppo piccolo genera incertezza troppo grande, e consideriamo che tre minuti \u00e8 un minimo, se il corso di destinazione cambia o informazioni velocit\u00e0 non sar\u00e0 affidabile. \u00c8 la stessa al titolare del radar, se \u00e8 diventato o accelerazione / decelerazione, i dati calcolati da ARPA non saranno accurati.\nIl sistema esegue automaticamente i calcoli punteggio Arpa che potrebbe essere fatto graficamente uno.\nL'elaboratore al centro del sistema pu\u00f2 gestire automaticamente gli echi sullo schermo, che lasciano la scelta all'operatore di selezionare manualmente. Il numero di bersagli supportati \u00e8 generalmente limitata a dieci. Si pu\u00f2 anche verificare manovra e osservare la situazione estrapolata nel tempo a seguito di questa manovra fittizia. In questa visione, la parola \"test\" (prova) lampeggia sullo schermo per confermare all'operatore che questo non \u00e8 vero, poi, dopo pochi secondi, l'interruttore per la situazione normale \u00e8 automatica."}
{"id": "4219530", "revid": "132266", "url": "https://it.wikipedia.org/wiki?curid=4219530", "title": "Automatic radar plotting aid", "text": ""}
{"id": "4219531", "revid": "132266", "url": "https://it.wikipedia.org/wiki?curid=4219531", "title": "Automatic Radar Plotting Aid", "text": ""}
{"id": "4219532", "revid": "365411", "url": "https://it.wikipedia.org/wiki?curid=4219532", "title": "Nuova strada Anas 230 - Secante di Cesena", "text": ""}
{"id": "4219536", "revid": "729019", "url": "https://it.wikipedia.org/wiki?curid=4219536", "title": "Battaglia del monte Garizim", "text": "La battaglia del monte Garizim rappresent\u00f2 una fase diversiva al ben pi\u00f9 importante assedio di Iotapata, evento che corrispondeva alla fase iniziale delle campagne militari di Vespasiano contro i Giudei, i quali si erano ribellati al potere romano nella provincia della Giudea nel corso della prima guerra giudaica. La battaglia vide la vittoria delle truppe romane, al comando di Sesto Vettuleno Ceriale contro i Samaritani asserragliatisi sulla sommit\u00e0 del monte Garizim.\nContesto storico.\nNel 66, Nerone, venuto a conoscenza della sconfitta subita in Giudea dal suo \"legatus Augusti pro praetore\" di Siria, Gaio Cestio Gallo, colto da grande angoscia e timore, trov\u00f2 che il solo Vespasiano (il futuro imperatore romano) sarebbe stato all'altezza del compito, e quindi capace di condurre una guerra tanto importante in modo vittorioso.\nE cos\u00ec Vespasiano fu incaricato della conduzione della prima guerra giudaica, che minacciava di espandersi a tutto l'Oriente. Vespasiano, come prima disposizione, invi\u00f2 il figlio Tito ad Alessandria d'Egitto, per rilevare la \"legio XV Apollinaris\", mentre egli stesso attraversava l'Ellesponto, raggiungendo la Siria via terra, dove concentr\u00f2 le forze romane e numerosi contingenti ausiliari di re clienti.\nQui Vespasiano rafforzava l'esercito siriaco (\"legio X Fretensis\"), aggiungendo due legioni (la \"legio V Macedonica\" e la \"legio XV Apollinaris\", giunta dall'Egitto), otto \"ali\" di cavalleria e dieci coorti ausiliarie, mentre attendeva l'arrivo del figlio Tito, nominato suo vice (\"legatus\").\nCon l'inizio del nuovo anno (67), Vespasiano si decise ad invadere la Galilea personalmente, partendo da Tolemaide. Vespasiano conquist\u00f2 al primo assalto la citt\u00e0 di \"Gabara\", che era rimasta priva di uomini validi per la sua difesa. Poco dopo decise di assaltare la citt\u00e0-fortezza giudea di Iotapata.\nAntefatto.\nE mentre Vespasiano era ancora alle prese con il lungo assedio sotto le mura di Iotapata da ormai un mese, dispose di inviare un suo \"legatus legionis\", Sesto Vettuleno Ceriale, il comandante della \"legio V Macedonica\" con seicento cavalieri e tremila fanti presso il monte Garizim, dove un gruppo di Samaritani erano insorti per l'inatteso successo della resistenza degli Iotapateni.\nBattaglia.\nI Samaritani, senza farsi piegare dai disastri subiti dalle popolazioni confinanti e dei successi dei Romani, con incredibile stoltezza trovarono modo di esaltarsi e di insorgere. Vespasiano allora decise di prevenire la loro mossa e bloccare ogni loro tentativo insurrezionale sul nascere. Malgrado la tutta la Samaria occupata da presidi romani, il numero di quelli che s'erano radunati creavano motivo di forte preoccupazione. Fu cos\u00ec che il comandante romano invi\u00f2 Ceriale, il comandante della \"legio V Macedonica\", con seicento cavalieri e tremila fanti. Giunto in prossimit\u00e0 del monte Garizim, prefer\u00ec non attaccare subito battaglia, considerato il gran numero di nemici che si trovavano l\u00e0 in alto. Dopo aver circondato coi suoi uomini l'intero monte, controll\u00f2 ogni loro mossa per tutta la giornata. E poich\u00e9 i Samaritani avevano scarsit\u00e0 d'acqua e provviste, alcuni morirono di sete in quello stesso giorno, mentre molti di loro, preferendo la schiavit\u00f9 ad una simile morte, si consegnarono ai Romani. Ceriale, avendo compreso che quelli che ancora resistevano erano certamente sfiniti per la mancanza di acqua e cibo, ordin\u00f2 ai Romani di avanzare sul monte e circondare il nemico. Inizialmente li esort\u00f2 ad arrendersi, promettendo loro di salvargli la vita. Non riuscendo a convincerli, li attacc\u00f2 e li uccise tutti.\nConseguenze.\nAl termine del combattimento, tutti i Samaritani erano stati uccisi. Si trattava di 11.600 uomini. Anche questa sconfitta, dopo quella di Iafa si abbatt\u00e9 sui Galilei il ventisettesimo giorno del mese di \"Desio\" (l'attuale mese di maggio)."}
{"id": "4219543", "revid": "913245", "url": "https://it.wikipedia.org/wiki?curid=4219543", "title": "Campionati europei di nuoto in vasca corta 2012", "text": "La XX edizione dei campionati europei di nuoto in vasca corta si \u00e8 svolta dal 22 al 25 novembre 2012 a Chartres, in Francia, negli impianti del Complexe Aquatique L'Odyss\u00e9e. La citt\u00e0 francese \u00e8 stata selezionata come sede dell'evento nel corso del congresso LEN tenutosi a Reykjav\u00edk nel maggio 2011; in questa occasione la Francia \u00e8 tornata a ospitare una manifestazione continentale a 25 anni di distanza dagli europei 1987 disputati a Strasburgo.\nDopo 15 edizioni consecutive in cui il programma di gara \u00e8 rimasto invariato, in questa edizione sono state introdotte due nuove specialit\u00e0, portando il totale a 40. Si tratta delle staffette a squadre miste, formate da due uomini e due donne, che vengono nuotate sulla distanza della 4x50 metri stile libero e 4x50 metri misti.\nNazioni e partecipanti.\nLe federazioni aderenti alla LEN che hanno iscritto i propri atleti alla rassegna sono 35; i partecipanti sono in totale 425, di cui 242 uomini e 183 donne.\nTrofeo dei campionati.\nIl trofeo dei campionati (\"Championships Trophy\"), assegnato in base ai piazzamenti ottenuti in finale, \u00e8 andato ai padroni di casa della Francia, che hanno concluso la classifica davanti a Italia e Danimarca."}
{"id": "4219545", "revid": "183694", "url": "https://it.wikipedia.org/wiki?curid=4219545", "title": "Aurelio Covotti", "text": "Biografia.\nNacque dall'agrimensore benestante Giuseppe Covotta (tale \u00e8 il cognome di famiglia che il futuro professore mut\u00f2 in Covotti, sin da giovane diciannovenne, firmando cos\u00ec i primi suoi articoli che scriveva sui fogli locali e tutti i suoi lavori successivi) e da Chiara de Felice, che il padre spos\u00f2 in prime nozze, vedova di Ettore del Conte, possidente, gi\u00e0 ufficiale dell'esercito borbonico. \nGli studi alla Normale di Pisa.\nStudi\u00f2 alla Scuola Normale Superiore di Pisa, dove si laure\u00f2, con il massimo dei voti e la lode, alla Facolt\u00e0 di Filosofia nel 1892 discutendo una tesi dal titolo \"Per la Storia della Sofistica Greca \u2013 Studi sulla filosofia teoretica di Protagora\". Alla Normale entr\u00f2 in amicizia con Giovanni Gentile, in un rapporto destinato a incrinarsi col tempo. In seguito si perfezion\u00f2 in filologia classica, prima a Firenze e poi a Berlino, dove ebbe come maestro Hermann Diels (1848-1922), al quale si leg\u00f2 con vincoli di profonda amicizia e alla cui memoria dedic\u00f2 una delle sue opere pi\u00f9 famose: \"I Presocratici\". Altri suoi maestri insigni furono: Donato Jaja (1838-1914); Alessandro Paoli (1838-1917); Felice Tocco (1845-1911); Girolamo Vitelli (1849-1935).\nAbilitazione all'insegnamento e premio all'accademia dei Lincei.\nIl 30 gennaio 1899 si abilit\u00f2 per l'insegnamento di Storia della Filosofia. Nel 1903 vinse il premio dell'Accademia dei Lincei per i seguenti lavori: \"La Cosmogonia plotiniana\" (1895); \"La doppia redazione della Metafisica di Aristotele\" (1896); \"Studi sulla filosofia teoretica di Protagora\" (1896); \"Le Teorie dello Spazio e del Tempo nella filosofia greca fin ad Aristotele\" (1897); \"Quibus, libris vitarum in libro VII scribendo Laertius usus fuerit\" (1896); \"Il c\u00f3smos noet\u00f3s di Plotino\" (1898); \"Melissi Samii reliquae\" (1897); \"La filosofia di Michele Psello\" (1897); \"Teoria della stilometria applicata ai dialoghi platonici\" (1898); \"La filosofia nella Magna Grecia e in Sicilia fino a Socrate\" (1900).\nL'amicizia con Luigi Einaudi e il matrimonio.\nDurante il periodo di insegnamento all'Universit\u00e0 di Torino strinse rapporti di amicizia con Luigi Einaudi. Nella stessa citt\u00e0 conobbe la compagna della sua vita, Lina Alati, dalla quale non ebbe figli; ebbe pero tre figli da Emanuela Lo Chiatto: Maria, Mario e Iolanda, dei quali adott\u00f2 solo Maria, cui diede il suo cognome. Dal 1909 al 1941, insegn\u00f2 all'Universit\u00e0 di Napoli quale titolare della cattedra di Storia della Filosofia. Sempre nella citt\u00e0 partenopea fu docente di Pedagogia al Magistero Parificato \u201cSuor Orsola Benincasa\u201d. \nFu membro della Societ\u00e0 Reale (poi divenuta Societ\u00e0 Nazionale di Scienze Lettere ed Arti) della cui Sezione Morale e Politica fu vicepresidente. Fu, inoltre, tra i collaboratori dell'Enciclopedia Italiana Treccani per il settore della filosofia antica, anche se limitatamente ai volumi II e III dell'anno 1929.\nLa cattedra di filosofia alla Federico II e le accuse di Croce.\nDivenuto titolare della cattedra di Storia della Filosofia a Napoli, Benedetto Croce parl\u00f2 di \u201cdisonest\u00e0 nella vita universitaria italiana\u201d, definendolo \u201cl'appendice di comodo\u201d del professore neokantiano Filippo Masci (docente di Filosofia Teoretica), in quanto avrebbe voluto che l'ambitissima sede dell'Ateneo federiciano fosse toccata a Gentile, per averlo accanto a s\u00e9 per una pi\u00f9 stretta collaborazione alla rivista \"La Critica\".\nIl pensiero e la polemica con Benedetto Croce.\nCon \"Il Primo storico della Filosofia\" (1909) e \"La Vita e il Pensiero di A. Schopenhauer\" (1910), nel rispondere implicitamente alle deleterie accuse di Croce, che ne additava i limiti come semplice filologo e cultore della filosofia arcaica (\u201cun bravo filologo ma niente altro\u201d), prendeva le distanze dalle costruzioni aprioristiche e arbitrarie della storiografia idealistica e neoidealistica, ripristinando il valore dell'individuo come soggetto di conoscenza, riflessione e critica. Tale polemica, come ebbe a scrivere Michele Giorgiantonio diversi anni dopo nel recensire \"I Presocratici\", sembrava ripercorrere quella fra Kant e Hegel, che oppone alla \u201cvia che \u00e8 ben lontana dalla via degli uomini\u201d (Parmenide), quella che valorizza \u201cquanto \u00e8 diritto che sappiano o mortali\u201d (Empedocle). Della visione storiografica hegeliana rimaneva soltanto un'unica esigenza veritiera, quella di una concatenazione dei vari sistemi filosofici: non era lo Spirito che \u00e8 Storia a creare, ma erano singoli rari individui a precorrere, con la loro genialit\u00e0, i tempi e le tappe storiche. Insomma, gli storici della filosofia di marca idealistica e neoidealistica, secondo Covotti, invece di ricercare di fatto, in qual modo un dato pensiero si era venuto a formare, stabilivano, in teoria, in qual modo esso avrebbe dovuto formarsi.\n\u00c8 questo il criterio fondamentale cui risponder\u00e0 tutta la sua opera storiografica, dal primo all'ultimo suo lavoro.\nLe opere.\nScrisse numerosi saggi filosofici che, riuniti insieme, furono pubblicati, anche se non tutti, nelle sue opere pi\u00f9 famose: \"I Presocratici\" (1934) e \"Da Aristotele ai Bizantini\" (1935). Gli altri saggi, oltre ai gi\u00e0 menzionati, portano i seguenti titoli: Il primo storico della filosofia - La filosofia nella Jonia fino a Socrate - Dal Mito alla Scienza: la Scuola di Mileto - L'oscuro di Efeso: Eraclito \u2013 Intorno al fr. 90 (Diels) di Eraclito \u2013 Intorno al fr. 30 (Diels) di Eraclito \u2013 Le fonti indirette dei primi Pitagorei \u2013 I \u00abnumeri\u00bb di Filolao e il \u00abmovimento della Terra\u00bb - Il \u00abdubbio\u00bb di Senofane \u2013 La \u00abverit\u00e0 afisica\u00bb di Parmenide e l'\u00abaiuto\u00bb di Zenone \u2013 Intorno al voluto monoteismo di Senofane \u2013 Intorno alla finitezza dell'essere parmenideo \u2013 Intorno alla polemica di Parmenide contro Eraclito \u2013 Intorno alla seconda parte del Poema di Parmenide \u2013 Intorno agli attributi dell'essere parmenideo \u2013 I voluti frammenti di Epicarmo \u2013 Epicarmea \u2013 Il mondo non ingannevole di Empedocle e le sue quattro radici - Le \u00abPurificazioni\u00bb e la leggenda di Empedocle \u2013 Un metafisico polemista prima di Socrate: Melisso di Samo - Il \u00abFisicissimo\u00bb del V secolo a.C. : Anassagora di Clazomene \u2013 Un filosofo soprannominato \u00abIntelletto\u00bb: Anassagora di Clazomene \u2013 Il \u00abPiccolissimo\u00bb nel V secolo a.C. e le origini dell'atomismo: Leucippo di Abdera \u2013 Medici e Filosofi nel V secolo a.C. : Diogene di Apollonia \u2013 L'ultimo dei Fisici prima di Socrate: Archelao \u2013 Polemiche filosofiche nel V secolo a.C. \u2013 Democrito e la sua posizione storica \u2013 Intorno al problema della conoscenza in Democrito.\nLarga eco ebbero, inoltre, due opere su Schopenhauer: La Vita e il Pensiero di A. Schopenhauer (1910) (Croce, nel recensire tale opera sulla rivista La Critica, ne operava una vera e propria stroncatura, in evidente contrasto con la recensione di Giovanni Cal\u00f2, apparsa sulla rivista Il Marzocco, il quale pur evidenziando dei limiti \u2013 come l'inserimento del contenuto delle opere dell'autore trattato nella narrazione delle vicende della sua vita e della sua anima, tanto da apparire pi\u00f9 una biografia che la disamina intrinseca d'un pensiero \u2013 ne riconosceva pregi innegabili. Croce, tra l'altro, affermava che Covotti aveva scelto il \u201cpi\u00f9 facile tra i filosofi poskantiani\u201d, Schopenhauer, come se fosse possibile parlare di una filosofia \u201cfacile\u201d e di una \u201cdifficile\u201d, di \u201cquasi\u201d filosofia e di \u201cvera\u201d filosofia, di una filosofia \u201csuperiore\u201d e di una \u201cinferiore\u201d) e La Metafisica del Bello e dei Costumi (1934). Pubblic\u00f2 alcuni studi su: \u00abGli artisti\u00bb di Federico Schiller (1914) (anche questo lavoro fu fortemente criticato da B. Croce, che imputava a Covotti di aver scelto un tema, l'estetica di Schiller, su cui si era \u201caccumulata negli ultimi tempi un'abbondante letteratura, da riuscire ormai quasi fastidiosa\u201d e fra le altre cose, di aver scambiato la sede dell'universit\u00e0 per una loggia massonica, nell'evidenziare l'alta funzione sociale dell'arte, foriera dell'ideale democratico); Gli occasionalisti: Geulincx e Melebranche (1937) e Baruch Spinoza (una relazione sul Tractatus theologico-politicus, del 1914); Spinoza. La trasformazione della dottrina di Cartesio. Il puro naturalismo (1933); Spinoza: il trattato \u00abDe intellectus emendatione\u00bb, inserito in Lezioni sulla Storia della Filosofia del 1934). Infine, nel periodo di insegnamento nella veste di docente di Pedagogia al Magistero Parificato \u201cSuor Orsola Benincasa\u201d, diede alle stampe due corposi volumi su Pestalozzi (1939 e 1940). Sullo stesso pedagogista ed educatore, nel 1927, aveva pubblicato \"Intorno a Pestalozzi, Kant, Fichte\".\nGli inediti.\nRestano inediti alcuni suoi scritti, in massima parte in lingua tedesca e francese, fra i quali spiccano: Giovan Battista Vico \u2013 La Scienza Nuova; Bacone-Cartesio-Vico (tedesco-italiano-latino, 1921); Il Misticismo - dalla filosofia indiana a Meister Eckhart (francese-italiano, 1914); L'Educazione dalla Riforma alla prima met\u00e0 dell'Ottocento (tedesco, 1919); Friedrich Schiller \u2013 Il pensiero estetico; ecc.\nGli ultimi anni di vita.\nSi conged\u00f2 dalla Scuola col titolo di Professore emerito nel 1941, dopo essere stato Preside della Facolt\u00e0 di Lettere e Filosofia, dedicandosi alle ultime corrispondenze epistolari con dotti filosofi di diverse nazioni.\nDa allora fino alla morte visse nella natia Ariano Irpino. Sulla sua tomba si legge un epitaffio dettato dal prof. Aristide Graziano: \"Aurelio Covotti / cultore insigne di filosofia antica / egregio oltre i confini della patria nostra / volse costante / il fervido acume della sua mente / alla ricerca del Vero\"."}
{"id": "4219550", "revid": "599013", "url": "https://it.wikipedia.org/wiki?curid=4219550", "title": "Mustapha Sama", "text": "Carriera.\nClub.\nSama cominci\u00f2 la carriera in patria, con le maglie dei Wusum Stars, del Ports Authority e degli East End Lions F.C.. Successivamente, milit\u00f2 nelle file degli algerini del JS Kabylie, per poi trasferirsi in Europa.\nFu in forza agli svedesi del Vasalund prima e ai norvegesi dello Haugesund poi. Dopo le esperienze con Charleroi e Syrianska, gioc\u00f2 per LG ACB Hanoi, Persija, Al-Wathba, Carolina RailHawks e Chanthaburi.\nNazionale.\nVest\u00ec la maglia della con un totale di 36 presenze."}
{"id": "4219552", "revid": "1543377", "url": "https://it.wikipedia.org/wiki?curid=4219552", "title": "Gouka", "text": "Gouka \u00e8 un arrondissement del Benin situato nella citt\u00e0 di Bant\u00e8 (dipartimento delle Colline) con 16.070 abitanti (dato 2006)."}
{"id": "4219554", "revid": "1745361", "url": "https://it.wikipedia.org/wiki?curid=4219554", "title": "Koko (Benin)", "text": "Koko \u00e8 un arrondissement del Benin situato nella citt\u00e0 di Bant\u00e8 (dipartimento delle Colline) con 6.835 abitanti (dato 2006)."}
{"id": "4219555", "revid": "1543377", "url": "https://it.wikipedia.org/wiki?curid=4219555", "title": "Lougba", "text": "Lougba \u00e8 un arrondissement del Benin situato nella citt\u00e0 di Bant\u00e8 (dipartimento delle Colline) con 7.012 abitanti (dato 2006)."}
{"id": "4219556", "revid": "1543377", "url": "https://it.wikipedia.org/wiki?curid=4219556", "title": "Pira (Benin)", "text": "Pira \u00e8 un arrondissement del Benin situato nella citt\u00e0 di Bant\u00e8 (dipartimento delle Colline) con 14.451 abitanti (dato 2006)."}
{"id": "4219557", "revid": "22475", "url": "https://it.wikipedia.org/wiki?curid=4219557", "title": "Plan de Fuga", "text": "I Plan de Fuga sono un gruppo musicale italiano, formato nel 2005.\nBiografia.\nIl gruppo si \u00e8 formato nel 2005 a Brescia. Dopo anni di live in Italia e all'estero ed un primo demo con 6 pezzi, nel 2009 hanno firmato il loro primo contratto discografico con l'etichetta indipendente seguito dalla pubblicazione dell'album d'esordio intitolato \"In a Minute\". Il primo singolo estratto dall'album, \u201cTwice\u201d, riscuote consensi da pubblico e critica.\nNel marzo 2010 vengono inseriti nel cast dell'Heineken Jammin' Festival, dove si esibiscono sul palco principale del parco San Giuliano a Venezia, assieme ad artisti di fama internazionale come Aerosmith, The Cranberries e Stereophonics.\nNel gennaio 2011 il gruppo viene eletto miglior band italiana del 2010 in un sondaggio on-line indetto dai DJ di Virgin Generation.\nNel 2011 alcuni brani estratti dall'album vengono trasmessi nel programma The Coalition Chart Show, condotto da Mike Joyce, storico batterista degli Smiths, sulla East Village Radio di New York.\nNel 2012 hanno pubblicato il loro secondo album \"LOVE\u00b0PDF\" per la Carosello Records, con in aggiunta un DVD con un cortometraggio, diretto da Davide Fois, che racconta le canzoni che compongono l'album. \nNel mese di ottobre \"Touch\u00e9\", primo singolo estratto dall'album, raggiunge la posizione n.10 nella classifica Virgin Rock 20 di Virgin Radio Italia.\nIl 6 novembre 2012 si esibiscono come opening act per l'unica data italiana della band statunitense The Gaslight Anthem all'Alcatraz di Milano.\nNel mese di febbraio 2013 \"Better4me\", secondo singolo estratto, raggiunge la posizione n.8 nella classifica Virgin Rock 20 di Virgin Radio Italia.\nIl 1\u00ba giugno 2013 si esibiscono al Camden Rocks Festival di Londra.\nIl 12 maggio 2015 la band pubblica il terzo album \"Fase 1,\" interamente cantato in lingua italiana.\nInfluenze musicali.\nLa musica del gruppo \u00e8 un rock contaminato da influenze pop, funk e dark con una variet\u00e0 stilistica e ampi spazi a passaggi strumentali. Il nome, \u201cpiano di fuga\u201d in lingua rumena, rispecchia il desiderio della band di comunicare il proprio messaggio musicale e misurarsi anche con la scena internazionale, motivo per cui i testi sono in lingua inglese."}
{"id": "4219558", "revid": "1543377", "url": "https://it.wikipedia.org/wiki?curid=4219558", "title": "Akofodjoul\u00e8", "text": "Akofodjoul\u00e8 \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 5.181 abitanti (dato 2006)."}
{"id": "4219560", "revid": "287204", "url": "https://it.wikipedia.org/wiki?curid=4219560", "title": "Akofodjoule", "text": ""}
{"id": "4219561", "revid": "1543377", "url": "https://it.wikipedia.org/wiki?curid=4219561", "title": "Dassa I", "text": "Dassa I \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 9.807 abitanti (dato 2006)."}
{"id": "4219562", "revid": "290948", "url": "https://it.wikipedia.org/wiki?curid=4219562", "title": "Composto interstiziale", "text": ""}
{"id": "4219565", "revid": "1543377", "url": "https://it.wikipedia.org/wiki?curid=4219565", "title": "Dassa II", "text": "Dassa II \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 17.122 abitanti (dato 2006)."}
{"id": "4219567", "revid": "1543377", "url": "https://it.wikipedia.org/wiki?curid=4219567", "title": "Gbaffo", "text": "Gbaffo \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 4.266 abitanti (dato 2006)."}
{"id": "4219569", "revid": "1543377", "url": "https://it.wikipedia.org/wiki?curid=4219569", "title": "K\u00e8r\u00e8", "text": "K\u00e8r\u00e8 \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 9.150 abitanti (dato 2006)."}
{"id": "4219571", "revid": "1632387", "url": "https://it.wikipedia.org/wiki?curid=4219571", "title": "Goat (The Jesus Lizard)", "text": "Goat \u00e8 il secondo album discografico in studio del gruppo noise rock The Jesus Lizard, pubblicato nel 1991 dall'etichetta Touch and Go Records.\nIl disco.\nL'album \u00e8 considerato da pi\u00f9 fonti il capolavoro dei Jesus Lizard, essendo stato definito da una parte della critica come uno degli album fondamentali degli anni novanta. L'album \u00e8 stato prodotto da Steve Albini. Il disco si \u00e8 classificato alla posizione numero 38 nella lista dei migliori album degli anni novanta redatta dalla rivista on line Pitchfork.\nDescrizione dei brani.\nL'album, il secondo pubblicato dal gruppo, \u00e8 formato da nove brani costituiti da diverse influenze musicali ma dal suono complessivamente omogeneo: soprattutto si tratta di blues elettrici distorti, composti da batteria martellante, un basso potente e il canto \"urlato\" di Yow. La prima traccia \u00e8 \"Then Comes Dudley\" (in italiano traducibile con un enigmatico \"Poi arriva Dudley\"), che inizia con un'inquietante chitarra in crescendo e un basso pulsante per narrare una storia di violenza irrazionale. Segue \"Mouth Breather\", con un particolare riff sghembo in 6/4 che sembra fermarsi per poi riprendere in 3/4. Terzo brano \u00e8 \"Nub\", una miscela di batteria veloce, chitarre slide distorte e basso pi\u00f9 potente che mai. \"Seasick\" riecheggia la paura di morire annegati; mentre Yow con la sua interpretazione cerca di trasmettere la sensazione oppressiva di essere vittima di una fobia cos\u00ec irrazionale ed incontrollata. \"Monkey Trick\", \u00e8 un brano dal forte impianto cinematografico, pieno di scariche di rumore, melodie stridule ed urla lancinanti. \"Karpis\" \u00e8 un country-rock nevrotico che racconta una squallida storia di carcerati; in \"South Mouth\" sembra di sentire influenze di Black Flag e Butthole Surfers; \"Lady Shoes\" \u00e8 invece impregnata di quelle atmosfere horror tipiche della provincia americana (alla \"Non aprite quella porta\" per intenderci). L'album si conclude con \"Rodeo In Joliet\", il brano pi\u00f9 lungo del disco, lento e ripetitivo nel suo incedere pesante. Il cantato di quest'ultima traccia \u00e8 praticamente un ululato sgraziato e disperato che termina l'album con una nota di desolazione.\nCopertina.\nLa copertina, opera del bassista del gruppo David Wm. Sims, a prima vista pu\u00f2 sembrare una fiamma, ma \u00e8 in realt\u00e0 una ragazza in topless con delle immagini ingrandite di chiodi proiettate sul corpo. Il retro dell'album, e diverse altre immagini incluse nel booklet del CD, ritraggono la stessa donna nuda, con immagini differenti proiettate sul corpo."}
{"id": "4219572", "revid": "287204", "url": "https://it.wikipedia.org/wiki?curid=4219572", "title": "Kere", "text": ""}
{"id": "4219573", "revid": "767487", "url": "https://it.wikipedia.org/wiki?curid=4219573", "title": "O\u013cegs Mala\u0161enoks", "text": "Carriera.\nNazionale.\nDopo aver disputato 11 partite nell'Under-21, mettendo a segno 3 reti, ha disputato il suo unico incontro in nazionale il 18 giugno del 2010, giocando titolare nell'incontro di Coppa del Baltico contro la Lituania."}
{"id": "4219574", "revid": "1543377", "url": "https://it.wikipedia.org/wiki?curid=4219574", "title": "Kpingni", "text": "Kpingni \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 7.795 abitanti (dato 2006)."}
{"id": "4219575", "revid": "1543377", "url": "https://it.wikipedia.org/wiki?curid=4219575", "title": "L\u00e8ma (Dassa-Zoum\u00e8)", "text": "L\u00e8ma \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 4.386 abitanti (dato 2006)."}
{"id": "4219576", "revid": "599013", "url": "https://it.wikipedia.org/wiki?curid=4219576", "title": "Toni Tervonen", "text": "Carriera.\nClub.\nTervonen vest\u00ec la maglia del KuPS, prima di passare al FinnPa. Nel 1999 fu in forza ai norvegesi dello Haugesund, per poi tornare in patria e giocare con le maglie di Zulimanit, KTP e Jokerit.\nNazionale.\nConta 4 presenze e una rete per la ."}
{"id": "4219577", "revid": "1684799", "url": "https://it.wikipedia.org/wiki?curid=4219577", "title": "Liar", "text": ""}
{"id": "4219580", "revid": "88740", "url": "https://it.wikipedia.org/wiki?curid=4219580", "title": "Lema", "text": ""}
{"id": "4219581", "revid": "1543377", "url": "https://it.wikipedia.org/wiki?curid=4219581", "title": "Paouingnan", "text": "Paouingnan \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 31.930 abitanti (dato 2006)."}
{"id": "4219582", "revid": "767487", "url": "https://it.wikipedia.org/wiki?curid=4219582", "title": "Luigi Guglielmo in Baviera", "text": "Biografia.\nLuigi Guglielmo, era il primo figlio maschio del duca di Baviera Carlo Teodoro e della sua seconda moglie, Maria Jos\u00e9 del Portogallo.\nMatrimonio.\nIl 19 marzo 1917 spos\u00f2 la Principessa Eleonora Anna Lucie zu Sayn-Wittgenstein-Berleburg, figlia del principe Franz von Sayn-Wittgenstein-Berleburg e di Julia Cavalcanti d'Albuquerque de Villeneuve. a Kreuth. Dopo la morte della moglie (20 febbraio 1965), Luigi Guglielmo adott\u00f2 il nipote di sua sorella Maria Gabriele, Max Emanuel, che gli succedette nel titolo di Duca in Baviera.\nMorte.\nLuigi Guglielmo \u00e8 morto il 5 novembre 1968 a Wildbad Kreuth."}
{"id": "4219583", "revid": "1543377", "url": "https://it.wikipedia.org/wiki?curid=4219583", "title": "Soclogbo", "text": "Soclogbo \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 14.333 abitanti (dato 2006)."}
{"id": "4219586", "revid": "1543377", "url": "https://it.wikipedia.org/wiki?curid=4219586", "title": "Tr\u00e9 (Benin)", "text": "Tr\u00e9 \u00e8 un arrondissement del Benin situato nella citt\u00e0 di Dassa-Zoum\u00e8 (dipartimento delle Colline) con 5.722 abitanti (dato 2006)."}
{"id": "4219590", "revid": "599013", "url": "https://it.wikipedia.org/wiki?curid=4219590", "title": "Davit Chaladze", "text": ""}
{"id": "4219593", "revid": "599013", "url": "https://it.wikipedia.org/wiki?curid=4219593", "title": "Paul Lawrie", "text": "Carriera.\nProfessionista dal 1986, \u00e8 diventato membro dell'European Tour nel 1992. Ha totalizzato 12 vittorie in carriera, di cui 8 sullo European Tout, e tra tutte quella nell'Open Championship del 1999 a Carnoustie dopo un playoff con Jean Van De Velde e Justin Leonard. Ha partecipato a due Ryder Cup, nel 1999 e nel 2012."}
{"id": "4219602", "revid": "1714743", "url": "https://it.wikipedia.org/wiki?curid=4219602", "title": "Francesco Giuseppe in Baviera", "text": "Biografia.\nFrancesco Giuseppe era il pi\u00f9 giovane dei figli del Duca Carlo Teodoro in Baviera e della sua seconda moglie, l'Infanta Maria Jos\u00e9 di Portogallo, nato nel 1888. \nIl duca era un tenente nel reggimento degli ulani del Kaiser Wilhelm, e un istruttore speciale nel Real Accademia Militare di equitazione a Monaco di Baviera. Il suo maneggio gli valse numerosi premi in concorsi di equitazione tedeschi.\nMorte.\nMor\u00ec il 23 settembre 1912 ventiquattrenne, a Monaco di Baviera a causa di una polmonite.\nAttraverso la sua unione con Lilly Stockhammer (1891 - 1952), poi Principessa di Prussia, fu il capostipite della famiglia Plottnitz-Stockhammer."}
{"id": "4219606", "revid": "725642", "url": "https://it.wikipedia.org/wiki?curid=4219606", "title": "K 202", "text": ""}
{"id": "4219610", "revid": "92723", "url": "https://it.wikipedia.org/wiki?curid=4219610", "title": "Jos\u00e9 Graziano da Silva", "text": "Ha scritto diversi libri sui problemi dell'agricoltura in Brasile. Tra il 2003 e il 2004, Graziano lavor\u00f2 come ministro straordinario per la sicurezza alimentare durante il governo di Luiz In\u00e1cio Lula da Silva e fu il responsabile per l'attuazione del programma Fame zero, tirando fuori 28 milioni di persone dalla soglia di povert\u00e0 nazionale durante gli 8 anni del governo Lula. Il 26 giugno 2011, Graziano da Silva \u00e8 stato eletto il nuovo direttore generale dell'Organizzazione delle Nazioni Unite per l'Alimentazione e l'Agricoltura (FAO), diventando il primo latino-americano ad occupare tale posizione. Ha assunto il suo ruolo di direttore generale dal 1\u00ba gennaio 2012 fino al luglio 2019.\nBiografia.\nGraziano nacque il 17 novembre 1949 a Urbana, Illinois, da genitori brasiliani di origine italiana (dalla regione Calabria). Pertanto, ha tripla cittadinanza: Americana (da \u2018jus soli\u2019), italiana e brasiliana.\nIstruzione e carriera accademica.\nGraziano si \u00e8 laureato come agronomo nel 1972, dopo aver frequentato l'Universidade de S\u00e3o Paulo e la Escola Superior de Agricultura Luiz de Queiroz. Ha fatto anche un MBA presso la stessa istituzione nel 1974, dopo aver presentato una tesi sulla distribuzione della ricchezza in Brasile. Egli ricevette il dottorato dalla Universit\u00e0 statale di Campinas nel 1980, diventando professore di Economia Agraria in questa stessa istituzione. Negli anni successivi ha preso un diploma post-dottorato presso l'Universit\u00e0 della California, Berkeley e presso l'Universit\u00e0 di Londra, dell'Istituto di Studi latini americani.\nMinistro per la sicurezza alimentare e la carriera presso la FAO.\nNel 2001, Graziano coordin\u00f2 la formulazione del programma Fame zero, uno dei punti principali della campagna di Luiz In\u00e1cio Lula da Silva per la presidenza. A fine del 2002, quando Lula da Silva divent\u00f2 presidente eletto, Graziano fu nominato dallo stesso come Ministro straordinario per la sicurezza alimentare. Dal 1\u00ba gennaio 2003 al 23 gennaio 2004, lavor\u00f2 come capo di quel ministero, essendo responsabile per l'implementazione del programma \"Fame Zero\". Il primo gennaio 2004, il Presidente Lula cre\u00f2 il Ministero per lo Sviluppo sociale e la lotta contro la fame che ha assorb\u00ec le funzioni del Ministero straordinario, nominando Anania Patrus come capo dello stesso. Dopo ci\u00f2, Graziano da Silva divent\u00f2 un consigliere speciale alla Presidenza della Repubblica. Nel marzo del 2006, Graziano da Silva divent\u00f2 vicedirettore dell'Organizzazione per l'alimentazione e l'agricoltura (FAO), e il suo rappresentante regionale per l'America Latina e i Caraibi. Durante il suo mandato, Graziano ottenne che i paesi dell'America latina si impegnassero per eliminare la fame entro il 2025. Ha anche promosso un programma per quanto riguarda le questioni rurali, che difende il rafforzamento delle istituzioni e delle politiche pubbliche volte a raggiungere uno sviluppo integrale e solidale nelle zone rurali.\nNel 2011, Graziano da Silva present\u00f2 la sua candidatura per il Direttore generale della FAO. Fu eletto il 26 giugno 2011, nel corso della 37\u00aa conferenza dell'agenzia a Roma dopo aver ricevuto 92 dei 180 voti alla seconda votazione. Batt\u00e9 l'ex Ministro spagnolo degli Affari Esteri e della Cooperazione Miguel \u00c1ngel Moratinos per sostituire il predecessore Jacques Diouf, la cui permanenza in carica (18 anni), richiedeva un cambiamento nelle regole dell'agenzia per porre dei limiti alla durata del mandato. Ci furono altri quattro candidati nel primo scrutinio:Franz Fischler (Austria), Indroyono Soesilo (Indonesia), Mohammad Saeid Noori Naeini (Iran), e Latif Rashid (Iraq). Il termine di Graziano come Direttore Generale della FAO avr\u00e0 inizio il 1\u00ba gennaio 2012 e finir\u00e0 a luglio 2015.\nLa Oxfam accolse favorevolmente la vittoria di Graziano da Silva, dicendo che aveva l'esperienza e l'impegno di \"trasformare il nostro difettoso sistema alimentare e facilitare il passaggio verso un nuovo futuro agricolo\". Gli Stati Uniti accolsero inoltre favorevolmente l'elezione di Graziano da Silva, sottolineando la necessit\u00e0 di portare avanti le riforme e dare una spinta per uno sviluppo agricolo sostenibile, un maggiore accesso alle colture alimentari e maggiori opportunit\u00e0 per le donne ed i piccoli agricoltori.\nOpere.\nGraziano \u00e8 autore di importanti pubblicazioni sullo sviluppo rurale, la sicurezza alimentare e l'economia agraria. Ha 25 libri pubblicati, tra cui\" \u2033O que \u00e9 una Domanda Agraria?\"\u2033 (in italiano: \"Qual \u00e8 la questione agraria?\"), la sua opera pi\u00f9 conosciuta, originariamente pubblicata dalla casa editrice Brasiliense nel 1980.\nVita personale.\nGraziano da Silva \u00e8 sposato con la giornalista Paola Ligasacchi. Ha due figli e due nipoti.\nPremi e riconoscimenti.\nGraziano da Silva \u00e8 il destinatario di numerosi premi e riconoscimenti, come ad esempio l'Ordine del Rio Branco, donato dal presidente brasiliano; la Medaglia al Merito Paulista scientifica e tecnologica, concessa dal governo di San Paolo e della Societ\u00e0 Brasiliana di Economia Rurale, Premio Amministrazione e Sociologia (Premio SOBER).\nIn data 4 novembre 2013, \u00e8 stato insignito della carica di 'Grand Officier de l'Ordre National du Benin' dal Gran Cancelliere dell'Ordine nazionale al merito del Benin, la sig.ra Koubourath Anjorin Osseni, per il contributo fondamentale della FAO nella lotta alla fame e alla malnutrizione in Benin. Inoltre, questa onorificenza va ad arricchire il curriculum di un uomo la cui carriera gi\u00e0 vanta il grande impegno nel sollevare dallo stato di povert\u00e0 28 milioni di brasiliani tramite il programma \u201cZero Hunger\u201d."}
{"id": "4219614", "revid": "1305887", "url": "https://it.wikipedia.org/wiki?curid=4219614", "title": "Episodi di Gaiking il robot guerriero", "text": " \u00e8 un anime televisivo di genere \"mecha\" in 44 episodi, prodotto dalla Toei Animation nel 1976."}
{"id": "4219616", "revid": "28592", "url": "https://it.wikipedia.org/wiki?curid=4219616", "title": "Zone temperate", "text": ""}
{"id": "4219618", "revid": "125249832", "url": "https://it.wikipedia.org/wiki?curid=4219618", "title": "Campane dell'arcidiocesi di Milano", "text": "Le campane dell'arcidiocesi di Milano hanno la particolarit\u00e0, rispetto a quelle di altre regioni italiane, di essere incastellate a battaglio cadente (termine tecnico con il quale si definisce questo sistema di campane in movimento) o, come \u00e8 pi\u00f9 usuale chiamarlo in base all'origine, a sistema ambrosiano. Esso si caratterizza per il fatto che, dopo aver fatto compiere alle campane ampie rotazioni, fino alla posizione di stallo a bicchiere, le campane scendono una a una, componendo varie scale che nascono dall'intreccio e dal concatenamento dei vari rintocchi che emettono. Nel territorio dell'arcidiocesi di Milano vi \u00e8 un numero molto elevato di torri campanarie, che svolgono il compito di scandire il tempo e la vita dei cittadini, richiamandoli alla preghiera quotidiana.\nCalcolando il tempo che ogni singola campana impiega per compiere ciascuna rotazione, \u00e8 possibile comporre predefinite o nuove successioni di suoni, chiamate \"Solenni\": si tratta della suonata pi\u00f9 classica e solenne della diocesi di Milano, denominata appunto \"Concerto Solenne Ambrosiano\".\nLa nascita del sistema ambrosiano.\nLa nascita del sistema di suono ambrosiano, si colloca verosimilmente a cavallo tra il XVII e il XVIII secolo: alle campane viene applicata una ruota in cui pu\u00f2 scorrere pi\u00f9 comodamente la corda. L'aggiunta in seguito di un fermo e di una balestra, ha permesso di poter portare le campane dalla posizione di stallo alla famosa posizione a bicchiere, utile e indispensabile per poter comandare le discese, andando a creare un intreccio di suoni e comporre cos\u00ec i concerti suonati nelle massime solennit\u00e0.\nIl pi\u00f9 antico concerto di campane montate all'ambrosiana \u00e8 quello di Piana dei Monti, che \u00e8 composto da tre bronzi. Il pi\u00f9 antico tra questi \u00e8 stato fuso da Francesco Sottile, risalente al 1611 ed emette la nota Sol3.\nDurante la Repubblica Cisalpina, viene redatto il primo inventario di tutte le campane presenti sui campanili del centro storico della citt\u00e0 di Milano: ne vengono \"censite\" quasi trecento, alcune delle quali vennero poi vendute all'asta.\nNel corso dell'Ottocento, la qualit\u00e0 musicale delle campane prodotte in area lombarda raggiunge i suoi massimi livelli: abbiamo nomi di grande spicco, come Felice Bizzozero di Varese, i discendenti del cremasco Domenico Crespi, i figli di Pietro Luigi Comerio (di Malnate trasferitosi a Milano per la concorrenza con i Bizzozero), i fratelli Barigozzi di Milano e Giorgio Pruneri di Grosio, in provincia di Sondrio.\nNel corso del 1942 venne emanata una legge che impose il sequestro delle campane, al fine di riutilizzare il metallo contenuto al loro interno per scopi bellici. La diocesi di Milano sub\u00ec una pesante perdita di bronzi storici, con oltre settecento campane andate distrutte. Nel dopoguerra le parrocchie si adoperarono per sostituire le campane rifuse, rifondendo molto spesso interamente i concerti, distruggendo di fatto molte delle campane storiche rimaste. La diocesi di Milano fu seconda solo a quella di Bergamo, per la mole delle campane requisite.\nLa composizione dei concerti.\nLe campane hanno iniziato a suonare secondo il sistema a slancio, che consiste nella semplice oscillazione per permettere al battaglio di colpire il bordo superiore della campana per forza d'inerzia. In seguito sono stati introdotti nuovi sistemi di suono, i quali prevedevano rotazioni pi\u00f9 ampie, in modo da poter gestire meglio la campana, controllando i suoi rintocchi una volta portata a bicchiere. L'antica tradizione dello slancio, si conserva oggi nella tipologia della suonata a distesa, dove la campana dondola semplicemente emettendo un suono ogni volta che il battaglio ne colpisce la superficie. In base al numero di campane coinvolte nella distesa e alla tradizione locale, si riesce a capire il grado d'importanza del giorno liturgico e della celebrazione che \u00e8 prossima a cominciare. Ovviamente questa suonata \u00e8 quella riservata ai giorni feriali, ai festivi e talvolta alle solennit\u00e0 minori. Durante le solennit\u00e0 maggiori invece, le campane suonano a concerto.\nIl termine concerto indica l'insieme dei bronzi presenti sul campanile, accordati in scala diatonica. I campanili possono essere dotati di un numero di campane che varia da uno (di solito le piccole cappelle o le chiese sussidiarie) a dodici campane; in diocesi i pi\u00f9 diffusi sono composti da cinque campane.\nIl sistema di suono \u00e8 oggi diffuso principalmente nelle vecchie zone soggette alla Diocesi di Milano (e naturalmente in quelle in cui vi \u00e8 ancora il rito ambrosiano), perci\u00f2 lo troviamo in Lombardia, in Piemonte e nel Canton Ticino, ma \u00e8 anche possibile trovarle anche in luoghi del tutto estranei a queste aree geografiche, poich\u00e9 alcuni fonditori fondevano campane anche per altri territori e portavano con loro il metodo pi\u00f9 congeniale alla fusione delle loro campane.\nCompletamento del suono ambrosiano \u00e8 il suono a festa con la tastiera, collocata nella cella campanaria, una sorta di grosso pianoforte con tasti in legno collegati per mezzo di tiranti ai battagli delle singole campane (che restano immobili per questa tipologia esecutiva). Il suono \u00e8 prodotto dalla percussione del battaglio contro il bordo della campana. Questo metodo di suono sfrutta lo stesso principio dei carillon di campane presenti sulle torri fiamminghe.\nI moderni ritrovati tecnologici hanno soppiantato il suono manuale con la tastiera con martelli elettrici collocati a fianco del bordo delle campane e comandati da una centralina di controllo automatizzata.\nLa quasi totalit\u00e0 dei campanili della diocesi possiede campane incastellate all'ambrosiana, la pi\u00f9 grande eccezione \u00e8 il duomo di Monza che ha campane montate a slancio, una scelta mantenuta nei secoli anche per ribadire la sua appartenenza al rito romano.\nElenco delle campane e dei concerti di campane.\nIl numero delle campane si riferisce a quelle presenti unicamente sul campanile."}
{"id": "4219626", "revid": "217591", "url": "https://it.wikipedia.org/wiki?curid=4219626", "title": "Preghiere di F\u00e1tima", "text": "La Preghiera di F\u00e1tima \u00e8 una preghiera a Ges\u00f9 recitata dai cattolici. Assieme ad altre quattro \"Preghiere di F\u00e1tima\", nacque durante le apparizioni mariane a F\u00e1tima, in Portogallo nel 1917. La \"preghiera decima\", la pi\u00f9 nota delle cinque preghiere, viene comunemente aggiunta alla fine di ogni decina del Rosario come pratica devozionale. Due altre preghiere sono associate alle visioni e possono essere classificate tra le Preghiere di Fatima, tuttavia non sono nate a Fatima, ma in Spagna molti anni pi\u00f9 tardi. Questo porta il numero di preghiere a sette.\nLa preghiera decima.\nAnche se non fa parte della tradizione originale del Rosario o nel testo originale della vulgata, molti cattolici scelgono di aggiungere dopo il Gloria al Padre dopo che la Beata Vergine Maria ha richiesto il suo utilizzo durante una sua apparizione a F\u00e1tima, ritenuto un miracolo \"degno di fede\" da parte della Chiesa. Il seguente testo della preghiera appare per prima in lingua latina e poi in lingua italiana:\nLa sua versione originale in lingua portoghese recita invece cos\u00ec:\nSecondo il libro \"Nostra Signora di Fatima\" di William Thomas Walsh, in un'intervista con l'autore Suor L\u00facia afferma che \"La forma corretta \u00e8 quella che ho scritto nel mio conto dell'apparizione di 13 luglio: 'O mio Ges\u00f9, perdonaci, e salvaci dal fuoco dell'inferno; porta in cielo tutte le anime, specialmente le pi\u00f9 bisognose.'\" Da notare che questa versione non ha la comune aggiunta \"della tua misericordia\" alla fine di essa.\nAltre preghiere di Fatima.\nMeno comunemente dette \"Preghiere di Fatima\" includono la preghiera Perdono, Preghiera dell'Angelo, la Preghiera eucaristica e la Preghiera Sacrificio che i veggenti hanno detto che hanno imparato dai personaggi celesti durante le loro visite. Suor Lucia ha riportato altre due preghiere che le sono state date a lei nel 1931 in una visione di Ges\u00f9 Cristo. Queste due sono note come la Preghiera di conversione e la Preghiera della Salvezza e sono spesso classificate come preghiere Fatima.\nPreghiera del Perdono.\nI veggenti hanno detto che questa preghiera \u00e8 stata insegnata a loro nella prima apparizione di Fatima, nella primavera del 1916, da un angelo che si faceva chiamare \"l'Angelo Custode del Portogallo\". Questa recita:\nPreghiera dell'Angelo.\nNell'autunno dello stesso anno, secondo Lucia, lei e i suoi cugini videro di nuovo lo stesso angelo, ed egli insegn\u00f2 loro una seconda preghiera. Allo stesso tempo, essi videro una visione del Santissimo Sacramento sospeso in aria prima che l'Angelo si prostrasse e pregasse:\nLa preghiera dell'Angelo \u00e8 un atto di riparazione per la Santissima Trinit\u00e0.\nPreghiera dell'Eucaristia.\nIl 13 maggio 1917, i tre bambini videro una donna vestita di un bianco raggiante, che hanno poi realizzato era la Vergine Maria. Il suo messaggio principale in un primo momento \u00e8 stata l'importanza di pregare il Rosario. Ha anche chiesto ai bambini se fossero disposti a offrire sacrifici in riparazione per i peccati del mondo, e hanno acconsentito. Poi ha detto: \u00abVoi avrete molto da soffrire, ma la grazia di Dio sar\u00e0 il vostro conforto\". Quando lei disse le parole \"la grazia di Dio\", ha trattenuto le mani ed i bambini ebbero una grande luce circostante e penetrante in loro. Senza pensarci, si trovarono a dire queste parole:\nLucia scrisse in seguito che erano \"mossi da un impulso interiore\", come per lei stessa si ritrov\u00f2 il 13 ottobre 1917 durante la visione in cui lei ud\u00ec \"Guardate il sole!\".\nPreghiera del Sacrificio.\nIl 13 giugno dello stesso anno, i veggenti raccontano che la \"Signora del cielo\" apparve di nuovo e insegn\u00f2 loro due preghiere, la preghiera decima e la preghiera del Sacrificio. La seconda preghiera doveva essere recitata quando si offriva un'azione o un po' di sofferenza in spirito di sacrificio:\nWilliam Thomas Walsh scrive che Lucia gli ha raccontato le parole come segue: \"O Ges\u00f9, \u00e8 per vostro amore, per la conversione dei peccatori ed in riparazione dei peccati commessi contro il Cuore Immacolato di Maria\".\nQuesta preghiera, recitata sinceramente, permette di offrire, in atto di riparazione, qualsiasi malattia, difficolt\u00e0 o dolore della propria vita.\nPreghiere di Conversione e Salvezza.\nLe ultime due preghiere furono dettate all'ultima delle profeti viventi, Lucia, dato che i suoi due compagni nel frattempo erano morti. Nel 1931 ha avuto una visione a Rianxo, in Spagna, dove racconta di aver incontrato in visione il Cristo. Egli le chiese di pregare per la conversione e la salvezza del mondo attraverso il Cuore di Maria, sua Madre.\nCon la vostra pura e Immacolata Concezione, o Maria, ottenere la conversione della Russia, Spagna, Portogallo, dell'Europa e del mondo intero!\nDolce Cuore di Maria, sii la salvezza della Russia, la Spagna, il Portogallo, l'Europa e il mondo intero.\nLa preghiera eucaristica e la preghiera di perdono sono spesso utilizzati come giaculatorie, che sono abbastanza comuni nella tradizione cattolica. Un sacerdote gesuita, Padre Cruz, insegn\u00f2 ai bambini a dire le preghiere brevi, \"Ges\u00f9, ti amo\" o \"Cuore Immacolato di Maria, salva i poveri peccatori\". Secondo Lucia, Giacinta immediatamente trasform\u00f2 queste preghiere in musica per poterle sentire cantare durante la giornata.\nAltre preghiere.\nQueste preghiere non sono stati le uniche devozioni sorte dalle visioni di Fatima. Lucia ha detto che Maria ha chiesto una serie di devozioni, compresi i Cinque Sabati, la frequente recita del Rosario, e preghiere per la conversione della Russia, che all'ora era considerata dalla Chiesa come una nazione senza Dio, oltre che comunista.\nQuesto spron\u00f2 la creazione di un'organizzazione conosciuta come la \"Blue Army di Nostra Signora di Fatima\", dedicata allo svolgimento delle richieste della Madonna di Fatima, cos\u00ec come la promozione dello Scapolare.\n Sotto la tua protezione\n Santa Madre di Dio\n Noi ti invochiamo\n e ci rivolgiamo a te\n Come figli a madre\n O Vergine del santo Rosario\n Cui tutti si rivolgono\n Per un tuo aiuto.\nLa vita lo sai ha le sue difficolt\u00e0:\nCi eravamo illusi\nDi possedere, di poter fare... \ngodere e di non avere bisogno di niente e di nessuno, neanche di Dio\nEd eccoci qua nel dolore, nella delusione, nel bisogno.\nCi rivolgiamo a Te che aiuti la' dove non arriva nessuno, \ndove non esiste merito, \nAdove semplicemente c'\u00e8 da amare. \nPoich\u00e9 tu sei il cuore umano di Dio intessuto della tenerezza di donna, di sposa, e di madre, limpida e generosa come intatta sorgente.\nTu conosci quanto profondamente penetri nella carne e nella vita la sofferenza che ci tocca fino a cedere, fino a ribellarci contro Dio e contro tutti.\n Anche tu hai provato \n Ai piedi della Croce\n Il bruciare di una tragedia. \nStendici la mano, dacci il tuo aiuto, per potere come Te stare in piedi nella prova \nE saper sempre guardare pi\u00f9 in l\u00e0 \nAl Dio \nChe conosce\nChe ama\nChe \u00e8 vivo\nNei secoli dei secoli Amen."}
{"id": "4219635", "revid": "767487", "url": "https://it.wikipedia.org/wiki?curid=4219635", "title": "David Wm. Sims", "text": "Sims \u00e8 principalmente noto per aver suonato in diverse band di rock underground americano degli anni novanta come Scratch Acid (dove inizialmente suonava la chitarra elettrica), Rapeman, e The Jesus Lizard. Inoltre, ha inciso o suonato occasionalmente con Sparklehorse, Rhys Chatham, Shivaree, Pigface, Flour, e altri. Attualmente Sims si esibisce nei suoi esperimenti sonori con il basso elettrico sotto il nome di \"Unfact\"."}
{"id": "4219636", "revid": "1982", "url": "https://it.wikipedia.org/wiki?curid=4219636", "title": "(65489) 2003 FX128", "text": ""}
{"id": "4219637", "revid": "765341", "url": "https://it.wikipedia.org/wiki?curid=4219637", "title": "Episodi di XIII (prima stagione)", "text": "La prima stagione della serie televisiva XIII \u00e8 stata trasmessa in Canada sul canale Showcase dal 19 aprile al 12 luglio 2011. In Francia \u00e8 andata invece in onda dal 18 aprile al 23 maggio dello stesso anno su Canal+.\nIn Italia \u00e8 trasmessa in prima visione da Sky Uno a partire dal 28 settembre 2012."}
{"id": "4219638", "revid": "986213", "url": "https://it.wikipedia.org/wiki?curid=4219638", "title": "Augusta Eugenia di Urach", "text": "Augusta Eugenia di Urach (\"Auguste Wilhelmine Marie-Eug\u00e9nie Pauline Friederike von Urach\") (27 dicembre 1842 - 11 marzo 1916) figlia di Guglielmo di W\u00fcrttemberg, primo Duca di Urach, e Teodolinda di Beauharnais, spos\u00f2 in prime nozze il conte Rudolf von Enzenberg zum Freyen und J\u00f6chlsthurn e in seconde nozze spos\u00f2 il conte Franz von Thun und Hohenstein.\nBiografia.\nInfanzia.\nAgostina Eugenia nacque il 27 dicembre 1842 a Stoccarda. Era la primogenita del principe Guglielmo di W\u00fcrttemberg, poi duca di Urach, e la sua prima moglie Teodolinda di Beauharnais. \nLa madre mor\u00ec quando Agostina aveva 14 anni. Dopo sei anni, suo padre si rispos\u00f2, prendendo come sua moglie la Principessa Florestina di Monaco.\nPrimo matrimonio.\nIl 4 ottobre 1865, la ventiduenne Agostina Eugenia spos\u00f2 il trentenne conte Rudolf von Enzenberg zum Freyen und J\u00f6chlsthurn. Il matrimonio ha avuto luogo nel castello di Liechtenstein. Da questo matrimonio nacquero tre figli.\nSecondo matrimonio.\nNel 1874, il marito mor\u00ec. Dopo tre anni, nel 1877, Augusta spos\u00f2 il conte Franz von Thun und Hohenstein. Il matrimonio ebbe luogo il 16 giugno a Innsbruck. La coppia si stabil\u00ec nella citt\u00e0 di Schwaz in Tirolo. Augusta e Franz ebbero due figlie.\nMorte.\nNel 1882 il marito prese il comando del corpo di Innsbruck, venendo promosso al grado di feldmaresciallo. Nel 1883 la salute di Franz Josef cominci\u00f2 a deteriorarsi, ed \u00e8 stato sollevato dal suo incarico. Nel 1887 si dimesse, e l'anno mor\u00ec nella sua casa di Zillertal.\nAgostina mor\u00ec il 11 marzo 1916.\nDiscendenza.\nAgostina Eugenia e Rudolf von Enzenberg zum Freyen und J\u00f6chlsthurn, suo primo marito, ebbero tre figli:\nDal secondo matrimonio tra Augusta e Franz von Thun und Hohenstein nacquero due figlie:"}
{"id": "4219643", "revid": "305108", "url": "https://it.wikipedia.org/wiki?curid=4219643", "title": "Stadio Cinque Pini", "text": ""}
{"id": "4219648", "revid": "547034", "url": "https://it.wikipedia.org/wiki?curid=4219648", "title": "Tomas Maier", "text": "\u00c8 entrato a far parte di Bottega Veneta nel giugno del 2001, in qualit\u00e0 di Direttore Creativo, lasciando l'azienda a giugno 2018. \nNato ai margini della Foresta Nera, Maier \u00e8 cresciuto in una famiglia di architetti, frequentando una scuola a indirizzo steineriano. Trasferitosi a Parigi, si \u00e8 formato presso la Chambre Syndicale de la Haute Couture. La sua esperienza professionale comprende collaborazioni e progetti per Guy Laroche, Sonia Rykiel, Revillon e Herm\u00e8s.\nNel 1999 si trasferisce in Florida.\nBottega Veneta.\nTom Ford lo nomina Direttore Creativo di Bottega Veneta nel giugno 2001, quando la societ\u00e0 viene acquisita da Kering, ex Gruppo Gucci.\nPresenta la sua prima collezione, di soli accessori, nel settembre 2001.\nNel 2014 Maier ha disegnato tre candele profumate per Diptyque.\nIl marchio personale.\nIl marchio Tomas Maier nasce nel 1997 e l'anno successivo esordisce l'omonima boutique online. Da allora sono stati inaugurati tre store del marchio in Florida e negli Hamptons."}
{"id": "4219651", "revid": "671029", "url": "https://it.wikipedia.org/wiki?curid=4219651", "title": "L'Aquila Calcio 1999-2000", "text": "Questa voce raccoglie le informazioni riguardanti la societ\u00e0 sportiva L'Aquila Calcio nelle competizioni ufficiali della stagione 1999-2000.\nStagione.\nPer L'Aquila Calcio, la stagione 1999-2000 \u00e8 stata la 6\u00aa in Serie C2 e la 25\u00aa complessiva nel quarto livello del campionato di calcio italiano. Durante la stagione il club ha inoltre partecipato per la 6\u00aa volta alla Coppa Italia Serie C.\nIn panchina venne confermato il tecnico Aldo Ammazzalorso ma, rispetto all'anno precedente, l'organico fu rivoluzionato (soprattutto a centrocampo) con innesti importanti per la categoria, tra cui spiccarono quelli di Bell\u00e8 (arrivato in novembre), Lanotte e Tatomir. I rossobl\u00f9 si misero subito in luce in Coppa Italia vincendo in sequenza con Teramo, , Sora e e chiudendo il proprio il girone a punteggio pieno; nei sedicesimi si ritrovarono ancora abbinati con la Lodigiani e uscirono sconfitti dal doppio incontro.\nPer la formazione abruzzese, tuttavia, le soddisfazioni maggiori arrivarono dal campionato. Gi\u00e0 alla 5\u00aa giornata, infatti, L'Aquila conquist\u00f2 la zona play-off senza pi\u00f9 lasciarla per il prosieguo della stagione, dando vita a un appassionante duello per il 2\u00ba posto (la capolista apparve irraggiungibile sin dalle prime giornate) con Fasano prima e Foggia poi. Alla 31\u00aa giornata, vincendo 3-0 proprio con i rivali pugliesi, i rossobl\u00f9 agganciarono il Foggia e, la giornata successiva, lo superarono consolidando cos\u00ec la 2\u00aa piazza. Negli ultimi due turni L'Aquila si limit\u00f2 a resistere all'avanzata dell' che, pur eguagliando nel punteggio i rossobl\u00f9, dovette accontentarsi del 3\u00ba posto in virt\u00f9 della differenza reti.\nMentre in sede societaria si ufficializzava il passaggio di consegne dal presidente uscente Gabriele Valentini all'imprenditore calabrese Michele Passarelli, L'Aquila and\u00f2 a giocarsi la semifinale sul campo del Fasano vincendo 3-1 e, una settimana dopo, biss\u00f2 il punteggio nella gara di ritorno allo stadio Tommaso Fattori qualificandosi per la finale con l'Acireale. Sul neutro di Avellino, forte di due risultati su tre e sospinta da oltre 4.000 tifosi giunti dall'Abruzzo, L'Aquila riusc\u00ec stoicamente a contenere gli attacchi dei siciliani per 120 minuti; eroe dell'incontro fu il portiere rossobl\u00f9 Sansonetti che par\u00f2 anche un rigore. Al termine della gara lo 0-0 (il terzo su tre incontri con i granata in quella stagione) premi\u00f2 L'Aquila in virt\u00f9 del miglior piazzamento in classifica. I rossobl\u00f9 conquistarono cos\u00ec la seconda promozione in tre anni, la prima della loro storia in Serie C1."}
{"id": "4219655", "revid": "984922", "url": "https://it.wikipedia.org/wiki?curid=4219655", "title": "Peter Hanson", "text": "Biografia.\nProfessionista dal 1998, diventa nello stesso anno membro dello European Tour e del Challenge Tour. Ad inizio 2012 accetta un invito a partecipare al PGA Tour fino a fine anno. Vanta 13 vittorie da professionista: 6 nello European Tour e una nel Challenge Tour. Ha partecipato a 2 Ryder Cup, nel 2010 e nel 2012, entrambe concluse con una vittoria europea."}
{"id": "4219656", "revid": "123938062", "url": "https://it.wikipedia.org/wiki?curid=4219656", "title": "Zhou Xiaochuan", "text": " \u00c8 stato governatore della Banca Popolare Cinese per 15 anni, dal dicembre 2002 al marzo 2018, nonch\u00e9 responsabile della politica monetaria della Repubblica popolare cinese. Durante il suo mandato la Cina \u00e8 diventata la seconda pi\u00f9 grande economia del mondo, di conseguenza Zhou \u00e8 stato uno degli uomini pi\u00f9 potenti e influenti della sua generazione, pur dovendo dare conto del proprio operato al Consiglio di Stato. Dimostrando di essere anche un \"politico navigato\".\nUomo della \"cricca di Shanghai\" per provenienza territoriale e formazione universitaria, nonch\u00e9 orientamento ideologico (di idee liberiste), \u00e8 stato vicino a Wen Jiabao. Prima dell'incarico alla banca centrale Zhou aveva ricoperto ruoli di rilievo in organizzazioni commerciali e finanziarie, in qualit\u00e0 di vice-governatore della Banca popolare cinese, direttore dell'Amministrazione statale per gli affari esteri, governatore della China Construction Bank e presidente della China Securities Regulatory Commission. Si \u00e8 ritirato nel 2018.\nBiografia.\nNato nella provincia dello Jiangsu, a nord di Shanghai, \u00e8 il secondo figlio di Zhou Jiannan e Yang Weizhe (\u6768\u7ef4\u54f2). L'anziano Zhou, uno dei primi membri del Partito comunista cinese, era il capo dell'Electric and Industrial Bureau del North East District nel 1949 per poi diventare vice ministro del primo dipartimento di sviluppo macchine nel 1961. Durante la rivoluzione culturale era stato perseguitato (e imprigionato) da Mao per le sue idee \"troppo indulgenti verso il capitalismo\" e poi riabilitato da Deng Xiaoping che lo ha voluto ministro. Alla guida della riconversione industriale cinese, \u00e8 stato anche il maestro di Jiang Zemin, futuro leader alla morte di Deng.\nIl giovane Zhou cresce in questo ambiente di potere. Durante i primi anni della rivoluzione culturale, lavora presso un Corpo di produzione e costruzione nella provincia di Heilongjiang dal 1968 al 1972. Quell'anno \u00e8 inviato all'Istituto di tecnologia chimica di Pechino (ora Universit\u00e0 di Tecnologia Chimica di Pechino) come studente di Gong Nong Bing (studenti selezionati da lavoratori, agricoltori e militari, una pratica comune di ammissioni al college nella Rivoluzione culturale). Si laurea nel 1976 e poi consegue un dottorato in Automazione e Ingegneria dei Sistemi presso la Tsinghua University nel 1985. Nel 1986 inizia a lavorare nel Consiglio di Stato della Repubblica popolare cinese sul tema della ristrutturazione economica in qualit\u00e0 di vicedirettore dell'Istituto per la riforma economica cinese. Dal 1987 al 1988 \u00e8 anche visiting scholar presso l'Universit\u00e0 della California, Santa Cruz.\nNel 1989, amico e delfino di Zhao Ziyang, si schiera a favore del dialogo con gli studenti durante le i torbidi di Piazza Tienanmen, cadendo vittima dell'epurazione da parte del partito che lo relega per cinque anni a tecnico in un comitato per la riforma economica. Successivamente diventa vice presidente della Bank of China, quindi della China Construction Bank, i due maggiori istituti di credito della nazione. Nel 2001 opera una drastica riduzione dei tassi dei bond pubblici provocando un crollo della Borsa di Shanghai.\nNel dicembre del 2002 viene chiamato a ricoprire il ruolo di governatore della Banca Popolare Cinese, il pi\u00f9 importante assieme a quello presidenziale. Nel 2005 decide di associare lo yuan, non convertibile, alle fluttuazioni di un paniere di divise internazionali, tra cui euro e yen. In due anni, complice anche il periodo di euforia sui mercati finanziari, lo yuan si rivaluta del 20% sul dollaro, fino al maggio 2007 quando, alle prime avvisaglie della crisi globale, Xiaochuan decide di frenare la rivalutazione, riagganciando il renminbi al valore del dollaro. Impegnato a scalzare il ruolo del dollaro come moneta di riferimento, propone di ricorrere a una valuta comune mondiale emessa dall'FMI, nell'intento, assieme al gruppo dirigente cinese, di sganciare il dollaro dalle commodities (cui sono legate le materie prime come moneta di acquisto), sostituendolo con il yuan. \u00c8, inoltre, tra gli artefici del programma di investimento in titoli pubblici statunitensi di cui la Cina \u00e8 prima detentrice al mondo, contribuendo a finanziare il disavanzo statunitense e le stesse esportazioni cinesi.\nIl 25 settembre 2012 vara l'immissione da 46 miliardi di dollari di liquidit\u00e0 (programma Repo) nel sistema cinese, senza precedenti nella storia del paese, con l'obiettivo di stimolare la domanda interna (discostandosi, sin dal 2008, dalla linea di austerity imposta dall'Uem e dell'Inghilterra), operando un'altra iniezione il 10 ottobre successivo.\nVita privata.\n\u00c8 sposato con Li Ling. La moglie, alta funzionaria del dipartimento di leggi e dei trattati del Ministero del commercio della Repubblica popolare cinese, ha svolto un ruolo centrale nel gestire le controversie commerciali della Cina con gli Stati Uniti nell'ambito dell'Organizzazione mondiale del commercio. Forbes definiva Zhou e Li come la \"coppia di potere cinese da cui l'amministrazione Obama deve guardarsi\"."}
{"id": "4219657", "revid": "163662", "url": "https://it.wikipedia.org/wiki?curid=4219657", "title": "Danese Cataneo", "text": ""}
{"id": "4219659", "revid": "399137", "url": "https://it.wikipedia.org/wiki?curid=4219659", "title": "Febronianismo", "text": ""}
{"id": "4219661", "revid": "123468660", "url": "https://it.wikipedia.org/wiki?curid=4219661", "title": "Episodi di Ultime dal cielo (prima stagione)", "text": "La prima stagione della serie televisiva Ultime dal cielo negli Stati Uniti \u00e8 stata trasmessa per la prima volta dalla CBS dal 28 settembre 1996 al 10 maggio 1997.\nIn Italia \u00e8 andata in onda su Canale 5.\nIl giornale... del giorno dopo.\nTrama.\nDopo essere stato cacciato di casa dalla moglie, l'agente di borsa Gary Hobson \u00e8 costretto a trasferirsi in una stanza d'albergo. L\u00ec, inizia a ricevere un misterioso giornale che viene consegnato alla sua porta con un gatto giallo. All'inizio Gary non si rende conto di niente, ma dopo un po' si accorge che il giornale \u00e8 l'edizione di domani del Chicago Sun-Times. Questo d\u00e0 a Gary l'opportunit\u00e0 di usare il giornale per il proprio guadagno o per aiutare le persone, come quando una rapina in banca mette in pericolo la vita della sua amica Marissa. Alla fine interrompe la rapina parlando con il rapinatore e dopo aver accettato il suo destino, progetta di inviargli un biglietto della lotteria vincente per aiutare i suoi problemi finanziari.\nLa scelta.\nTrama.\nGary deve scegliere se salvare i 190 passeggeri di un aereo che precipiter\u00e0 o una bambina investita da un'auto. Anche se alla fine i due casi sono incredibilmente legati fra loro.\nPanico in ascensore.\nTrama.\nChuck, migliore amico di Gary, leggendo il giornale del giorno dopo, scopre che aiuter\u00e0 una donna a partorire in ascensore. Il problema \u00e8 che \u00e8 terrorizzato dai bambini.\nIl mistero del giornale.\nTrama.\nGary trova possibili indizi sulla provenienza del giornale del giorno dopo. In particolare trova una foto risalente a molti anni prima di un editore del giornale, ritratto incredibilmente con lo stesso gatto che porta il quotidiano a Gary, e scopre che l'editore abitava nello stesso palazzo in cui si \u00e8 appena trasferito.\nIl biglietto vincente.\nTrama.\nIl giornale del giorno dopo riporta la notizia che il cane del sindaco di Chicago \u00e8 stato rapito. Chuck scopre che il ladro \u00e8 un suo lontano zio, Phil, arrabbiato con il sindaco perch\u00e9 un camion della nettezza urbana gli aveva, tempo prima, investito il cane. Mentre Gary e Chuck si occupano della faccenda scopriranno che c'\u00e8 di pi\u00f9 di quanto sembri dietro alla lotteria milionaria indetta dal sindaco e che nessuno riesce a vincere.\nGrandi speranze.\nTrama.\nIl giornale di Gary annuncia la morte per collasso di Michael Williams, un noto giocatore di basket. Gary cerca di convincerlo a non giocare la partita fatale. Anche se trover\u00e0 molte resistenze da parte dello stesso e del suo allenatore.\nIl neonato abbandonato.\nTrama.\nSul giornale del giorno dopo, Gary legge la notizia di un bambino di 10 settimane abbandonato sui gradini di una chiesa, cos\u00ec cerca e trova la giovane madre di 17 anni, convincendola a non abbandonarlo. Ma gli sviluppi portano il giornale a scrivere che la madre si sarebbe suicidata lanciandosi da un ponte, cos\u00ec Gary si mette di nuovo alla ricerca della ragazza.\nGiochi pericolosi.\nTrama.\nIl giornale di Gary riporta la tragica notizia di un bambino ucciso accidentalmente dal fratello con la pistola della madre. Gary interviene per impedire la tragedia e si affeziona al caso della famiglia, contraddistinta da due genitori divorziati. \nMeredith se ne va.\nTrama.\nLa giornalista Meredith, con la quale Gary ha avuto un breve flirt nelle settimane precedenti, torna a farsi viva per riallacciare i rapporti anche in vista di un suo trasferimento lavorativo a Washington. Intanto Chuck usa il giornale per guadagnare in borsa 15 milioni di dollari, ma viene accusato di \"insider trading\", cos\u00ec l'indomani decide di perdere la stessa cifra finendo comunque sotto accusa: alla fine ci rimette anche l'auto, che deve cedere come cauzione.\nL'uomo sbagliato.\nTrama.\nGary scopre che la sua ex moglie sta per sposare il suo ex capo ufficio. Inoltre si rende conto dal giornale che un dipendente della societ\u00e0 in cui lavorava \u00e8 intenzionato a uccidere proprio il capo ufficio. \nLa bomba di Natale.\nTrama.\nIl giornale riporta la notizia che alla vigilia di Natale una bomba dentro a un orsacchiotto causa 20 morti a una pista di pattinaggio. Grazie alla polizia riesce a intervenire evitando il peggio, ma il giornale a quel punto riporta la notizia di 30 morti per una bomba al centro commerciale. Intanto Chuck finisce in carcere e si ritrova in cella con un uomo che sostiene di essere Babbo Natale.\nIl grande freddo.\nTrama.\nA causa dell'intenso freddo, tutta la popolazione \u00e8 invitata a rimanere in casa, ma Gary accorre comunque sul luogo di piccoli incidenti (le cui vittime comunque non sono in pericolo di vita) per cercare di evitarli. Tutti, per\u00f2, sembrano non volere il suo aiuto, cos\u00ec Gary decide di sbarazzarsi del giornale. Solo quando alla fine ci riesce, intravede una notizia sulla morte di un senzatetto a causa del freddo.\nLa donna del gangster.\nTrama.\nUna donna, fidanzata con un boss mafioso, decide di rompere con lui, ma Gary scopre che questo potrebbe costarle la vita.\nIl muro (parte 1).\nTrama.\nIl giornale rivela che Gary uccider\u00e0 il presidente degli Stati Uniti durante la sua imminente visita a Chicago.\nIl muro (parte 2).\nTrama.\nMentre elude i servizi segreti, Gary tenta di impedire l'assassinio del presidente.\nUno strano individuo.\nTrama.\nGary incontra un ex poliziotto che sostiene di essere Bat Masterson, uno sceriffo vissuto nell'Ottocento. L'ex poliziotto spiega di voler trovare la persona che ha ucciso il suo ex compagno. Gary lo aiuta a risolvere il caso, permettendogli di iniziare a rimettere insieme la sua vita.\nLa giuria.\nTrama.\nGary \u00e8 chiamato a far parte di una giuria in un processo contro un uomo, accusato di aver sottratto denaro alla sua azienda. Vorrebbe non andare perch\u00e9, secondo il giornale, ci sono delle persone da salvare, ma non pu\u00f2 rifiutarsi, pena l'arresto e una multa, cos\u00ec va a parlare con il giudice. Non riesce, per\u00f2, a farsi esentare ed \u00e8 persino eletto caposquadra.\nGary crede che Phil, l'uomo accusato, si comporti in modo strano per essere colpevole. Non avendo prove a sostegno della sua tesi, Gary inizialmente decide di votare colpevole, ma mentre sta per leggere il verdetto, il gatto gli consegna il giornale in aula e da questo scopre che la moglie di Phil ha le prove per dimostrare l' innocenza del marito, spingendo Gary a cambiare il suo voto in non colpevole. \nDi conseguenza il giudice sequestra la giuria, mentre Gary manda Chuck a parlare con la moglie di Phil che accetta di parlare solo con Gary. Con l'aiuto di Chuck, Gary fugge e incontra la donna, ma il loro piano viene scoperto quando uno degli altri giurati, Linda, si intrufola per vedere Gary e al suo posto trova Chuck.\nNel frattempo, la moglie di Phil rivela che suo marito aveva origliato del piano di appropriazione indebita mentre si trovava al lavoro e, di conseguenza, aveva iniziato ad indagare. Phil aveva scoperto che il suo superiore, nonch\u00e9 capo dell'azienda, Prosky stava rubando profitti alla sua azienda. Dopo essere stato scoperto, Prosky aveva incastrato Phil, minacciando ritorsioni alla sua famiglia se questo avesse ritrattato. \nLa donna non \u00e8 disposta a testimoniare e rivela che l'unica altra persona che l'avrebbe fatto, Gus, \u00e8 troppo spaventata per il pestaggio subito all'inizio del processo, prima che Gary lo salvasse. Quando Gary torna con queste informazioni, scopre che il suo inganno \u00e8 stato scoperto e viene espulso dalla giuria. \nDopo aver appreso che Phil si uccider\u00e0, Gary e Chuck rintracciano Gus e lo convincono a testimoniare. I tre arrivano proprio quando la giuria sta per emettere un verdetto di colpevolezza e mentre il giudice inizialmente rifiuta perfino di sentire Gus, dopo aver visto quanto l'uomo ha paura di Prosky, decide di ascoltare in sua vece Gary. Anche se il giudice rifiuta di ascoltare la testimonianza di Gus, dichiara un errore giudiziario nei confronti di Phil e si impegna a fare in modo che Gary non venga mai pi\u00f9 chiamato a fare il giurato. \nAlla fine, Prosky viene processato per i suoi crimini e dichiarato colpevole, mentre la collega giurato di Gary, Linda, lo trascina fuori a bere qualcosa.\nLa veggente.\nTrama.\nGary collabora con una sensitiva, Claire, che all'inizio crede essere falsa, per salvare un bambino che \u00e8 stato rapito.\nIl gatto.\nTrama.\nIl gatto inizia a consegnare il giornale a una donna morente.\nIl fantasma dell'opera.\nTrama.\nGary si innamora di un'artista che ha salvato. Tuttavia, Gary deve prendere una decisione difficile quando scopre che lei si riunir\u00e0 con una vecchia fiamma.\nNel nome del futuro.\nTrama.\nGary viene ricoverato in ospedale dopo essere stato investito da un'auto e aver subito un trauma cranico. In ospedale, l'uomo incontra una giovane ragazza di nome Rachel che ha bisogno di un cuore. Gary affronta un dilemma morale quando scopre che potrebbe salvare la vita di Rachel, a patto, per\u00f2, di saltare un salvataggio. Gary sceglie di salvare il ragazzo, Tommy, e viene colpito, costringendo il ragazzo che gli ha sparato, Eddie, a scappare ad alta velocit\u00e0. Gary ha un'esperienza extra-corporea in cui comunica con lo spirito di Rachel, che lo convince a lasciar perdere il giornale e fare affidamento sulla fede, mentre lei apparentemente muore. Anche Gary sta per morire, ma all'ultimo minuto viene rianimato e i medici rivelano che Rachel ha avuto un cuore: il ragazzo che ha sparato a Gary, Eddie, si \u00e8 ribaltato con la sua macchina ed \u00e8 morto, cos\u00ec i medici hanno preso il suo cuore dandolo alla ragazza. Gary e Rachel si riprendono e Chuck fa pace con Tommy che aveva aiutato Eddie a rubargli la macchina, che non ha mai recuperato.\nUn padre invadente.\nTrama.\nIl padre di Gary, Bernie, si trasferisce temporaneamente da suo figlio dopo che la madre di Gary lo ha cacciato. Dopo aver appreso del giornale ed essersi divertito ad aiutare gli altri, Bernie decide di restare definitivamente.\nL'amore \u00e8 cieco.\nTrama.\nGary cerca di impedire l'omicidio di una professoressa universitaria, la dottoressa Price, la quale crede che Gary sia uno stalker. Gary sospetta che il colpevole sia Jeffrey Craig, il compagno di studio di Marissa all'universit\u00e0."}
{"id": "4219662", "revid": "110157", "url": "https://it.wikipedia.org/wiki?curid=4219662", "title": "Cvr\u010dovice (Moravia meridionale)", "text": "Cvr\u010dovice (in tedesco \"Urspitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219663", "revid": "110157", "url": "https://it.wikipedia.org/wiki?curid=4219663", "title": "\u010ceb\u00edn", "text": "\u010ceb\u00edn (in tedesco \"Tschebin\") \u00e8 un comune della Repubblica Ceca facente parte del distretto di Brno-venkov, in Moravia Meridionale.\nQua \u00e8 nato l'ex calciatore Franti\u0161ek \u0160tambachr."}
{"id": "4219667", "revid": "110157", "url": "https://it.wikipedia.org/wiki?curid=4219667", "title": "\u010cernv\u00edr", "text": "\u010cernv\u00edr (in tedesco \"Tschernwir\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219668", "revid": "339392", "url": "https://it.wikipedia.org/wiki?curid=4219668", "title": "Preghiera di Fatima", "text": ""}
{"id": "4219669", "revid": "110157", "url": "https://it.wikipedia.org/wiki?curid=4219669", "title": "\u010cesk\u00e1", "text": "\u010cesk\u00e1 (in tedesco \"Zinsendorf\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219670", "revid": "110157", "url": "https://it.wikipedia.org/wiki?curid=4219670", "title": "\u010cu\u010dice", "text": "\u010cu\u010dice (in tedesco \"Tschutschitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219674", "revid": "110157", "url": "https://it.wikipedia.org/wiki?curid=4219674", "title": "Doln\u00ed Lou\u010dky", "text": "Doln\u00ed Lou\u010dky (in tedesco \"Unter Loutschka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219676", "revid": "110157", "url": "https://it.wikipedia.org/wiki?curid=4219676", "title": "Doma\u0161ov", "text": "Doma\u0161ov (in tedesco \"Domaschow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219678", "revid": "1305772", "url": "https://it.wikipedia.org/wiki?curid=4219678", "title": "Drahon\u00edn", "text": "Drahon\u00edn (in tedesco \"Drahonin\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219682", "revid": "110157", "url": "https://it.wikipedia.org/wiki?curid=4219682", "title": "Hajany (Moravia meridionale)", "text": "Hajany (in tedesco \"Hajan\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219683", "revid": "203575", "url": "https://it.wikipedia.org/wiki?curid=4219683", "title": "Door Wilskracht Sterk", "text": ""}
{"id": "4219684", "revid": "110157", "url": "https://it.wikipedia.org/wiki?curid=4219684", "title": "Heroltice", "text": "Heroltice (in tedesco \"Heroltitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219685", "revid": "767487", "url": "https://it.wikipedia.org/wiki?curid=4219685", "title": "Franciszek Misztal", "text": "Biografia.\nFranciszek Misztal nasce il 15 marzo 1901 nel villaggio di Lisie Jamy, vicino a Lubacz\u00f3w. Nel 1921 si diploma presso la scuola superiore a Leopoli, iscrivendosi poi alla locale Universit\u00e0. Come studente, nel 1924, riceve un posto di lavoro come assistente presso il Dipartimento di Meccanica dell'Universit\u00e0. Allo stesso tempo presta servizio presso l'Unione degli Studenti Aviatori dell'Universit\u00e0 di Leopoli. Qui sviluppa un particolare interesse per la tecnica aeronautica. Si laurea in ingegneria meccanica nel 1926, completando l'anno di lavoro come assistente. Per approfondire le proprie conoscenze nel settore del trasporto aereo, nel 1927 si reca ad Aquisgrana dove studia presso il locale Istituto Politecnico di aerodinamica. Allo stesso tempo mantiene i contatti con il professor Czeslaw Witoszy\u0144skim, direttore dell'Istituto aerodinamico di Varsavia. Nel 1929 completa gli studi ad Aquisgrana dove ottiene il diploma di dottore in aerodinamica.\nNel frattempo, per studiare ad Aquisgrana, aveva fatto il pendolare perch\u00e9 nel 1928 era stato assunto come progettista indipendente presso la fabbrica di stato Pa\u0144stwowe Zak\u0142ady Lotnicze di Varsavia, dove lavor\u00f2 fino allo scoppio della guerra, il 1\u00ba settembre 1939. Presso la PZL applica praticamente tutta la sua conoscenza, impegnandosi nei lavori di progettazione di numerosi aerei. Negli anni trenta diviene uno dei progettisti aeronautici pi\u00f9 famosi, distinguendosi per l'alta creativit\u00e0 della sua produzione. Collabora alla progettazione dell'aereo da trasporto passeggeri PZL.4 (1929), dei velivoli sportivi PZL.19 e PZL.26, dell'aereo da ricognizione e bombardamento PZL.23 Kara\u015b (cassone alare). Come capo progettista sviluppa il prototipo del caccia bimotore PZL.38 Wilk e del suo successore PZL.48 Lampart. Quest'ultimo prototipo non viene completato a causa dello scoppio della guerra. Nella primavera del 1939 elabora il progetto preliminare del bimotore da caccia PZL.54 Ry\u015b. Collabora anche, parzialmente, allo sviluppo del velivolo da addestramento PWS-33 Wy\u017ce\u0142.\nDurante l'occupazione tedesca della Polonia Misztal rimane nel paese. Tra il 1940 ed il 1944 insegna meccanica presso la Facolt\u00e0 di Ingegneria Wawelberg e Rotwand di Varsavia. Dopo la liberazione prese parte attiva nella ricostruzione dell'aeronautica polacca. Inizi\u00f2 a lavorare presso la compagnia aerea LOT, dove fu capo del dipartimento tecnico (1945-1946). Allo stesso tempo si impegn\u00f2 nella ricostruzione del settore del trasporto aereo attraverso la partecipazione a comitati di sviluppo per la costruzione di progetti aeronautici. Per il settore del trasporto aereo, nel corso del 1946, fu nominato direttore del Centro Studi Aeronautici (Centralnego Studium Samolot\u00f3w) di Varsavia-Okecie, che organizz\u00f2 totalmente. L'ingegner Misztal fu in grado di riunire progettisti, personale tecnico e operai che avevano lavorato nello stabilimento della PZL prima della guerra. Sotto la sua direzione il C.S.S. progett\u00f2 gli aerei da addestramento CSS-10A, CSS-10C, CSS-11 e l'aereo da trasporto passeggeri CSS-12.\nNei primi anni del dopoguerra Misztal condusse estese operazioni volte a ricostruire e a far rinascere la forza aerea polacca, prestando servizio ovunque ci fosse bisogno di lui. Nel 1945 prese parte al rilancio dell'Aero Club di Varsavia e collabor\u00f2 fortemente all'organizzazione dell'Aviazione Universitaria. Gi\u00e0 nello stesso anno aveva iniziato i colloqui per la costruzione di aerei presso il Dipartimento dell'aviazione della Scuola di Ingegneria Meccanica dell'Universit\u00e0 Wawelberg e Rotwand. Tali lavori di costruzione aeronautiche procedettero fino al 1951. Nel mese di ottobre del 1947 fu nominato professore aggiunto presso il Politecnico di Varsavia, prendendo parte attiva nell'organizzazione dello studio sugli aeroporti civili polacchi. Nel marzo del 1948 gli venne data la cattedra di professore. Nello stesso anno prese parte al rilancio della rivista aeronautica \"Technika Lotnicza\", entrando nella composizione della sua redazione. Nel 1950 l'ingegner Misztal fu tolto dal lavoro nel settore aerospaziale, focalizzando interamente la su attivit\u00e0 sull'insegnamento universitario e sulla ricerca. Nel 1951 organizz\u00f2, e diresse per molti anni, il Dipartimento di Ingegneria Meccanica Aeronautica dell'Universit\u00e0 di Varsavia. Dopo la sua riorganizzazione divenne Capo Dipartimento, ricoprendo quella posizione fino al 1970, anno in cui and\u00f2 in pensione. Negli anni 1954-1956 fu Preside della Facolt\u00e0 di Aviazione del Politecnico (Wydzia\u0142u Lotniczego Politechniki), presidente della sezione aeronautica del Consiglio della S. I.M.P. (1953-1955), pubblicando allo stesso tempo diversi articoli su riviste scientifiche.\nDopo il 1955 torn\u00f2 a lavorare nel settore aerospaziale, dirigendo l'ufficio di progettazione dell'Istituto di Aeronautica (Instytucie Lotnictwa), in cui disegn\u00f2 due aerei da trasporto passeggeri, entrambi non realizzati, l'FM-11 e l'FM-12 ed un velivolo da caccia FM-13.\nIl 1956 fu un anno di straordinari cambiamenti per l'aeronautica polacca. Misztal si impegn\u00f2 socialmente nei lavori della Commissione Storica dell'Aeroclub polacco, nella riattivazione dei voli in mongolfiera e nell'organizzazione del Klubu Senior\u00f3w Lotnictwa (Aeroclub seniores). Allo stesso tempo, associato con la sua attivit\u00e0 presso l'Accademia polacca delle scienze, lavor\u00f2 presso il Dipartimento di Ingegneria Meccanica. Dal 1957 lavor\u00f2 alla realizzazione del Centro per la progettazione dell'equipaggiamento per le comunicazioni aeronautiche (O\u015brodku Konstrukcji Lotniczych Wytw\u00f3rni Sprz\u0119tu Komunikacyjnego) di Varsavia-Okecie, mentre negli anni successivi fu consulente presso l'ufficio della realizzazione dell'impianto. Nel 1959, insieme con il professor Leszek Duleba, progetta e realizza l'aereo da trasporto passeggeri e per rilievi aerofotogrammetrici PZL MD-12.\nNegli anni 1960-1965 fu Segretario della IV Divisione delle Scienze tecniche dell'Accademia polacca delle scienze, ed allo stesso tempo divenne membro del Presidio del P.A.S. (1960-1972). Venne poi nominato vicesegretario alle Scienze tecniche del P.A. N. (1966-1968). Nel 1964 fu nominato membro dell'Accademia delle Scienze. Da allora fu anche membro della rivista \"Archiwum Budowy Maszyn\" e poi, dal 1972, ne divenne direttore editoriale. Nonostante il suo pensionamento, avvenuto nel 1970, mantenne sempre i contatti con l'Istituto di Aeronautica, la Facolt\u00e0 di Idroaerodinamica e quella di Ingegneria Aeronautica del Politecnico di Varsavia, dove fece numerose conferenze e consulti e partecip\u00f2 alla ricerca scientifica. Egli, tra gli altri, partecip\u00f2 agli studi sull'uso dei laminati nella costruzione degli alianti e collabor\u00f2 con il centro sperimentale Szybowcowymi Zak\u0142ady Szybowcowymi di Bielsko-Biala.\nFranciszek Misztal fu per tutta la sua vita un appassionato sostenitore dello sviluppo del settore del trasporto aereo in Polonia, ostinatamente combattuto tra l'opportunit\u00e0 di costruire un paese indipendente dopo la guerra, e un sistema di trasporto aereo, addestramento e volo sportivo di piccole dimensioni.\nMor\u00ec a Varsavia il 9 giugno 1981, all'et\u00e0 di 80 anni."}
{"id": "4219686", "revid": "110157", "url": "https://it.wikipedia.org/wiki?curid=4219686", "title": "Hl\u00edna", "text": "Hl\u00edna (in tedesco \"Hlina\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219687", "revid": "110157", "url": "https://it.wikipedia.org/wiki?curid=4219687", "title": "Hlubok\u00e9 Dvory", "text": "Hlubok\u00e9 Dvory (in tedesco \"Hluboky\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219689", "revid": "110157", "url": "https://it.wikipedia.org/wiki?curid=4219689", "title": "Holasice", "text": "Holasice (in tedesco \"Holasitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219690", "revid": "671029", "url": "https://it.wikipedia.org/wiki?curid=4219690", "title": "Tottenham Hotspur Football Club 2012-2013", "text": "Questa pagina raccoglie i dati riguardanti il Tottenham Hotspur Football Club nelle competizioni ufficiali della stagione 2012-2013.\nMaglie e sponsor.\nLo sponsor tecnico \u00e8 Under Armour, mentre quello ufficiale \u00e8 Aurasma1\n\"1 - Aurasma \u00e8 una filiale della Autonomy Corporation\"\nOrganigramma societario.\nArea direttiva\nArea marketing\nArea tecnica\nRosa.\n\"Dati aggiornati al 21 febbraio 2013.\"\nStatistiche.\nStatistiche di squadra.\n\"Statistiche aggiornate al 19 maggio 2013.\""}
{"id": "4219691", "revid": "1005847", "url": "https://it.wikipedia.org/wiki?curid=4219691", "title": "Consiglio di Stato della Repubblica Popolare Cinese", "text": "Il Consiglio di Stato della Repubblica Popolare Cinese (), sinonimo di governo popolare centrale (), \u00e8 dal 1954 (in particolare in relazione ai governi locali), la principale autorit\u00e0 amministrativa del Repubblica Popolare Cinese. Il Consiglio di Stato \u00e8 il supremo organismo amministrativo dello Stato, incaricato di applicare le leggi e le decisioni approvate dal Congresso nazionale del popolo e dal suo Comitato permanente, e di elaborare rapporti di lavoro.\nEsso rappresenta quindi il potere esecutivo, ossia il Governo dello Stato: in questo senso, la traduzione \"Consiglio di Stato\", pur corretta, pu\u00f2 risultare fuorviante, in quanto in altri paesi (ad esempio in Francia ed in Italia) questa denominazione indica un organo di natura diversa, di solito di giustizia amministrativa.\n\u00c8 presieduto dal Primo ministro e comprende i capi di ciascun dipartimento governativo (ovvero dei ministeri) e di ciascuna commissione. Attualmente, il Consiglio \u00e8 composto da 35 membri: il premier, un vice-premier, tre vice-primi ministri, cinque consiglieri di Stato (di cui due sono anche i ministri), 25 ministri supplementari e capi delle commissioni pi\u00f9 importanti.\nNell'architettura statale della Repubblica Popolare Cinese, il governo popolare centrale costituisce uno dei tre rami di collegamento del potere, accanto al Partito Comunista Cinese e all'Esercito Popolare di Liberazione. Il Consiglio di Stato controlla direttamente le amministrazioni del popolo nelle province, e in pratica fa combaciare i poteri subalterni con i livelli superiori del Partito Comunista Cinese, determinando la saldatura di questi in un unico blocco di potere."}
{"id": "4219692", "revid": "1305772", "url": "https://it.wikipedia.org/wiki?curid=4219692", "title": "Horn\u00ed Lou\u010dky", "text": "Horn\u00ed Lou\u010dky (in tedesco \"Ober Loutschka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219693", "revid": "110157", "url": "https://it.wikipedia.org/wiki?curid=4219693", "title": "Host\u011bnice", "text": "Host\u011bnice (in tedesco \"Hostienitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219695", "revid": "110157", "url": "https://it.wikipedia.org/wiki?curid=4219695", "title": "Hrad\u010dany (Moravia meridionale)", "text": "Hrad\u010dany (in tedesco \"Radschans\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219696", "revid": "110157", "url": "https://it.wikipedia.org/wiki?curid=4219696", "title": "Hru\u0161ovany u Brna", "text": "Hru\u0161ovany u Brna (in tedesco \"Rohrbach\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219697", "revid": "110157", "url": "https://it.wikipedia.org/wiki?curid=4219697", "title": "Hvozdec (Moravia meridionale)", "text": "Hvozdec (in tedesco \"Hoschtetz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219698", "revid": "110157", "url": "https://it.wikipedia.org/wiki?curid=4219698", "title": "Chud\u010dice", "text": "Chud\u010dice (in tedesco \"Chutschitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219699", "revid": "110157", "url": "https://it.wikipedia.org/wiki?curid=4219699", "title": "N\u011bm\u010di\u010dky (Brno-venkov)", "text": "N\u011bm\u010di\u010dky (in tedesco \"Klein Niemtschitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219701", "revid": "110157", "url": "https://it.wikipedia.org/wiki?curid=4219701", "title": "Neslovice", "text": "Neslovice (in tedesco \"Ne\u00dflowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4219704", "revid": "1632387", "url": "https://it.wikipedia.org/wiki?curid=4219704", "title": "Down (The Jesus Lizard)", "text": "Down \u00e8 il quarto album discografico in studio del gruppo noise rock statunitense The Jesus Lizard, pubblicato nel 1994 dall'etichetta Touch and Go Records. Si tratta dell'ultimo disco della band prodotto da Steve Albini.\nLa traccia \"Horse\" veniva indicata con il titolo alternativo \"Pony Beat\" durante i concerti del periodo del gruppo. David Wm. Sims suona l'organo nella versione inclusa nell'album.\nIl dipinto in copertina si intitola \"Falling Dog\" ed \u00e8 opera dell'artista Malcolm Bucknall, che si era gi\u00e0 occupato in precedenza delle copertine del singolo \"Puss/Oh, the Guilt\" (diviso a met\u00e0 con i Nirvana) e del disco \"Liar\"."}
{"id": "4219708", "revid": "741067", "url": "https://it.wikipedia.org/wiki?curid=4219708", "title": "Episodi di Ultime dal cielo (seconda stagione)", "text": "La seconda stagione della serie televisiva Ultime dal cielo negli Stati Uniti \u00e8 stata trasmessa per la prima volta dalla CBS dal 27 settembre 1997 al 23 maggio 1998.\nIn Italia, \u00e8 andata in onda su Canale 5.\nUn quartiere da demolire.\nTrama.\nGary scopre che un avido uomo d'affari vuole acquistare il pub McGinty's e l'orfanotrofio per demolirli e costruire un parcheggio. Nel frattempo, Gary deve anche trovare un nuovo posto in cui vivere, dopo che un incendio, causato da un guasto elettrico, distrugge la sua stanza d'albergo.\nMedaglia al valore.\nTrama.\nGary deve aiutare un veterano del Vietnam che ha la medaglia d'onore del Congresso, quando una cerimonia in suo onore innesca sensi di colpa e allucinazioni a causa di un errore che ha commesso durante la guerra del Vietnam. Nel frattempo, Chuck si innamora.\nIl matrimonio.\nTrama.\nAl McGinty's viene chiesto di provvedere al matrimonio dell'ex ragazza e fidanzata del liceo di Gary, che prova ancora dei sentimenti romantici per lui. Nel frattempo, il padre di lei si trova sotto il programma di protezione testimoni della polizia da tre settimane e il giornale avverte di problemi al matrimonio.\nLa storia di Jenny.\nTrama.\nGary deve aiutare un ragazzino malato di leucemia che rifiuta di sottoporsi alle cure. Gary cerca di convincerlo a incontrare Jenny Sloane, la fidanzata di Chicago, che \u00e8 malata di cancro.\nIl vecchio leone.\nTrama.\nUn vecchio collega di lavoro e amico di Gary e Chuck, Fred Meanwell, sta attraversando una crisi di mezza et\u00e0. Gary e Chuck devono impedirgli di sottoporsi a un fatale intervento di chirurgia plastica per impressionare la sua ragazza e migliorare la sua carriera.\nAngeli e diavoli.\nTrama.\nGary e Chuck vengono coinvolti in un programma notturno di basket in una chiesa locale per i giovani del centro citt\u00e0, dove incontrano una giovane suora di nome Sorella Mary. Gary aiuta a impedire a Sorella Mary di abbandonare la sua vocazione, dopo che un giovane coinvolto nel programma di basket \u00e8 stato ucciso durante un tentativo di rapina in un minimarket, che Gary non era riuscito a fermare.\nIl passato riemerge.\nTrama.\nIl giornale arriva con un articolo scritto in russo. Gary salva un tassista che capisce il russo e gli traduce l'articolo. Il nostro eroe scopre cos\u00ec che deve salvare Paulina Rosanova, una bellissima violinista russa, da un assassino oltre a farla parlare con suo padre, scomparso da tempo.\nIl figlio del leader.\nTrama.\nDopo aver appreso che un leader di un movimento della supremazia bianca, Darryl Foster, verr\u00e0 assassinato durante una marcia, Gary inizia a discutere se salvare la sua vita o lasciarlo morire. Marissa riesce a convincerlo a salvarlo. La situazione si complica ulteriormente quando il figlio del leader, Lance Foster, fa amicizia con un giovane ragazzo afroamericano.\nPer una vita normale.\nTrama.\nGary \u00e8 stressato e desidera solo una vita tranquilla. Fa sogni ricorrenti su uno psichiatra che lo incoraggia a prendersi la domenica libera, lasciando perdere il giornale per un giorno. Gary accetta il consiglio, ma sfortunatamente scopre che ha bisogno di convincere un famoso quarterback dei Chicago Bears, Joe Damski, a smettere di giocare per evitare un grave infortunio. Nel frattempo, Chuck e Marissa si scontrano sulla gestione del bar McGinty's.\nLa verit\u00e0 fa male.\nTrama.\nGary si intromette tra il suo cuoco e un bibliotecario incline agli incidenti, l'ultimo dei quali si innamora di lui per averla salvata. Chuck diventa sincero mentre esce con una rabbina.\nLa fuga del coniglietto.\nTrama.\nGary cerca una bambina scomparsa, finendo per diventare un sospettato della sua scomparsa. Quando la polizia si rifiuta di ascoltarlo, Gary entra in una fogna sotterranea allagata per cercare di salvare la bambina prima che sia troppo tardi.\nUn ospite regale.\nTrama.\nDopo aver trovato una ragazza nascosta nella parte posteriore del suo furgone, Gary scopre che questa \u00e8 la principessa Sibella, che tutti credono scomparsa per scappare dal suo stile di vita privilegiato, ma rigido.\nIncrocio pericoloso.\nTrama.\nGary viene nominato per occupare un seggio vacante del Consiglio Comunale e cerca di far installare un lampione in un incrocio pericoloso, dove si verificano molti incidenti stradali, ma il Consiglio gli dice che prima deve votare a favore di un progetto. Quando scopre che il progetto sfratter\u00e0 molte persone, Gary decide di non votare a favore pertanto il Consiglio boccia la sua richiesta. Cos\u00ec Gary chiede aiuto a Molly Greene e a un ex e onesto membro del Consiglio.\nSospetto di corruzione.\nTrama.\nGary deve impedire che il detective Crumb, prossimo alla pensione, venga arrestato a causa di un'indagine di ricatto dopo che \u00e8 diventato l'obiettivo di uno spietato procuratore distrettuale per dimostrare la corruzione della polizia.\nLa maledizione della mummia.\nTrama.\nMarissa viene maledetta dagli orecchini che il suo nuovo ragazzo ha rubato da una mostra di mummie.\nLa finestra sul viale.\nTrama.\nIn una trama in stile La finestra sul cortile, Gary cade, si rompe una gamba, si fa soccorrere da Chuck e si ritrova bloccato in casa, da solo, con una gamba ingessata. Per passare il tempo, inizia a guardare con il cannocchiale le persone nel condominio dall'altra parte della strada, scoprendo un nuovo vicino, che sembra essere stato vittima di un omicidio quasi 50 anni fa.\nI fratelli Carpazian.\nTrama.\nI genitori di Gary ricevono il giornale quando quest'ultimo rimane intrappolato in un teatro abbandonato, dopo aver tentato di salvare una scimmia.\nCuore di pietra.\nTrama.\nIl giornale dice a Gary che un uomo, John Hernandez, morir\u00e0 in un incidente stradale, quindi salva l'uomo, ma in seguito il giornale cambia e dice che l'uomo uccider\u00e0 Rachel Stone. Gary allora sventa il tentativo d'omicidio e cerca di avvertire Rachel, un assistente del procuratore di Stato, perch\u00e9 l'uomo \u00e8 un detenuto rilasciato di recente ed \u00e8 stata lei a incarcerarlo. Quando Gary si rifiuta di dirle come conosce queste informazioni, lei lo congeda. \nNel frattempo, John manda in coma Chuck quando gli ruba la macchina per la fuga. Gary interferisce con il prossimo tentativo di John a casa di Rachel e questo si trasforma in una situazione di stallo con ostaggio. Gary riesce a impedire a Rachel e John di uccidersi a vicenda e convince John a lasciare che lui guidi entrambi lontano da qui, lasciando cos\u00ec andare Rachel. I due finiscono il loro viaggio su una ferrovia dove sentono due bambini gridare aiuto. Uno di loro, infatti, \u00e8 intrappolato in un punto del binario, con un treno che si avvicina. John decide di saltare su un altro treno, ma ritorna al momento giusto per aiutare a salvare i bambini a spese della sua stessa vita. \nChuck si sveglia.\nIl camaleonte.\nTrama.\nGary scopre che un britannico che lo ha assistito in una missione \u00e8 in realt\u00e0 un falsario con molti nemici. L'uomo \u00e8 disposto a restituire un capolavoro rubato, in cambio di aiuto per entrare in un museo.\nPrevisioni del tempo.\nTrama.\nUn gruppo di criminali costringe Gary a consegnare un rivoluzionario programma per computer creato da uno dei suoi amici d'infanzia, Renee, rapendo i genitori di Gary.\nViaggio nel passato.\nTrama.\nGary legge sul giornale che un pilone in un cantiere edile cadr\u00e0 e abbatter\u00e0 un edificio vicino, uccidendo migliaia di persone. Gary cerca di evitare che il disastro accada solo per essere messo KO, quando viene colpito alla testa, e svegliarsi due giorni prima del Grande Incendio di Chicago del 1871. In quel tempo, conosce Morris, che assomiglia a Chuck, e Jesse, il fratello di Eleanor (una cantante di un saloon identica a Marissa e vittima di razzismo). Oltre ad aiutare Jesse ed Eleanor, Gary deve cercare di impedire l'incendio di Chicago.\nVisioni.\nTrama.\nMarissa ha una visione e crede che la sua vista stia tornando. Chuck \u00e8 testimone di una strage e viene preso in ostaggio con Gary e Crumb, lasciando a Marissa il compito di salvare la situazione."}
{"id": "4219716", "revid": "3115", "url": "https://it.wikipedia.org/wiki?curid=4219716", "title": "Laudes Divinae", "text": "Le Lodi Divine o, dalla lingua latina Laudes Divinae, o ancora informalmente chiamate come \"Benedetto sia Dio\" o \"Dio sia benedetto\", sono una preghiera espiatoria del XVIII secolo della Chiesa cattolica. Sono tradizionalmente recitate durante la benedizione del Santissimo Sacramento. Inoltre, si pu\u00f2 anche recitare, dopo aver sentito, visto o inavvertitamente pronunciato parolacce o bestemmie.\nStoria.\nLe Lodi Divine sono state originariamente scritte in italiano da Luigi Felici nel 1797 allo scopo di riparare dopo aver detto o sentito parolacce o bestemmie. Le lodi sono state successivamente ampliata da Papa Pio VII nel 1801 e alla fine sono divenute una recitazione comune dopo la Benedizione, di solito con il sacerdote che proclama ogni riga, e la comunit\u00e0 presente la ripete."}
{"id": "4219719", "revid": "268111", "url": "https://it.wikipedia.org/wiki?curid=4219719", "title": "Druga hrvatska ko\u0161arka\u0161ka liga", "text": "La Druga hrvatska ko\u0161arka\u0161ka liga, nota anche come A2 Liga \u00e8 il secondo livello del campionato croato di pallacanestro."}
{"id": "4219721", "revid": "1568601", "url": "https://it.wikipedia.org/wiki?curid=4219721", "title": "Roggia Comenduna", "text": "La roggia Comenduna (\"Seri\u00f6la\" in dialetto bergamasco) \u00e8 un canale artificiale lungo circa 4\u00a0km, derivato dal fiume Serio, che percorre la provincia di Bergamo.\nTracciato.\nLa roggia Comenduna \u00e8 situata nella bassa val Seriana e trae origine dalle opere di presa poste sulla sponda orografica destra del fiume Serio nei pressi della localit\u00e0 \"Ponte di Cene\", situata ad est del paese di Cene ed a Nord dell'abitato di Comenduno (frazione di Albino), borgo da cui il canale deriva il proprio nome.\nLa roggia prosegue il suo corso seguendo l'andamento della valle, sviluppandosi in direzione sud-est parallelamente al fiume Serio.\nDopo essersi mantenuta attigua alla strada SP 35, fino al 2007 principale arteria viabilistica della valle, solca la zona industriale di Desenzano al Serio e di Albino, mantenendosi sempre all'interno dei confini comunali del capoluogo seriano. Lungo il proprio corso alimenta quindi cinque piccole centrali idroelettriche, due delle quali ancora in funzione, unendosi dopo circa 3.5 chilometri alla roggia Spini, che nasce poche decine di metri pi\u00f9 a valle e scorre parallelamente ad essa.\nIl canale con le acque delle due rogge, che nei periodi di massima portata pu\u00f2 arrivare a 5\u00a0m\u00b3/s, prosegue per alcune centinaia di metri andando poi ad immettersi nelle vasche di carico di Albino. Queste, poste nei pressi del ponte romanico che collega il capoluogo con la Valle del Lujo e Pradalunga, danno vita a tre canali di grande importanza: la Roggia Serio Grande, la Roggia Morlana e la Roggia Borgogna-Pradalunga, che garantiscono il fabbisogno idrico alle campagne della pianura bergamasca.\nStoria.\nLe origini della roggia Comenduna risalgono al XIII secolo.\nIn quel periodo, in cui la zona era dilaniata dalle lotte tra i Comuni della Lega Lombarda e l'impero di Federico Barbarossa, venne stipulata la Pace di Costanza, trattato con il quale l'imperatore riconosceva la Lega Lombarda e dava ai Comuni che la componevano concessioni in ambito amministrativo, politico e giudiziario, regalie comprese, tra le quali vi era anche la gestione e lo sfruttamento dei corsi d'acqua.\nCome accaduto per la vicina citt\u00e0 di Bergamo, che si dot\u00f2 di un vasto sistema di canali artificiali che aveva origine dalla bassa val Seriana e che faceva capo alla roggia Serio Grande, anche il comune di Comenduno avvert\u00ec l'esigenza di dotarsi di un sistema irriguo che potesse soddisfare le esigenze dei propri possedimenti nelle campagne circostanti.\nRisale al 1223 l'atto formale con il quale Giovanni Tornielli, vescovo di Bergamo, concesse ai consoli del comune di Comenduno la possibilit\u00e0 di estrarre acqua dal corso del fiume Serio, bene di competenza feudale vescovile, al fine di movimentare un mulino. \nLa roggia rimase di propriet\u00e0 comunale fino al 1330, anno in cui met\u00e0 dei diritti della stessa vennero ceduti ad un esponente della Suardi, che gi\u00e0 vantava propriet\u00e0 nella zona, unitamente a due ruote di mulino.\nContestualmente alla cessione vennero ribaditi i diritti del vescovo sulle acque e quelli degli abitanti di Comenduno di attingere al fine di irrigare i campi posti nei pressi della chiesa di sant'Alessandro.\nNel 1443 vennero redatti gli statuti del comune di Albino, nei quali vennero enunciate una serie di norme volte ad armonizzare l'utilizzo dei corsi d'acqua situati nel territorio comunale: si parla della gestione del prelievo e dalla distribuzione delle acque, delle aste per l'assegnazione dei mulini, nonch\u00e9 del divieto di impiantare lungo il corso del canale attivit\u00e0 (tintorie e segherie) che potessero risultare inquinanti.\nTra le numerose attivit\u00e0 presenti lungo il corso d'acqua si segnalavano, tra le altre, due ruote per molatura, due mulini ed un pestone per i quali si rendeva necessario il pagamento di un affitto alla Congregazione della Misericordia Maggiore (MIA), per la cui riscossione nel 1462 il Vescovo Barozzi invest\u00ec il comune di Albino.\nPer i secoli successivi la Roggia Comenduna venne utilizzata prevalentemente per piccole attivit\u00e0 agricole ed artigianali e per il mantenimento della portata della roggia Serio Grande\nfino a quando, a partire dal XIX secolo, cominciarono a sorgere le prime industrie. \nQueste vennero edificate lungo il corso dei canali esistenti al fine di sfruttarne la potenza idrica utile a far funzionare i macchinari di opifici ed industrie. Conseguentemente l'importanza della roggia Comenduna crebbe notevolmente, contribuendo al boom economico della valle.\nDifatti, se nel 1811 era documentata la presenza di un maglio per la lavorazione del rame e di una sega per il taglio del marmo, gi\u00e0 nel 1832 la ditta Colleoni-Gilberti acquist\u00f2 dal comune di Bergamo, oltre ai diritti sulle acque, anche due magli ed un mulino al fine di impiantarvi molini per la macinazione del cemento estratto dalle cave della zona. Questo piccolo cementificio fu poi rilevato, nel 1867, dalla \"Societ\u00e0 Italiana dei cementi e delle calci idrauliche\", oggi Italcementi.\nVi furono anche diverse rivendicazioni inerenti al diritto di estrazione delle acque, la pi\u00f9 importante delle quali fu avanzata dall'amministrazione della roggia Morlana contro il Comune di Bergamo, avvenuta negli ultimi anni del XIX secolo e conclusasi con la conferma a favore dell'autorit\u00e0 cittadina.\nIn quegli anni vennero installate alcune centrali idroelettriche lungo il corso della roggia Comenduna. La prima, posta presso lo sbocco della piccola valle d'Isla, richiese un'opera che ridusse la pendenza della roggia nel suo tratto pi\u00f9 a Nord, al fine di permettere una cascata dalla quale trarre energia, mentre un'altra venne installata pi\u00f9 a valle, all'altezza di Comenduno, su uno dei salti d'acqua del cementificio Italcementi.\nIn seguito al grande sviluppo industriale della zona, parallelamente al corso della roggia venne costruito un secondo canale artificiale. Il primo tratto di questo, denominato \"roggia Honegger\", venne costruito su iniziativa dell'omonimo opificio nei primissimi anni del XX secolo, le cui bocche di presa erano situate pochi metri pi\u00f9 a valle di quelle della Comenduna. A questo venne aggiunto tra il 1922 ed il 1937 il canale Italcementi che, dopo aver alimentato una centrale elettrica, si immetteva nella preesistente roggia Spini, creando di fatto una doppia canalizzazione completa parallela.\nPrima della seconda guerra mondiale l'importanza della roggia cominci\u00f2 a diminuire, tanto che vennero dismesse le attivit\u00e0 cementizie e lungo il corso risultava attivo il solo maglio della famiglia Calvi. A testimonianza di questo vi era il fatto che i mulini passarono di propriet\u00e0 dai nobili e borghesi albinesi, direttamente ai mugnai un tempo affittuari.\nLa crisi si accentu\u00f2 nella seconda parte del secolo successivo, con la roggia che cominci\u00f2 a perdere d'importanza anche a causa delle mutate condizioni sociali ed industriali, che la relegarono ad un ruolo marginale.\nAttualmente \u00e8 gestita dal Consorzio della Media Pianura bergamasca."}
{"id": "4219722", "revid": "1573940", "url": "https://it.wikipedia.org/wiki?curid=4219722", "title": "Rhabdogyna", "text": "Rhabdogyna \u00e8 un genere di ragni appartenente alla famiglia Linyphiidae.\nDistribuzione.\nLe due specie oggi note di questo genere sono state reperite in Cile.\nTassonomia.\nA giugno 2012, si compone di due specie:"}
{"id": "4219725", "revid": "122899841", "url": "https://it.wikipedia.org/wiki?curid=4219725", "title": "Fabiana (conduttrice radiofonica)", "text": "Biografia.\nHa debuttato in piccole radio private di Ancona. Dopo una parentesi a Deejay Television nel 1990, \u00e8 entrata a Radio 105 nel 1993, dove \u00e8 rimasta fino a giugno 2012.\nNell'agosto 2013 \u00e8 tornata in onda, per poche settimane, sulle frequenze di Radio Montecarlo.\nDa Agosto 2017 approda a Tmw Radio, la web radio di Tuttomercato Web. Da fine gennaio 2018, insieme a Lapo De Carlo conduce \"2 in fuorigioco\" programma in onda nel \"drive-time\" della neonata RMC Sport Network\nDa Maggio 2019 \u00e8 ritornata in onda sulle frequenze di radio NumberOne insieme a Guido Monti. Nel 2020 diventa titolare della fascia 12-14 su Radio Number One"}
{"id": "4219736", "revid": "1573940", "url": "https://it.wikipedia.org/wiki?curid=4219736", "title": "Ringina", "text": "Ringina \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi nota di questo genere \u00e8 stata reperita nelle isole Crozet.\nTassonomia.\nA giugno 2012, si compone di una specie:"}
{"id": "4219738", "revid": "767487", "url": "https://it.wikipedia.org/wiki?curid=4219738", "title": "Martino Filetico", "text": "Biografia.\nNacque a Filettino nel 1430. Studi\u00f2 a Ferrara dove soggiorn\u00f2 presumibilmente nel periodo tra il 1447 al 1454. Fu precettore ad Urbino ed a Pesaro, insegnante di greco e di retorica latina a Roma e non disdegn\u00f2 la composizione poetica accostandola all'attivit\u00e0 tipografica che in quel tempo era sorta a Roma. \nSi ritir\u00f2 a Ferentino dove istitu\u00ec una scuola e dove mor\u00ec presumibilmente nel 1490, le date di morte e nascita sono ipotetiche, si sa solo che visse sessanta anni per un'iscrizione sepolcrale. Dispose un cospicuo lascito testamentario in favore dell'istruzione dei giovani poveri della citt\u00e0. Fu sepolto nella chiesa di Sant'Antonio Abate in Ferentino, la medesima che aveva ospitato le spoglie di Celestino V.\nRiconoscimenti.\nA suo nome \u00e8 intitolato il Liceo Classico e Scientifico \"Martino Filetico\" di Ferentino. Il comune di Filettino, suo paese natale, gli ha intitolato la piazza dove \u00e8 ubicato il municipio."}
{"id": "4219741", "revid": "1305772", "url": "https://it.wikipedia.org/wiki?curid=4219741", "title": "Ideal", "text": ""}
{"id": "4219742", "revid": "47767", "url": "https://it.wikipedia.org/wiki?curid=4219742", "title": "Tyrande Whisperwind", "text": ""}
{"id": "4219746", "revid": "641838", "url": "https://it.wikipedia.org/wiki?curid=4219746", "title": "Jos\u00e9 Reyes", "text": ""}
{"id": "4219747", "revid": "767487", "url": "https://it.wikipedia.org/wiki?curid=4219747", "title": "2. Basketball Bundesliga", "text": "La 2. Basketball Bundesliga \u00e8 il secondo livello del campionato austriaco di pallacanestro."}
{"id": "4219749", "revid": "834", "url": "https://it.wikipedia.org/wiki?curid=4219749", "title": "Jos\u00e8 Reyes", "text": ""}
{"id": "4219751", "revid": "834", "url": "https://it.wikipedia.org/wiki?curid=4219751", "title": "Jose Reyes", "text": ""}
{"id": "4219752", "revid": "1573940", "url": "https://it.wikipedia.org/wiki?curid=4219752", "title": "Russocampus", "text": "Russocampus \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi nota di questo genere \u00e8 stata reperita in Russia.\nTassonomia.\nA giugno 2012, si compone di una specie:"}
{"id": "4219755", "revid": "47767", "url": "https://it.wikipedia.org/wiki?curid=4219755", "title": "Uther the Lightbringer", "text": ""}
{"id": "4219760", "revid": "33528", "url": "https://it.wikipedia.org/wiki?curid=4219760", "title": "Marquis Cor Von", "text": ""}
{"id": "4219761", "revid": "891358", "url": "https://it.wikipedia.org/wiki?curid=4219761", "title": "Michael Glowatzky", "text": ""}
{"id": "4219762", "revid": "47767", "url": "https://it.wikipedia.org/wiki?curid=4219762", "title": "Varok Saurfang", "text": ""}
{"id": "4219764", "revid": "1522738", "url": "https://it.wikipedia.org/wiki?curid=4219764", "title": "Gelidanima", "text": ""}
{"id": "4219767", "revid": "287204", "url": "https://it.wikipedia.org/wiki?curid=4219767", "title": "Basket-Ball Club Etzella", "text": "Il Basket-Ball Club Etzella \u00e8 una societ\u00e0 cestistica avente sede a Ettelbruck, in Lussemburgo. Fondata nel 1934, gioca nel campionato di pallacanestro lussemburghese."}
{"id": "4219770", "revid": "107831", "url": "https://it.wikipedia.org/wiki?curid=4219770", "title": "Devin Townsend Band", "text": ""}
{"id": "4219779", "revid": "767487", "url": "https://it.wikipedia.org/wiki?curid=4219779", "title": "Aklankpa", "text": "Aklankpa \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 19.724 abitanti (dato 2006)."}
{"id": "4219780", "revid": "665277", "url": "https://it.wikipedia.org/wiki?curid=4219780", "title": "United Kingdom of Great Britain and Northern Ireland", "text": ""}
{"id": "4219784", "revid": "1543377", "url": "https://it.wikipedia.org/wiki?curid=4219784", "title": "Assant\u00e9", "text": "Assant\u00e9 \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 8.905 abitanti (dato 2006)."}
{"id": "4219785", "revid": "287204", "url": "https://it.wikipedia.org/wiki?curid=4219785", "title": "Assante", "text": ""}
{"id": "4219786", "revid": "1543377", "url": "https://it.wikipedia.org/wiki?curid=4219786", "title": "Gom\u00e8", "text": "Gom\u00e8 \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 7.678 abitanti (dato 2006)."}
{"id": "4219788", "revid": "6923", "url": "https://it.wikipedia.org/wiki?curid=4219788", "title": "Henri-Fran\u00e7ois Delaborde (storico)", "text": "Biografia.\nFiglio del conte Henri Delaborde, pittore e critico d'arte e nipote del generale Henri-Fran\u00e7ois Delaborde, generale della Rivoluzione, Henri-Fran\u00e7ois Delaborde entr\u00f2 alla \u00c9cole nationale des chartes, dove, nel 1877, si diplom\u00f2 archivista paleografo con una tesi sui Signori di Joinville.\nFu quindi nominato membro dell'\u00c9cole fran\u00e7aise de Rome (1877-1879).\nNel 1880 fu nominato archivista degli Archivi Nazionali, diventando sottocapo della sezione storica (1897-1904). \nLavor\u00f2 in particolare sul Tr\u00e9sor des Chartes (gli archivi antichi della Corona di Francia), su di cui pubblic\u00f2 pi\u00f9 articoli.\nMa il suo lavoro si rivolse pi\u00f9 in particolare alle fonti narrative della storia di Francia del XIII e del XIV secolo, con dei lavori importanti sulle Grandes Chroniques de France e su Guglielmo il Bretone.\nParimenti autore di lavori su San Luigi, alla morte di Auguste Molinier avvenuta nel 1904, fu nominato alla cattedra di studi critici delle fonti della storia di Francia dell'\u00c9cole des chartes.\nContinu\u00f2 i suoi lavori storici, dedicandosi in particolare alla \"Recueil des actes de Philippe-Auguste\".\nNel 1917, fu eletto alla Acad\u00e9mie des inscriptions et belles-lettres."}
{"id": "4219789", "revid": "98202697", "url": "https://it.wikipedia.org/wiki?curid=4219789", "title": "Libretto sanitario", "text": "Il libretto sanitario \u00e8 un documento personale che attesta l'iscrizione del cittadino al Servizio sanitario nazionale (SSN) italiano. \nEsso garantisce l'assistenza pubblica sanitaria al cittadino, cio\u00e8 l'accesso ai servizi sanitari nazionali.\nIntroduzione.\nEsso venne introdotto dall'art. 27 della legge 23 dicembre 1978 n. 833 istitutiva del SSN:\n\"Le unit\u00e0 sanitarie locali forniscono gratuitamente i cittadini di un libretto sanitario personale. Il libretto sanitario riporta i dati caratteristici principali sulla salute dell'assistito esclusi i provvedimenti relativi a trattamenti sanitari obbligatori [...]. L'unit\u00e0 sanitaria locale provvede alla compilazione ed all'aggiornamento del libretto sanitario personale, i cui dati sono rigorosamente coperti dal segreto professionale.[...]\".\nCaratteristiche.\nIl libretto riporta un codice, il cosiddetto \u00abcodice assistito\u00bb, che \u00e8 assegnato automaticamente dalla Regione e identifica l'assistito stesso, il nominativo del medico curante e l'eventuale esenzione dal pagamento del ticket sanitario.\nSoggetti per i quali \u00e8 prevista la titolarit\u00e0.\nTutti cittadini residenti in Italia e gli stranieri, provenienti da un Paese non appartenente all'Unione europea, ma con un regolare permesso di soggiorno per i seguenti motivi: lavoro autonomo, subordinato e stagionale, iscrizione liste di collocamento, motivi familiari, asilo politico, protezione internazionale, richiesta di protezione internazionale, attesa adozione, affidamento, acquisto della cittadinanza, donne in gravidanza (non in regola con il permesso di soggiorno) anche per i sei mesi successivi al parto, minori di anni 18 non accompagnati.\nIl libretto deve essere custodito dall'interessato o da chi ne esercita la potest\u00e0 o la tutela e pu\u00f2 essere richiesto solo dal medico, nell'esclusivo interesse della protezione della salute dell'intestatario.\nRequisiti per il rilascio.\nIl libretto sanitario viene rilasciato dagli sportelli dalla ASL di appartenenza. Il rilascio \u00e8 immediato, gratuito e pu\u00f2 essere richiesto in qualsiasi momento.\nPer farne richiesta \u00e8 necessario:\nPer l'iscrizione di neonati uno dei genitori deve recarsi allo sportello munito di certificato di nascita in carta semplice e del codice fiscale. Per l'iscrizione di nuovi residenti provenienti da altro comune e gi\u00e0 iscritti al Servizio sanitario nazionale si deve presentare un certificato di residenza, copia del codice fiscale, la tessera dell'ASL di provenienza e il nome del medico curante scelto.\nNel caso che il libretto venga smarrito, deteriorato o rubato, \u00e8 possibile averne un duplicato facendone richiesta allo sportello dell'ASL."}
{"id": "4219791", "revid": "1543377", "url": "https://it.wikipedia.org/wiki?curid=4219791", "title": "Kpakpaza", "text": "Kpakpaza \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 6.401 abitanti (dato 2006)."}
{"id": "4219796", "revid": "1543377", "url": "https://it.wikipedia.org/wiki?curid=4219796", "title": "Magoumi", "text": "Magoumi \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 9.406 abitanti (dato 2006)."}
{"id": "4219798", "revid": "986213", "url": "https://it.wikipedia.org/wiki?curid=4219798", "title": "Matilde Augusta di Urach", "text": "Biografia.\nInfanzia.\nNata a Stoccarda il 14 gennaio 1854, era la figlia pi\u00f9 giovane del principe Guglielmo di W\u00fcrttemberg e della sua prima moglie Teodolinda di Beauharnais. La madre mor\u00ec quando Matilde aveva tre anni. Dopo un po', il padre spos\u00f2 la principessa Florestina di Monaco. Da questo matrimonio ebbe due figli. Nel 1867 divenne il primo Duca di Urach.\nMatrimonio.\nIl 2 febbraio 1874 a Monaco Matilde spos\u00f2 il principe Paolo Altieri, VIII principe di Oriolo. Da questa unione nacquero otto figli.\nVedoanza e morte.\nIl marito mor\u00ec nel 1901. Matilde mor\u00ec sei anni dopo.\nDiscendenza.\nMatilde e il principe Paolo Altieri, VIII principe di Oriolo ebbero otto figli:"}
{"id": "4219800", "revid": "1543377", "url": "https://it.wikipedia.org/wiki?curid=4219800", "title": "Ou\u00e8d\u00e8m\u00e8", "text": "Ou\u00e8d\u00e8m\u00e8 \u00e8 un arrondissement del Benin situato nella citt\u00e0 di Glazou\u00e9 (dipartimento delle Colline) con 10.621 abitanti (dato 2006)."}
{"id": "4219802", "revid": "287204", "url": "https://it.wikipedia.org/wiki?curid=4219802", "title": "Ouedeme", "text": ""}
{"id": "4219809", "revid": "287204", "url": "https://it.wikipedia.org/wiki?curid=4219809", "title": "Hiromi Oshima", "text": ""}
{"id": "4219817", "revid": "287204", "url": "https://it.wikipedia.org/wiki?curid=4219817", "title": "Nagisa Oshima", "text": ""}
{"id": "4219819", "revid": "121416659", "url": "https://it.wikipedia.org/wiki?curid=4219819", "title": "Division Nationale 1", "text": "La Division Nationale 1 \u00e8 la massima serie del campionato lussemburghese di pallacanestro, ed \u00e8 gestito dalla Federazione cestistica del Lussemburgo.\nStoria.\nIl campionato nacque nel 1934 e per i primi vent'anni vide il predominio del Nitia Bettembourg.\nGli inizi degli anni 1960 videro emergere i Etzella Ettelbruck; mentre gli anni 1970 e anni 1980 furono all'insegna dello scontro tra Amicale, Sparta Bertrange e T71 Dudelange.\nGli anni 1990 vissero tra il confronto US Hiefenech e R\u00e9sidence Walferdange.\nGli anni 2000 segnarono il ritorno dello Sparta Bertrange con la vittoria di quattro titoli in otto anni."}
{"id": "4219820", "revid": "729019", "url": "https://it.wikipedia.org/wiki?curid=4219820", "title": "S\u014dk\u014d Sagy\u014d Ki", "text": "Il S\u014dk\u014d Sagy\u014d Ki, denominazione spesso abbreviata in SS-Ki, \u00e8 stato un veicolo corazzato da combattimento in dotazione alla branca del genio militare dell'Esercito imperiale giapponese. Introdotto in servizio alla met\u00e0 degli anni trenta, era dotato di numerosi equipaggiamenti atti ad aprire trincee, demolire fortificazioni, rilasciare gas venefici e poteva essere dotato con un massimo di cinque lanciafiamme. Fu prodotto in oltre cento esemplari, suddivisi in cinque versioni, e fu impiegato in battaglia nel corso della seconda guerra sino-giapponese e della seconda campagna delle Filippine.\nStoria.\nSviluppo.\nLe prime guerre di confine non dichiarate esplose tra l'Impero giapponese e l'Unione Sovietica lungo le frontiere mancesi resero evidente ai comandi nipponici che l'esercito non disponeva di un vero e proprio mezzo adatto a distruggere le posizioni fortificate avversarie. Perci\u00f2 inizi\u00f2 lo sviluppo di un apposito veicolo da combattimento per il genio, prendendo come base il carro armato medio Type 89 Yi-Go versione B. Con il procedere dei lavori, per\u00f2, richieste dei militari o proposte dei progettisti arricchirono il prototipo di numerose funzioni, per la cui messa in atto era necessario cambiare gli equipaggiamenti prima di andare in battaglia. Di seguito sono elencate i dieci compiti assegnati al nuovo cingolato:\nLe fonti non sono chiare circa l'anno di inizio dello sviluppo del mezzo: due riportano il 1935, una il 1931. Comunque, a sviluppo concluso e con l'inizio della produzione, i vertici dell'esercito si resero conto che il veicolo era dotato di troppi equipaggiamenti e nacquero versioni semplificate. Nessuna fonte fornisce una spiegazione circa la scelta del nome \"S\u014dk\u014d Sagy\u014d Ki\" n\u00e9, tantomeno, una traduzione.\nProduzione.\nLa fabbricazione ebbe una durata indefinita e arriv\u00f2 a un totale di 119 unit\u00e0, suddivise in cinque versioni: \"Ko-Gata\", (\"modello A\", tredici esemplari), \"Otsu-Gata\" (\"B\", otto esemplari), \"Hei-Gata\" (\"C\", singolo esemplare), \"Tei-Gata\" (\"D\", venti esemplari) e \"Bo-Gata\" (\"E\", settantasette esemplari). Non sono note le aziende che furono incaricate della produzione.\nImpiego operativo.\nLa prima azione dei S\u014dk\u014d Sagy\u014d Ki risale al 28 luglio 1937, quando i quattro esemplari affidati alla 1\u00aa Brigata mista indipendente, agli ordini del maggior generale Sakai, combatterono nella battaglia di Pechino-Tientsin, impiegando quasi sempre i lanciafiamme. Subito dopo fu istituito uno speciale reggimento del genio militare, comprendente tutti i veicoli per usarli organicamente contro i punti fortificati sovietici lungo il tormentato confine del Manciuku\u00f2. Lo schieramento cambi\u00f2 ancora quando, nel corso del 1942, furono istiuite le prime divisioni corazzate sull'esempio tedesco: il reggimento venne smembrato e gli SS-Ki redistribuiti tra le varie formazioni, le quali li utilizzarono quasi sempre come gettaponti.\nNell'ottobre 1944, quando le Filippine furono attaccate dagli Stati Uniti, la numerosa guarnigione nipponica sulle isole poteva contare sull'appoggio corazzato della 2\u00aa Divisione carri. Tra i suoi ranghi vi erano venti S\u014dk\u014d Sagy\u014d Ki, dei quali per\u00f2 non si conoscono nel dettaglio le operazioni. \u00c8 per\u00f2 noto che otto carri furono catturati dagli Alleati i quali li classificarono come carri armati lanciafiamme perch\u00e9 privi di ponti, apparecchi fumogeni e di tutti gli altri congegni.\nCaratteristiche.\nIl S\u014dk\u014d Sagy\u014d Ki era lungo 4,865 metri, alto 2,088 metri e largo 2,52 metri; la luce libera misurava 40\u00a0cm. L'equipaggio ammontava a cinque uomini. L'armamento era di solito costituito da un minimo di due a un massimo di cinque lanciafiamme Type 93 o Type 100, dalla carica esplosiva volta a demolire fortificazioni e da una mitragliatrice leggera per la difesa contro la fanteria. Le fonti sono in disaccordo circa i valori della corazzatura: due riportano uno spessore massimo di 25\u00a0mm e minimo di 6\u00a0mm, una terza afferma invece che la protezione frontale fosse spessa 65\u00a0mm e che la corazzatura minima misurasse 25\u00a0mm.\nIl veicolo era dotato da un motore Diesel a sei cilindri in linea, erogante 145\u00a0hp a giri al minuto: l'apparato garantiva una velocit\u00e0 massima in condizioni ottimali di 37\u00a0km/h. L'albero di trasmissione si ingranava alle ruote motrici posteriori. Il treno di rotolamento era stato ripreso con modifiche di dettaglio dal carro armato Type 89 B: otto piccole ruote portanti, accoppiate mediante quattro carrelli; essi erano a loro volta accoppiati a due sospensioni a balestra oscillanti attorno un perno e vincolate ciascuna a un bilanciere. La ruota di rinvio, dentata, era anteriore ed era stata eliminata la nona ruota d'appoggio con ammortizzatore indipendente. Il peso complessivo del S\u014dk\u014d Sagy\u014d Ki \u00e8 oggetto di incertezze tra le fonti, che parlano di 13 o 16 tonnellate.\nVersioni.\n\"Tranne dove diversamente indicato, tutti i dati sono stati tratti da\":\nIntrodotto nel 1931 (o nel 1935), questo modello era dotato della gru a braccio, di tre lanciafiamme con taniche esterne e di un ponte pieghevole montato su un telaio aggianciato al tetto dello scafo, con piccole ruote per farlo scorrere. Non era per\u00f2 capace di sminamento.\nIntrodotto nel 1937, rinunci\u00f2 alla gru e implement\u00f2 due braccia a rastrello per dissotterrare e/o far detonare le mine.\nFu un singolo esemplare entrato in servizio sempre nel 1937, praticamente identico alla precedente versione.\nIntrodotto nel 1939, si differenziava dal modello C per adoperare un solo braccio sminatore, mantenendo intatto il resto delle dotazioni.\nIntrodotto nel 1940, si tratt\u00f2 della versione definitiva e pi\u00f9 diffusa. I lanciafiamme furono aumentati a cinque e le taniche contenenti il combustibile furono spostate all'interno dello scafo. Fu mantenuto il singolo braccio sminatore. Il ponte fu fornito in un singolo pezzo, messo in opera tramite un sistema a catapulta."}
{"id": "4219823", "revid": "767487", "url": "https://it.wikipedia.org/wiki?curid=4219823", "title": "Hapoel Petah Tikva (pallamano)", "text": "L'Hapoel Petah Tikva \u00e8 una squadra di pallamano maschile israeliana con sede a Petah Tiqwa."}
{"id": "4219834", "revid": "52932860", "url": "https://it.wikipedia.org/wiki?curid=4219834", "title": "Guglielmo di W\u00fcrttemberg", "text": ""}
{"id": "4219835", "revid": "52932869", "url": "https://it.wikipedia.org/wiki?curid=4219835", "title": "Teodolinda di Beauharnais", "text": ""}
{"id": "4219838", "revid": "895331", "url": "https://it.wikipedia.org/wiki?curid=4219838", "title": "HC Herstal Li\u00e8ge", "text": "L'Handball Club Herstal Li\u00e8ge \u00e8 una squadra di pallamano maschile belga, con sede a Herstal.\nStoria.\n\u00c8 stata fondata nel 1963.\nNella sua storia ha vinto un campionato del Belgio e due coppa del Belgio.\nNel 2009 si \u00e8 fusa con il ROC Fl\u00e9malle formando il VOO HC Herstal-Fl\u00e9malle ROC."}
{"id": "4219839", "revid": "287204", "url": "https://it.wikipedia.org/wiki?curid=4219839", "title": "Yasuichi Oshima", "text": ""}
{"id": "4219841", "revid": "729019", "url": "https://it.wikipedia.org/wiki?curid=4219841", "title": "Entre Campos (metropolitana di Lisbona)", "text": "Entre Campos \u00e8 una stazione della linea gialla della metropolitana di Lisbona.\nInaugurata nel 1959 come stazione della Linha Azul, dal 1995 la stazione fa parte della linea gialla della rete.\nLa stazione ha corrispondenza con le linee suburbane del Comboios de Portugal."}
{"id": "4219850", "revid": "6923", "url": "https://it.wikipedia.org/wiki?curid=4219850", "title": "Hapoel Ramat Gan (pallamano)", "text": "L'Hapoel Ramat Gan \u00e8 una squadra di pallamano maschile israeliana con sede a Ramat Gan."}
{"id": "4219853", "revid": "1851848", "url": "https://it.wikipedia.org/wiki?curid=4219853", "title": "Mario Zanello (1926)", "text": "Carriera.\nDopo gli esordi con la Pro Gorizia, raggiunge la promozione in Serie B con il Monza al termine della stagione 1950-1951; con i brianzoli disputa complessivamente cinque campionati, totalizzando 127 presenze e 17 reti."}
{"id": "4219854", "revid": "827882", "url": "https://it.wikipedia.org/wiki?curid=4219854", "title": "Picotesla", "text": ""}
{"id": "4219855", "revid": "767487", "url": "https://it.wikipedia.org/wiki?curid=4219855", "title": "Andreas Bielau", "text": ""}
{"id": "4219856", "revid": "287204", "url": "https://it.wikipedia.org/wiki?curid=4219856", "title": "Armando Fallanca", "text": "Carriera.\nDisputa sei campionati di Serie B con la maglia del Siracusa, dalla stagione 1947-1948 fino al 1953, anno della retrocessione in Serie C; in totale disputa tra i cadetti 187 gare segnando un gol.\nSempre con il Siracusa, gioca per un altro anno in Serie C."}
{"id": "4219857", "revid": "287204", "url": "https://it.wikipedia.org/wiki?curid=4219857", "title": "Yoshiaki Oshima", "text": ""}
{"id": "4219859", "revid": "729019", "url": "https://it.wikipedia.org/wiki?curid=4219859", "title": "Cidade Universit\u00e1ria (metropolitana di Lisbona)", "text": "Cidade Universit\u00e1ria \u00e8 una stazione della linea Gialla della metropolitana di Lisbona.\nLa stazione \u00e8 stata inaugurata nel 1988.\nInterscambi.\nNelle vicinanze della stazione effettuano fermata alcune linee automobilistiche urbane e interurbane, gestite da Carris e da Transportes Sul do Tejo"}
{"id": "4219860", "revid": "767487", "url": "https://it.wikipedia.org/wiki?curid=4219860", "title": "Sergio Calzavara", "text": "Carriera.\nDebutta in Serie B con il Legnano nel 1947-1948, disputando 45 gare in due stagioni.\nNel 1949 passa al Messina, dive vince il campionato di Serie C 1949-1950 e disputa quattro campionati di Serie B, collezionando 83 presenze di cui 61 tra i cadetti.\nPassa infine al Venezia in Serie C."}
{"id": "4219863", "revid": "122540715", "url": "https://it.wikipedia.org/wiki?curid=4219863", "title": "SuperSport TV", "text": "SuperSport Tv \u00e8 un pacchetto di 11 canali televisivi sportivi visibili in Sudafrica.\nProgrammi.\nSuperSport TV trasmette in esclusiva le seguenti competizioni:"}
{"id": "4219864", "revid": "767487", "url": "https://it.wikipedia.org/wiki?curid=4219864", "title": "Banik Karvina", "text": "L'Handball Club Banik Okd Karvina \u00e8 una squadra di pallamano maschile ceca, con sede a Karvin\u00e1."}
{"id": "4219868", "revid": "767487", "url": "https://it.wikipedia.org/wiki?curid=4219868", "title": "Hapoel Herzliya", "text": "L'Hapoel Herzliya \u00e8 una squadra di pallamano maschile israeliana con sede a Herzliya."}
{"id": "4219870", "revid": "767487", "url": "https://it.wikipedia.org/wiki?curid=4219870", "title": "Christian Backs", "text": ""}
{"id": "4219871", "revid": "729019", "url": "https://it.wikipedia.org/wiki?curid=4219871", "title": "David Yow", "text": "Yow \u00e8 noto principalmente per aver militato come cantante solista e frontman in due band cult del rock underground americano degli anni ottanta e novanta: gli Scratch Acid e i Jesus Lizard. Ha inoltre collaborato con gruppi come Qui, Pigface, Helmet e Flipper.\nLo stile di Yow si caratterizza nell'usare la voce, tecnicamente non eccelsa, in modo espressionista e non ortodosso. Nel suo cantato egli fa spesso uso di urla, ringhi, conati, versacci, per suscitare disagio nell'ascoltatore e trasmettergli quel senso di degrado, violenza e malattia contenuto nei testi spesso grotteschi dei brani interpretati.\nBiografia.\nScratch Acid.\nNel 1982, Yow form\u00f2 nella citt\u00e0 di Austin, in Texas, un gruppo punk/noise rock chiamato Scratch Acid. La formazione iniziale della band comprendeva Steve Anderson (voce), David Wm. Sims (chitarra), Brett Bradford (chitarra), Yow (basso), e Rey Washam (batteria). Ben presto Anderson venne buttato fuori dal gruppo, e Yow venne convinto a passare al ruolo di cantante mentre Sims si spost\u00f2 al basso. Dopo aver pubblicato tre album ed essersi guadagnata un fedele seguito di fan, la band si sciolse nel 1987.\nJesus Lizard.\nYow e Sims formarono allora il gruppo The Jesus Lizard con il chitarrista Duane Denison. Il trio si trasfer\u00ec a Chicago, Illinois, nel 1989. Nei primi tempi la band non aveva un batterista e faceva quindi uso di una drum machine per le prime registrazioni e nei concerti prima dell'entrata nel gruppo del batterista Mac McNeilly. McNeilly entr\u00f2 nella band dopo la pubblicazione del primo EP dei Jesus Lizard, \"Pure\" (1989). Nella band Yow si guadagn\u00f2 una certa popolarit\u00e0 per le sue esibizioni selvagge sul palco, dove si presentava completamente ubriaco pronunciando frasi sconnesse interpretando le canzoni con il suo caratteristico canto \"farfugliato e biascicante\". Del periodo degli sfrenati concerti con i Jesus Lizard, Yow ricorda: \u00abMi piaceva scrivere canzoni e comportarmi da idiota con quei ragazzi. Per fare abbastanza soldi per sostenerci da soli\u00bb. I Jesus Lizard suonarono successivamente al festival Lollapalooza e firmarono un contratto con una major, la Capitol Records, nonostante lo scarso successo commerciale iniziale. Durante il corso della loro carriera, i Jesus Lizard pubblicarono 6 album discografici (l'ultimo dei quali vide Jim Kimball in sostituzione di McNeilly), tre EP, e un album dal vivo prima di sciogliersi nel 1999.\nNel 1995, Yow collabor\u00f2 con gli Helmet alla registrazione di una cover di \"Custard Pie\", brano musicale dei Led Zeppelin, per l'album tributo \"\".\nReunion degli Scratch Acid.\nNel 2006, Yow, Sims, Washam e Bradford riformarono gli Scratch Acid in occasione del Touch and Go Records 25th Anniversary Festival tenutosi a Chicago. Si esibirono anche in una serie di concerti ad Austin (09/02/06), Chicago (09/09/06), e Seattle (09/16/06).\nQui.\nAlla fine del 2006, Yow entr\u00f2 ufficialmente a far parte della band Qui, dopo aver suonato in concerto con loro come \"ospite speciale\" per qualche tempo. Il 25 gennaio 2008, Yow \u00e8 stato ricoverato in ospedale a Pittsburgh a causa di un polmone collassato, dopo una performance all'Andy Warhol Museum. Pochi giorni dopo \u00e8 stato dimesso dall'ospedale.\nReunion dei Jesus Lizard.\nNel 2008, i Jesus Lizard si sono riformati nella formazione storica per iniziare una lunga tourn\u00e9e. Entro la fine dello stesso anno sono per\u00f2 nuovamente caduti nell'inattivit\u00e0.\nYow \u00e8 apparso dal vivo anche con altre band, inclusi Cop Shoot Cop, Shellac, The Dicks, The Melvins, e ha contribuito vocalmente a vari album degli Helmet, Melvins, Pigface, Model/Actress, e altri.\nSecondo quanto riferito dal suo caro amico e produttore Steve Albini, Yow \u00e8 anche un provetto cuoco e ha lavorato in diversi ristoranti di Chicago. Infine \u00e8 apparso nel ruolo di attore in qualche film, incluso \"Big Money Rustlas\"."}
{"id": "4219873", "revid": "1714743", "url": "https://it.wikipedia.org/wiki?curid=4219873", "title": "Maria Vittoria Gonzaga", "text": "Biografia.\nEra principessa di Guastalla, figlia secondogenita di Ferrante III Gonzaga, duca di Guastalla.\nSpos\u00f2 nel 1679 Vincenzo Gonzaga, duca di Guastalla.\nDiscendenza.\nVincenzo e Maria Vittoria ebbero cinque figli:"}
{"id": "4219879", "revid": "122579475", "url": "https://it.wikipedia.org/wiki?curid=4219879", "title": "Maria Wilhelmina von Neipperg", "text": "Biografia.\nFiglia del Conte Wilhelm Reinhard von Neipperg e della Contessa Maria Franziska Theresia von Khevenh\u00fcller-Frankenburg, suo padre era amico e insegnante dell'Imperatore Francesco I. Comparve alla corte imperiale nel 1755. L'Imperatore si infatu\u00f2 presto della Contessa. La sua consorte, Maria Teresa d'Austria, Regina d'Ungheria e Boemia, gli aveva dato sedici figli e da allora lui cominci\u00f2 a perdere interesse verso di lei.\nNell'aprile 1756, spos\u00f2 Johann Adam Joseph, Principe von Auersperg, ma continu\u00f2 la \"liaison\" con l'Imperatore fino alla sua morte nel 1765. Il Principe e la Principessa von Auersperg non ebbero figli. Joachim Wilhelm von Brawe le dedic\u00f2 una tragedia."}
{"id": "4219881", "revid": "110157", "url": "https://it.wikipedia.org/wiki?curid=4219881", "title": "Hubble Extreme Deep Field", "text": "Lo Hubble eXtreme Deep Field (XDF) \u00e8 un'immagine di una piccola parte di spazio al centro dello Hubble Ultra Deep Field nella costellazione della Fornace, che mostra la pi\u00f9 profonda visione ottica nello spazio. \u00c8 stata pubblicata il 25 settembre 2012, dopo aver necessitato di 10 anni per essere completata. L'immagine mostra galassie con et\u00e0 fino a 13,2 miliardi di anni. Le galassie dalla luce pi\u00f9 debole hanno una luminosit\u00e0 di un decimiliardesimo della soglia di visibilit\u00e0 umana ad occhio nudo.\nLe galassie rosse sono i resti di galassie dopo collisioni durante la loro vita. Molte delle galassie pi\u00f9 piccole sono galassie molto giovani che infine diventeranno galassie maggiori, come la Via Lattea e altre galassie nelle vicinanze."}
{"id": "4219882", "revid": "767487", "url": "https://it.wikipedia.org/wiki?curid=4219882", "title": "Aklimaite", "text": "L'aklimaite \u00e8 un minerale scoperto sul monte Lakargi nella Repubblica di Cabardino-Balcaria, Caucaso settentrionale, Russia. ed approvato dall'IMA nel 2011.\nL'aklimaite \u00e8 un sorosilicato con una struttura non conosciuta in precedenza, \u00e8 formata da strati corrugati di poliedri centrati su un atomo di Ca formati da un'alternanza di colonne di ottaedri di Ca che condividono uno spigolo e poliedri con numero di coordinazione 7, questi si estendono in direzione [010] e sono connessi con poliedri di Ca con numero di coordinazione 7 di tipo diverso tramite gli spigoli in comune. I tetraedri centrati sul Si formano gruppi isolati di Si2O5(OH)2 combinati tra loro in catene interrotte (\"linee tratteggiate\") che condividono gli spigoli O-O con i poliedri di Ca degli altri strati.\nMorfologia.\nL'aklimaite \u00e8 stata rinvenuta in piccoli cristalli di forma colonnare o di assicella, appiattiti in direzione {001} ed allungati in direzione {010}, spesso aggregati in sferule.\nOrigine e giacitura.\nL'aklimaite \u00e8 stata scoperta nella xenolite calcarea nell'ignimbrite. Il minerale \u00e8 di origine idrotermale e si presenta nella cavit\u00e0 formata nella larnite alterata in associatione con minerali del gruppo dell'humite, idrogrossularia, afwillite, bultfonteinite ed ettringite."}
{"id": "4219898", "revid": "1543377", "url": "https://it.wikipedia.org/wiki?curid=4219898", "title": "Can't Get Enough (album Eagle-Eye Cherry)", "text": "Can't Get Enough \u00e8 il quarto album in studio di Eagle-Eye Cherry, pubblicato nel 2012."}
{"id": "4219900", "revid": "741067", "url": "https://it.wikipedia.org/wiki?curid=4219900", "title": "Episodi di Ultime dal cielo (terza stagione)", "text": "La terza stagione della serie televisiva Ultime dal cielo negli Stati Uniti \u00e8 stata trasmessa per la prima volta dalla CBS dal 26 settembre 1998 al 15 maggio 1999.\nIn Italia, \u00e8 andata in onda su Canale 5.\nBlackout.\nTrama.\nDurante un blackout che colpisce tutta Chicago, Marissa tenta di salvare due adolescenti intrappolati, mentre Patrick, un nuovo barista del McGinty's, aiuta Gary a uscire.\nTamponamento a catena.\nTrama.\nChuck ha lasciato il McGinty's nel caos finanziario e Marissa fa un annuncio sul giornale per trovare un gestore per il pub, senza dirlo a Gary. Nel frattempo, Gary \u00e8 in difficolt\u00e0 perch\u00e9 deve trovare un modo per impedire un tamponamento a catena che uccider\u00e0 da 9 a 16 persone, ma non ha ancora scoperto la causa dell'incidente. Deve cos\u00ec decidere se provare o meno a fermare l'incidente o salvare un bambino di 8 anni, Henry Paget.\nLo scommettitore.\nTrama.\nDopo che il piccolo Henry ha visto Gary salvare un clown da un secchio che cade, trova per caso il giornale di Gary e usa impropriamente le informazioni contenute al suo interno per fare amicizia a scuola e per fornire a suo padre i cavalli vincenti in una pista da corsa. Il padre di Henry pensa che suo figlio abbia un \"dono\" e vuole continuare a usarlo per guadagnare velocemente.\nTenente della Marina.\nTrama.\nPer fermare un'esplosione, Gary si traveste da tenente della marina, ma prima di poter scendere dalla nave, attira l'attenzione di un ammiraglio che vuole che Gary porti sua figlia a ballare. Tuttavia, le cose non vanno come previsto e Gary finisce rinchiuso in una prigione navale. Mentre \u00e8 in prigione, riceve il giornale e scopre che il bar McGinty's sta per esplodere. Nel frattempo, Henry ha la possibilit\u00e0 di avere un impatto sulla politica globale.\nMr. Perfezione.\nTrama.\nGary diventa geloso quando Erica si rivede con un amico d'infanzia, Nick Sterling, che \u00e8 un filantropo amato da tutti. Sul giornale legge che Nick si dichiarer\u00e0 ad Erica e che l'ospedale fatto costruire recentemente da Nick, prender\u00e0 fuoco durante l'inaugurazione.\nLa notte di Halloween.\nTrama.\nGary viene rapito da due streghe che ha salvato da un incendio. Credono che Gary sia uno stregone e che lui possa aiutarli a liberare la loro sorella, rinchiusa da quasi 200 anni. Gary ha bisogno di scappare per evitare che vengano distribuite caramelle avvelenate ad alcuni bambini.\nIl ritorno di Chuck.\nTrama.\nGary \u00e8 sospettoso quando Chuck fa una visita a sorpresa dalla California con un atteggiamento sorprendentemente nuovo, sostenendo di avere molto successo a Hollywood. Gary scopre presto che Chuck sta pagando qualcuno per seguirlo e filmare i suoi atti eroici nella speranza di ottenere un contratto per un film.\nAll'ultimo minuto.\nTrama.\nIl giornale dice a Gary che un uomo di nome Ricky Brown sar\u00e0 giustiziato il giorno successivo. Gary scopre che il precedente destinatario del giornale, Lucius Snow, ha cercato di aiutare Brown, ma non ci \u00e8 riuscito. In compenso ha lasciato a Gary alcuni indizi sul caso. Con l'aiuto della giornalista Molly Greene, Gary cerca di dimostrare l'innocenza di Brown e di riabilitare il suo nome poche ore prima della sua esecuzione. Iniziano parlando con la sorella della vittima, che Brown aveva visto.\nLa prima pistola di Chicago.\nTrama.\nQuando Gary fa saltare un'indagine federale, cercando di salvare un ragazzo da una sparatoria in una sauna, viene inserito nel Programma di protezione testimoni. Si scopre che le persone che stavano per uccidere il ragazzo sono mafiosi e che l'impiegato della spa \u00e8 in realt\u00e0 un agente dell'FBI che lavora sotto copertura. A Gary viene assegnata un'agente attraente, ma scontrosa di nome Toni Brigatti, a vegliare su di lui 24 ore su 24, il che scoraggia la relazione con Erica, alla quale ha appena avuto il coraggio di chiedere di uscire e rende difficile per Gary adempiere ai suoi doveri con il giornale.\nLa grande stangata.\nTrama.\nCon sua grande sorpresa, Gary incontra sua madre nel centro di Chicago, la segue furtivamente e la vede bere champagne con un uomo strano. Gary inizialmente sospetta che lei abbia una relazione, ma presto scopre che lo sconosciuto l'ha indotta a investire i suoi soldi per la pensione in una societ\u00e0 fittizia. I due cercano di recuperare non solo i suoi fondi, ma anche quelli delle altre vittime del truffatore.\nLezioni... di vita.\nTrama.\nGary finge di essere un supplente del liceo per evitare una sparatoria a scuola. Tuttavia, quando il suo giornale viene strappato e perso, non \u00e8 in grado di individuare chi sia il tiratore.\nReazione a catena.\nTrama.\nGary cattura un serpente che stava per mordere una giocatrice al bingo. A causa dello shock, la donna sviene, batte la testa e non pu\u00f2 pi\u00f9 recarsi da Henry per farle da babysitter. Gary prende cos\u00ec il suo posto, ma Marissa lo avverte che non pu\u00f2 gestire sia il giornale che Henry. Mentre fa da babysitter al bambino, Gary incontra una donna che ha la mania di inseguire le ambulanze.\nL'ultimo degli intoccabili.\nTrama.\nGary si trova nel mezzo di una faida tra un ex Intoccabile, l'ultimo membro vivente della gang principale di Capone, che \u00e8 stato appena rilasciato di prigione, e un T-Man in pensione che ha contribuito ad arrestarlo.\nSegreto segretissimo.\nTrama.\nGary inizia ad avere problemi di salute derivanti dalle sue frequenti bugie a Erica riguardo a dove si trova. Decide di fare chiarezza e raccontarle del giornale e dei suoi atti eroici. Tuttavia, la ragazza ha difficolt\u00e0 a credergli quando Patrick, che sta cercando un appartamento, prende accidentalmente il giornale di Gary invece del suo.\nLa partita del cuore.\nTrama.\nMentre \u00e8 in citt\u00e0 per discutere di un importante accordo con i Chicago Cubs, il giocatore di baseball Andy Miller sfugge a un grave pericolo quando Gary lo salva dall'essere gravemente ferito in un incidente sospetto. Andy si ferisce la spalla durante l'incidente cos\u00ec Gary lo porta all'ospedale dove Andy finisce per innamorarsi del suo medico, la dottoressa Suzy Pietro. Andy decide di accettare l'offerta redditizia dei Cubs, cos\u00ec da poter restare a Chicago e stare con Suzy. Sfortunatamente, l'agente di Andy non vuole che firmi con la squadra e presto scopre che Suzy sta valutando una proposta di matrimonio da un altro uomo. Nel frattempo, Marissa conosce un uomo di nome Emmett Brown.\nUn proiettile per una star.\nTrama.\nIl vecchio amico di Marissa, Julius, alias C-Roc, \u00e8 in citt\u00e0 per incidere un CD e Gary deve impedirgli di essere ucciso a un concerto.\nLa guerra dei reggiseni.\nTrama.\nUna coppia sta litigando tra loro per la loro compagnia di lingerie ed Henry fa amicizia con la loro figlia.\nDestino.\nTrama.\nUn senzatetto va incontro alla morte, nonostante gli sforzi di Gary per salvarlo. Scosso dalla sua incapacit\u00e0 di impedire la tragedia, Gary mette in dubbio il suo coinvolgimento con il giornale. Il giorno dopo, infatti, si rifiuta di impedire le cattive notizie del giornale, finendo per doversi confrontarsi con il proprio destino, quando legge il proprio necrologio sul giornale.\nDi nuovo Crumb.\nTrama.\nCrumb sta per pubblicare un libro sulla corruzione della polizia a Chicago, quando diventa l'obiettivo di qualcuno che non vuole che il libro venga pubblicato. Gary e Crumb sfuggono quindi per un pelo a una sparatoria. L'agente federale Brigatti, che si \u00e8 recentemente trasferito alla squadra di detective di Chicago, si occupa del caso e cerca di rintracciare il potenziale assassino di Crumb.\nQuarantena.\nTrama.\nGary cerca di prevenire un incidente che coinvolge una scimmia rara, ma viene morso dall'animale ed \u00e8 costretto in quarantena per stabilire se ha contratto o meno una malattia rara. Nel frattempo, Gary chiede l'aiuto di Marissa per evitare che un uomo anziano venga ferito in una serie di pericolosi incidenti. Con l'aiuto del suo nuovo ragazzo, Emmet, tenta di salvare l'uomo.\nIl capo della polizia.\nTrama.\nAnche se Gary \u00e8 in grado di impedire un tentativo di rapina da parte di pericolosi criminali, non \u00e8 in grado di convincere lo sceriffo locale che i detenuti si nascondano nella sua piccola citt\u00e0. Si scopre che lo sceriffo, Joe, \u00e8 un compagno di scuola superiore invidioso di Gary che decide di gettarlo in prigione per aver causato un putiferio. Mentre \u00e8 dietro le sbarre, Gary legge sul giornale che sua madre verr\u00e0 uccisa dai detenuti. Quando non \u00e8 in grado di convincere Joe a fermarsi a casa dei suoi genitori per prevenire la tragedia imminente, il padre di Gary, Bernie, viene in suo soccorso ed entrambi si precipitano a salvare la madre di Gary.\nDall'Oriente con furore.\nTrama.\nInsieme a Sammo Law (che appare in un ruolo incrociato da Pi\u00f9 forte ragazzi), Gary lavora per recuperare un inestimabile elmo cinese e per impedire che un ladro e sua nipote vengano assassinati.\nL'ultimo treno.\nTrama.\nGary salva la moglie del detective Armstrong dall'annegamento in una piscina. Gli Armstrong invitano Gary ed Erica a cena a casa loro, ma il detective Armstrong sospetta che Gary non voleva salvare sua moglie e lo accusa di aver tentato di ucciderla. Pi\u00f9 tardi, Erica decide di porre fine alla sua relazione con Gary, mentre quest'ultimo deve impedire che due edifici vengano fatti saltare in aria."}
{"id": "4219903", "revid": "287204", "url": "https://it.wikipedia.org/wiki?curid=4219903", "title": "Oshima", "text": ""}
{"id": "4219906", "revid": "123104760", "url": "https://it.wikipedia.org/wiki?curid=4219906", "title": "Paolo Arc\u00e0", "text": "Biografia.\nSi diploma in composizione, pianoforte, direzione d'orchestra, musica corale e direzione di coro al Conservatorio \u201cSanta Cecilia\u201d di Roma, perfezionandosi in composizione all'Accademia Nazionale di Santa Cecilia di Roma e all'Accademia Chigiana di Siena.\nDopo avere vinto, nel 1982, il primo premio al Concorso Internazionale di composizione \u201cFrance Culture-Musique\u201d di Avignone, inizia un'intensa attivit\u00e0 di compositore, partecipando a concerti, rassegne e festival in Italia e all'estero. Caratterizzata da una vena di forte impronta comunicativa, la sua attivit\u00e0 di compositore si rivolge soprattutto al teatro musicale, dove debutta con l'opera in un atto \"Angelica e la luna\" (Ferrara, 1985). Insegna composizione presso il Conservatorio Giuseppe Verdi di Milano.\nDirezione artistica.\nDal 1991 al 1994 \u00e8 stato Direttore Artistico dell'Accademia Filarmonica Romana.\nDal 1997 al 2003 \u00e8 stato Direttore Artistico del Teatro alla Scala di Milano.\nDal 2000 al 2004 \u00e8 stato Consulente artistico della Fondazione Toscanini di Parma.\nDal 2003 al 2006 \u00e8 stato Direttore Artistico del Teatro Carlo Felice di Genova e dal 2005 al 2006 del Teatro degli Arcimboldi di Milano.\nDal marzo 2006 al luglio 2012 \u00e8 stato Direttore Artistico del Maggio Musicale Fiorentino. Dall'ottobre 2012 al dicembre 2014 \u00e8 stato Direttore Artistico del Teatro Regio di Parma.\nDal 2007 \u00e8 Direttore artistico della Societ\u00e0 del Quartetto di Milano.\nAttivit\u00e0 accademica.\n\u00c8 stato Professore di \u201cStoria e metodi della direzione artistico-musicale\u201d presso la Facolt\u00e0 di lettere e Filosofia dell'Universit\u00e0 degli Studi di Parma.\n\u00c8 stato docente di composizione presso il Conservatorio \u201cG.Verdi\u201d di Milano.\n\u00c8 Accademico effettivo dell'Accademia Nazionale di Santa Cecilia e dell'Accademia Filarmonica Romana."}
{"id": "4219916", "revid": "124313205", "url": "https://it.wikipedia.org/wiki?curid=4219916", "title": "HSC Plze\u0148", "text": "L'HSC Plze\u0148 \u00e8 una squadra di pallamano maschile ceca, con sede a Plze\u0148."}
{"id": "4219917", "revid": "265038", "url": "https://it.wikipedia.org/wiki?curid=4219917", "title": "HSC Pilzen", "text": ""}
{"id": "4219926", "revid": "68433338", "url": "https://it.wikipedia.org/wiki?curid=4219926", "title": "Tommy Chaste", "text": ""}
{"id": "4219927", "revid": "1305772", "url": "https://it.wikipedia.org/wiki?curid=4219927", "title": "Lago di Petersdorf", "text": "Il lago di Petersdorf (\"Petersdorfer See\" in lingua tedesca) \u00e8 uno stretto lago del \"Land\" del Meclemburgo-Pomerania Anteriore, circondario della terra dei laghi del Meclemburgo. Esso misura poco pi\u00f9 di due chilometri di lunghezza e 0,67 di larghezza. Lo specchio d'acqua si trova ad un'altezza di 62\u00a0m s.l.m.\nEsso \u00e8 parte integrante della catena di laghi che si estende dal lago di M\u00fcritz fino a quello di Plau ed appartiene ai due comuni di F\u00fcnfseen e di Malchow. Sulla riva settentrionale vi sono i quartieri di Malchow, Lenz e Biersdorf, sulla riva meridionale quelli di Petersdorf e Lenz-S\u00fcd di F\u00fcnfseen. Emissario il canale di \"Recken\" (Elde) che collega il lago con quello di Malchow.\nIl lago fa parte della via d'acqua federale M\u00fcritz-Elde di classe I; competente per le acque del lago \u00e8 l'Ufficio delle Acque e della Navigazione di Lauenburg.\nIl lago \u00e8 attraversato dall'autostrada 19 su un ponte.\nStoria.\nL'altezza dello specchio d'acqua venne pi\u00f9 volte modificata nei secoli passati, soprattutto per effetto d'interventi umani. Originariamente, nel XII secolo, esso era a 60\u00a0m s.l.m. Mediante sbarramenti per il funzionamento di mulini ad acqua e per la regolazione del flusso, il livello dell'acqua nell'intera catena di laghi, dal M\u00fcritz fino al lago di Plau, venne influenzato sia in un senso che nell'altro. Oggi il livello viene regolato all'uscita del lago di Plau fra valori da 61,61 a 62,36\u00a0m s.l.m."}
{"id": "4219934", "revid": "1573940", "url": "https://it.wikipedia.org/wiki?curid=4219934", "title": "Santuario della Santissima Trinit\u00e0 (Casnigo)", "text": "Il santuario della Santissima Trinit\u00e0 di Casnigo si trova in posizione elevata (700\u00a0m s.l.m.), presso Ronco Trinit\u00e0, localit\u00e0 di Casnigo, su una collina alle pendici del Monte Farno. Il luogo appare essere stato abitato fin da tempi molto remoti, come testimoniato dal ritrovamento di reperti preistorici. Nel Medioevo vi sorgeva una torre di guardia che permetteva il controllo di un'ampia porzione della media Valle Seriana.\nStoria.\nLa chiesa \u00e8 stata costruita in pi\u00f9 riprese; se ne ipotizzano almeno tre: una prima antica costruzione - forse semplicemente una cappelletta - poi inglobata nel portichetto antistante l'entrata principale della chiesa, di datazione non conosciuta; un'aula quattrocentesca che va dall'entrata fino a poco meno della met\u00e0 dell'intero complesso attuale, e che contiene una serie di affreschi; e la pi\u00f9 ampia aula cinquecentesca, eretta dopo il 1575 e prima del 1596, che presenta tra l'altro il grande affresco del giudizio universale, dipinto sopra un timpano murario che divide l'aula dall'abside, dove si trova l'altare maggiore. L'aula cinquecentesca \u00e8 anche notevolmente pi\u00f9 alta del resto della costruzione.\nTra la fine del XV secolo e l'inizio del XVII il santuario si arricchisce dei due principali cicli pittorici che oggi si possono ammirare: quello dei Marinoni e quello dei Baschenis.\nLa chiesa appartenne alla Confraternita della Santissima Trinit\u00e0, istituita nel 1523 con bolla del Papa Paolo III, che aveva sede nella chiesa di Santo Spirito in Saxia in Roma. Nel 1575 ricevette la visita di Carlo Borromeo, ed all'epoca vantava 500 confratelli. Essi partecipavano alle sacre funzioni riunendosi in una sorta di matroneo situato al di sopra dell'aula quattrocentesca, ed affacciato su quella cinquecentesca per mezzo di una elegante loggia ad archi su colonne."}
{"id": "4219936", "revid": "729019", "url": "https://it.wikipedia.org/wiki?curid=4219936", "title": "Zahir Pajaziti", "text": "Biografia.\nIl generale Zahir Pajaziti \u00e8 nato a Turu\u010dica, un villaggio nella municipalit\u00e0 di Podujevo, nell'allora Provincia Autonoma di Kosovo e Metochia della Repubblica Socialista Federale di Jugoslavia.\n\u00c8 considerato uno dei pi\u00f9 grandi eroi del popolo albanese insieme ad Adem Jashari.\nNegli anni 1968-1976 frequent\u00f2 la scuola elementare di Turu\u010dica e poi una scuola superiore a Vu\u010ditrn, e dal 1981 al 1982 studi\u00f2 la lingua inglese presso l'Universit\u00e0 di Pristina. Nel 1981 fu l'organizzatore di alcune manifestazioni politiche a Podujevo.\nDopo lo scioglimento della Repubblica Socialista Federale di Jugoslavia nel 1992, Pajaziti rimase in Kosovo, mentre la guerra infuriava in Croazia ed in Bosnia.\nNel 1996 entr\u00f2 a far parte dell'Esercito di Liberazione del Kosovo (noto anche con l'acronimo UCK) costituito da kosovari di etnia albanese che combattevano per la libert\u00e0 e l'autonomia del Kosovo dopo che, nel marzo del 1989, l'autonomia dell'allora provincia, risalente alla costituzione della Repubblica jugoslava di Tito, era stata revocata su pressione del governo serbo guidato da Slobodan Milo\u0161evi\u0107.\nNel 1997 fu ucciso a Vu\u010ditrn nel corso di uno scontro a fuoco con forze dell'esercito serbo.\nNel 2008, l'ex presidente del Kosovo Fatmir Sejdiu lo ha dichiarato \"eroe del Kosovo\"."}
{"id": "4219937", "revid": "834", "url": "https://it.wikipedia.org/wiki?curid=4219937", "title": "Lingua pasquense", "text": ""}
{"id": "4219938", "revid": "1543377", "url": "https://it.wikipedia.org/wiki?curid=4219938", "title": "KV Sasja HC Hoboken", "text": "Il KV Sasja HC Hoboken \u00e8 una squadra di pallamano maschile belga con sede a Hoboken.\n\u00c8 stato fondato nel 1933."}
{"id": "4219948", "revid": "110157", "url": "https://it.wikipedia.org/wiki?curid=4219948", "title": "Galattocerebrosidi", "text": "I galattocerebrosidi sono una famiglia di glicolipidi, composti da galattosio e ceramide, presenti sulle membrane del sistema nervoso, dove assieme ad altri lipidi compongono lo strato di materiale connettivo di mielina.\nTali composti vengono scissi dall'azione dell'enzima \u03b2-galattosidasi.\nLa presenza di quantit\u00e0 considerevoli di galattocerebrosidi nei reni, nell'intestino e nella linfa \u00e8 associata alla malattia di Fabry."}
{"id": "4219949", "revid": "1632387", "url": "https://it.wikipedia.org/wiki?curid=4219949", "title": "Head (The Jesus Lizard)", "text": "Head \u00e8 il primo album discografico della band noise rock statunitense The Jesus Lizard. Il disco venne pubblicato dall'etichetta Touch and Go Records nel 1990. \u00c8 il primo album del gruppo a vedere la presenza di un batterista, Mac McNeilly, (in precedenza la band utilizzava una drum machine per le percussioni).\nTracce.\nLa versione in CD dell'album include anche i brani dell'EP \"Pure\" del 1989:"}
{"id": "4219950", "revid": "834", "url": "https://it.wikipedia.org/wiki?curid=4219950", "title": "Lingua rifano", "text": ""}
{"id": "4219951", "revid": "228587", "url": "https://it.wikipedia.org/wiki?curid=4219951", "title": "Cherry Wine", "text": "Cherry Wine \u00e8 un singolo del rapper Nas, in collaborazione con Amy Winehouse.\nIl video.\nIl video \u00e8 stato pubblicato il 2 ottobre 2012 sul canale Vevo del cantante.\nIl video \u00e8 ambientato in un pub, nel quale il rapper fa il barista. Amy Winehouse appare nel video come un riflesso della luce sul muro del locale."}
{"id": "4219954", "revid": "28592", "url": "https://it.wikipedia.org/wiki?curid=4219954", "title": "Pace di Bucarest", "text": ""}
{"id": "4219955", "revid": "647919", "url": "https://it.wikipedia.org/wiki?curid=4219955", "title": "Governatore della Lituania", "text": ""}
{"id": "4219956", "revid": "647919", "url": "https://it.wikipedia.org/wiki?curid=4219956", "title": "Governatore di Kiev", "text": ""}
{"id": "4219957", "revid": "28592", "url": "https://it.wikipedia.org/wiki?curid=4219957", "title": "Gubernija della Lituania", "text": ""}
{"id": "4219958", "revid": "647919", "url": "https://it.wikipedia.org/wiki?curid=4219958", "title": "Governatore della Crimea", "text": ""}
{"id": "4219959", "revid": "838137", "url": "https://it.wikipedia.org/wiki?curid=4219959", "title": "Imperatori della Russia", "text": ""}
{"id": "4219960", "revid": "28592", "url": "https://it.wikipedia.org/wiki?curid=4219960", "title": "Gubernija della Crimea", "text": ""}
{"id": "4219988", "revid": "799790", "url": "https://it.wikipedia.org/wiki?curid=4219988", "title": "Green Desert", "text": "Green Desert \u00e8 un album del gruppo tedesco di musica elettronica, i Tangerine Dream, pubblicato nel 1986."}
{"id": "4219992", "revid": "287204", "url": "https://it.wikipedia.org/wiki?curid=4219992", "title": "Vita Universale", "text": "Vita Universale (in tedesco: \"Universelles Leben\", non ufficialmente abbreviato \"UL\") \u00e8 un nuovo movimento religioso con sede a W\u00fcrzburg, in Germania, che \u00e8 descritto dai membri come parte di un grande movimento mistico cristiano. Il gruppo \u00e8 stato originariamente chiamato \"Heimholungswerk Jesu Christi\", ma \u00e8 stato conosciuto come \"Vita Universale\" dal 1984\nOrganizzazione.\nLa fondazione di \"Vita Universale\" \u00e8 stata effettuata basandosi sugli insegnamenti e gli scritti di Gabriele Wittek. Questi insegnamenti sono stati resi noti come supposte rivelazioni avute direttamente da Ges\u00f9 Cristo o di altri \"esseri spirituali\", che la Wittek avrebbe ricevuto in qualit\u00e0 di profetessa e che ha promulgato attraverso i suoi numerosi scritti. Nel 2003 ha pubblicato le proprie Rivelazioni nel libro \"Das ist mein Wort: Alpha und Omega - Das Evangelium Jesu\" (\"Questa \u00e8 la Mia Parola: Alfa e Omega - Il Vangelo di Ges\u00f9\").\nI membri di Vita Universale possiedono molte istituzioni, scuole, cliniche di guarigione naturale e una casa editrice oltre ad un'emittente televisiva chiamata \"Emittente Nuova Gerusalemme per il Regno della Pace di Ges\u00f9 Cristo\", che trasmette in tedesco con traduzioni in italiano, spagnolo, inglese, e francese. Possiedono anche numerose aziende agricole, che producono secondo i principi dell'agricoltura biologica.\nSimbolo.\nIl pi\u00f9 importante simbolo \u00e8 una \u201cC\u201d all'interno della quale sono inserite una porta stilizzata e una chiave. La didascalia che accompagna il simbolo recita: \u201cCristo, la Chiave per la porta della Vita\u201d.\nStoria.\nWittek sostiene di aver sentito le prime \"parole interiori\" dopo la morte di sua madre. Dopo un anno, nel corso di un supposto incontro spirituale le sarebbe apparsa la madre morta che le avrebbe parlato. Wittek ha affermato di aver avuto apparizioni, pi\u00f9 tardi, anche di un essere spirituale chiamato \"fratello Emmanuel\". E sostiene che Ges\u00f9 Cristo stesso, Il 18 aprile del 1987 le avrebbe parlato direttamente in una grande rivelazione, tra le altre cose, sulla \"Via Interiore\".Si tratta di una scuola di pensiero mistico in cui si ritiene che Dio sia presente nelle persone e in tutti gli esseri viventi, secondo le stesse parole di Ges\u00f9 nel Vangelo di Luca 17, 20:21 che disse: \"Il regno di Dio \u00e8 dentro di voi\".\nAderenti.\nIl numero esatto degli aderenti alla comunit\u00e0 \u00e8 difficile da determinare, poich\u00e9 non \u00e8 prevista nessuna adesione formale. La stima pi\u00f9 favorevole riferisce che il numero dei membri raggiunga i 100.000 in tutto il mondo, di cui 40.000 in Germania, mentre la pi\u00f9 critica porta tale numeri 10.000 e 3.000 rispettivamente. La parte pi\u00f9 cospicua della comunit\u00e0, che vive nella regione di W\u00fcrzburg, lavora in grandi aziende agricole e si definisce la \"Comunit\u00e0 della Nuova Gerusalemme per il Regno della Pace di Ges\u00f9 Cristo\".\nAttivit\u00e0.\nLe attivit\u00e0 di Vita Universale in Germania si concentrano principalmente in Baviera, tuttavia l'organizzazione \u00e8 presente in maniera massiccia in tutte le altre regioni della Germania, cos\u00ec come in Austria, in Italia, in Svizzera ed in Spagna. L'Italia \u00e8 stata ripetutamente visitata da Gabriele Wittek fin dall'inizio degli anni 1980, e un'associazione nazionale \u00e8 stata costituita a Milano nel 1983. \nAdesso i centri di Vita Universale in Italia sono quattro: a Milano, Torino, Firenze e Verona, frequentati da circa duecento persone. Tutto il movimento Vita Universale si riconosce interamente nell'autorit\u00e0 carismatica della profetessa Wittek.\nLe principali attivit\u00e0 interne di Vita Universale sono costituite dagli incontri bisettimanali (venerd\u00ec sera e domenica mattina) nelle varie sale delle comunit\u00e0, durante i quali si seguono gli insegnamenti spirituali impartiti dalla profetessa Wittek o da altri membri responsabili che diffondono, attraverso dei collegamenti diretti, il messaggio proveniente dalla sede mondiale in Germania.\nCredenze.\nI punti di riferimento essenziali dei membri di Vita Universale sono i Dieci comandamenti, ed il Cristianesimo originario con particolare riguardo al Discorso della montagna. Credono anche nella reincarnazione e promuovono attivamente il vegetarianismo. La missione dichiarata del movimento \u00e8 quella di ripristinare il Cristianesimo originario."}
{"id": "4219998", "revid": "1186766", "url": "https://it.wikipedia.org/wiki?curid=4219998", "title": "Pure (The Jesus Lizard)", "text": "Pure \u00e8 l'EP di debutto del gruppo alternative rock statunitense The Jesus Lizard, pubblicato nel 1989 dalla Touch and Go Records.\nLa copertina dell'EP \u00e8 opera del bassista della band David Wm. Sims. Si tratta dell'unico disco dei Jesus Lizard ad essere stato registrato con l'utilizzo di una drum machine. Il batterista Mac McNeilly entr\u00f2 nella band poco tempo dopo l'incisione dell'EP.\nLa traccia \"Blockbuster\" \u00e8 cantata su disco da David Wm. Sims e venne reinterpretata dai The Melvins, con David Yow alla voce, sull'album \"The Crybaby\"."}
{"id": "4219999", "revid": "1543377", "url": "https://it.wikipedia.org/wiki?curid=4219999", "title": "Conservation Science in Cultural Heritage", "text": "Conservation science in cultural heritage \u00e8 una rivista accademica internazionale, nata nel 2009 sotto la direzione di Salvatore Lorusso, e pubblicata dal Dipartimento di Storie e Metodi per la Conservazione dei Beni Culturali (Di.S.Me.C.) dell'Universit\u00e0 di Bologna, dal Centro Interdipartimentale di Ricerca in Ingegneria dell'Automazione e dei Sistemi (CIRIAS) dell'Universit\u00e0 di Palermo e dal Centro di Progettazione, Design e Tecnologie dei Materiali (CETMA) di Brindisi. Si occupa di scienza della conservazione nell'ambito dei beni culturali.\nPubblica ad accesso aperto, con licenza CC BY, in inglese ed italiano (ma pubblica gli abstract anche in francese, russo, spagnolo e tedesco), con diffusione internazionale.\nIl processo di revisione \u00e8 double blind peer review, e il comitato scientifico \u00e8 internazionale.\nNel 2012, \u00e8 diventata una rivista di classe A nelle liste redatte dall'ANVUR.\nDiffusione.\nLa rivista \u00e8 indicizzata nei seguenti database.:"}
{"id": "4220003", "revid": "599013", "url": "https://it.wikipedia.org/wiki?curid=4220003", "title": "Qsj", "text": ""}
{"id": "4220006", "revid": "212348", "url": "https://it.wikipedia.org/wiki?curid=4220006", "title": "Todd Platts", "text": "Biografia.\nSubito dopo la laurea in legge, Platts entr\u00f2 in politica con il Partito Repubblicano e venne eletto all'interno della legislatura statale della Pennsylvania.\nNel 2000 venne eletto deputato alla Camera dei Rappresentanti e gli elettori lo riconfermarono altre cinque volte negli anni successivi, finch\u00e9 nel 2012 annunci\u00f2 il suo ritiro.\nDurante la permanenza al Congresso, Platts mantenne una linea di voto abbastanza moderata; ad esempio, nonostante non fosse un sostenitore dei diritti gay, vot\u00f2 a favore del Matthew Shepard Act e dell'abolizione del Don't ask, don't tell."}
{"id": "4220009", "revid": "30610", "url": "https://it.wikipedia.org/wiki?curid=4220009", "title": "Vita universale", "text": ""}
{"id": "4220011", "revid": "125772944", "url": "https://it.wikipedia.org/wiki?curid=4220011", "title": "Episodi di Ultime dal cielo (quarta stagione)", "text": "La quarta stagione della serie televisiva Ultime dal cielo negli Stati Uniti \u00e8 stata trasmessa per la prima volta dalla CBS dal 25 settembre 1999 al 27 maggio 2000.\nIn Italia, \u00e8 andata in onda su Canale 5.\nLo straniero.\nTrama.\nGary incontra un uomo di New York, Sam Cooper, che riceve l'edizione di domani del New York Daily News. Tuttavia, a differenza di Gary, Sam assume altre persone per completare i salvataggi e usa le informazioni del giornale per fare soldi.\nIn difesa delle papere.\nTrama.\nNel tentativo di evitare di passare del tempo con i suoi genitori, che hanno deciso di trasferirsi con lui perch\u00e9 la loro citt\u00e0 \u00e8 stata devastata da una tempesta, Gary corre a salvare un gruppo di anatre e attira l'attenzione del curioso fotoreporter del Chicago Sun-Times, Miguel Diaz. Quando Gary implora Miguel di non pubblicare la foto che gli ha scattato - in modo che i suoi genitori non scoprano che li evita intenzionalmente - il fotografo diventa sempre pi\u00f9 curioso. Si rende conto che il nome di Gary continua a comparire in relazione a molti salvataggi.\nDebutto da campione.\nTrama.\nChuck va a trovare Gary e si offre di portarlo a una partita dei Cubs dove giocher\u00e0 un promettente debuttante, Pedro Mendoza. Gary si ritrova a cercare di aiutare il proprietario di un ristorante che ha preso in prestito denaro da uno strozzino, che ora chiede la propriet\u00e0 del ristorante come pagamento. Nel frattempo, Chuck cambia inavvertitamente il corso degli eventi della giornata, prendendo un taxi a nome di Mendoza.\nL'uomo di ghiaccio.\nTrama.\nGary e la detective Toni Brigatti devono fingere di essere una coppia di vecchia data nel tentativo di catturare un ladro di gioielli, mentre cercano anche la fuga di gas che far\u00e0 esplodere una nave sul lago Michigan.\nObiettivo indiscreto.\nTrama.\nSentendosi male per aver contribuito a far licenziare Miguel Diaz da due lavori, Gary cerca di trovargli un altro lavoro. Quando Miguel fotografa un criminale ritenuto morto, crede di avere una possibilit\u00e0 di riavere il suo lavoro al Chicago Sun-Times. Tuttavia, le cose non vanno come previsto e Gary deve salvare Miguel dall'essere ucciso.\nSesto senso.\nTrama.\nGary cerca di prendersi una pausa dai suoi doveri nei confronti del giornale, ma Patrick continua a causare problemi quando continua a seguire Gary in giro, cercando di trovare un modo per dire a Gary che sta per trasferirsi. Quando le azioni di Patrick portano a un'esplosione a un rave party di Halloween, Gary gli dice di non muovere un muscolo, una direttiva che si ritorce contro quando Patrick tenta di aiutare e si ritrova in una situazione in cui rischia la vita.\nL'ora della verit\u00e0 (parte 1).\nTrama.\nGary viene arrestato e accusato di omicidio, quando viene trovato proprio accanto al cadavere di un uomo che, in precedenza, aveva minacciato di indagare su di lui, dopo che il giornale aveva pubblicato male l'ora dell'omicidio di un giornalista. In seguito, Gary diventa un fuggitivo.\nL'ora della verit\u00e0 (parte 2).\nTrama.\nGary \u00e8 in fuga dalla polizia dopo l'omicidio di Frank Scanlon. Gary scopre che al momento della morte di Scanlon, quest'ultimo stava per svelare una storia su un giro di omicidi su commissione. Con l'aiuto del fotografo del Chicago Sun-Times Miguel Diaz, Gary tenta di riabilitare il suo nome. Nel frattempo, la detective Brigatti scopre alcune prove in suo possesso, che dimostrano l'innocenza di Gary e coinvolgono qualcuno con cui lavora a stretto contatto nel dipartimento, il che mette la sua vita in pericolo.\nChe tempo fa?\nTrama.\nGary fornisce previsioni meteorologiche esatte a Rebecca, un'attraente personalit\u00e0 meteorologica televisiva, che diventa famosa per le sue previsioni perfette, fino a quando il giornale si presenta alla porta di Gary una mattina senza lasciare traccia del tempo del giorno successivo. Senza l'aiuto del giornale, la ragazza del tempo fa scena muta e non riesce a prevedere una perturbazione disastrosa imminente. Nel frattempo, zio Phil continua a essere licenziato da un lavoro dopo l'altro.\nCorri, Gary, corri.\nTrama.\nQuando Gary ignora le ripetute richieste di Marissa di aiutarla a gestire il carico di lavoro al McGinty, il giornale gli gioca uno scherzo pericoloso: legge che la sua amica sar\u00e0 investita e uccisa da un'auto.\nAmnesia.\nTrama.\nCrumb cerca di mettere in guardia Gary su una donna, Rose, che ha un'amnesia, pu\u00f2 sembrare dolce e innocente, ma \u00e8 molto pericolosa. Gary ignora il suo avvertimento, anche quando emergono prove che lei ha precedenti penali. Quando crede al suo racconto di un vecchio fidanzato che la sta perseguitando, Gary accetta di prestare a Rose $ 25.000 per sbarazzarsi di lui e rimane sbalordito quando lei scappa improvvisamente con i suoi soldi.\nAngeli della neve.\nTrama.\nMentre una bufera di neve colpisce Chicago, Gary incontra due uomini: Earl Camby, un criminale riformato che ora dedica la sua vita ad aiutare i meno fortunati di lui, e Cliff Mourning, uno squallido operatore di motel. Mentre Gary cerca di salvare la vita di Earl quando un edificio crolla su di lui, legge che Cliff sta per soccombere a un attacco di cuore. Combattuto tra il lasciare Earl da solo a morire mentre salva una persona ingrata, Gary contempla una decisione che alla fine potrebbe legare insieme le vite dei due uomini.\nUna famiglia per Nikki.\nTrama.\nDopo aver impedito a Nikki di essere ferita in un incidente di scuolabus, Gary incontra la tredicenne dai discorsi cinici e scopre che \u00e8 una chiaroveggente in quanto sapeva dell'incidente prima che stesse per accadere. Gary deve cercare di aiutarla a capire che le sue capacit\u00e0 sono un dono.\nAppuntamento misterioso.\nTrama.\nIl giornale di Gary viene rubato da Clams, l'ex destinatario del giornale di domani di New York, il cui giornale smette di arrivare.\nFalsa testimonianza.\nTrama.\nGary si trova in una situazione difficile quando il fratello di Miguel, Joey, ruba un'auto. Tuttavia, la decisione di Gary di negare di conoscere Joey alla fine porta a una situazione pericolosa.\nRecitando Shakespeare.\nTrama.\nGary si unisce a una compagnia teatrale amatoriale, nella quale trova l'ex detective Crumb, e in seguito scopre che il teatro sar\u00e0 bruciato da un piromane.\nCecit\u00e0.\nTrama.\nGary perde temporaneamente la vista, mentre cerca di impedire che tre adolescenti vengano fatti saltare in aria da una vecchia palla di cannone. Durante la permanenza in ospedale, Gary incontra un ragazzino di nome Nate Calvin, la cui madre \u00e8 malata. Il giorno successivo, senza poter vedere, Gary deve salvare Nate Calvin, che \u00e8 intrappolato in un edificio abbandonato, dai bulli.\nLa fidanzata di Chuck.\nTrama.\nChuck torna a Chicago e annuncia di essere fidanzato con una ragazza di nome Jade. Quando Gary la incontra, \u00e8 scioccato perch\u00e9 Jade \u00e8 in realt\u00e0 Amber, la ladra di gioielli incontrata pochi mesi fa alla quale ha permesso di scappare. Gary si confida con Marissa che gli dice che deve informare Chuck. Gary non \u00e8 sicuro di cosa fare, soprattutto quando la detective Brigatti, la cui carriera \u00e8 stata quasi rovinata da lei, scopre che \u00e8 tornata e vuole stenderla. Gary affronta Jade, che gli dice di amare davvero Chuck e che Jade \u00e8 il suo vero nome. Decide cos\u00ec di non dire a Chuck quello che sa. Tuttavia, il giornale del mattino successivo dice che un grosso diamante verr\u00e0 rubato da un'asta.\nIl cacciatore di taglie.\nTrama.\nGary incontra un ladro che lo deruba di tutto. Il giorno successivo, lo riconosce e inizia a inseguire il ladro che viene inseguito anche da un uomo di nome Mel Schwartz, un contabile che sta cercando di diventare un cacciatore di taglie. Ben presto, Mel si mette nei guai e Gary deve salvarlo.\nGiustizia ingiusta.\nTrama.\nGary scopre che Lucius Snow, il precedente destinatario del giornale, gli aveva salvato la vita quando aveva undici anni e durante l'incontro Gary \u00e8 diventato inconsapevolmente l'erede di Snow al giornale.\nChicago anni '20.\nTrama.\nGary torna indietro nel tempo e si ritrova nel giorno del massacro di San Valentino del 1929 con l'obiettivo di salvare qualcuno. Alla fine, dopo essere tornato al suo tempo e aver salvato Crumb, Gary scopre che il ragazzo che ha salvato nel 1929 era proprio il padre di Crumb.\nNozze riparatrici.\nTrama.\nDopo l'incontro di Gary con un irlandese la sfortuna inizia a perseguitarlo, facendo in modo che una giovane donna irlandese perda il biglietto vincente di una lotteria milionaria, quando Gary perde il dollaro con il quale lei stava per acquistare il biglietto. \nGary finisce per fingere di essere fidanzato con lei, per aiutarla a sfuggire a un agente dell'INS e cercare l'uomo che ama, Nigel, mentre suo fratello organizza il loro matrimonio. Alla fine la donna, Kate O'Rourke, scopre che si era solo illusa di Nigel perch\u00e9 lui \u00e8 gi\u00e0 sposato. Kate e Gary rivelano cos\u00ec la verit\u00e0 alla famiglia di Nigel, prima che Gary debba inseguire un autocarro con cassone ribaltabile per impedire che l'agente venga schiacciato per sbaglio. L\u00ec, scopre che l'agente, un uomo di nome Frank, stava effettivamente inseguendo Kate, ma solo perch\u00e9 era un suo amico d'infanzia ed era innamorato di lei, e che Frank aveva perso i contatti con lei a causa dell'intervento di suo fratello. Alla fine, Frank e Kate si sposano, mentre Gary manda loro un biglietto vincente della lotteria per compensare quello perso e paga il conto dell'uomo irlandese, ponendo fine alla propria sfortuna."}
{"id": "4220013", "revid": "1175439", "url": "https://it.wikipedia.org/wiki?curid=4220013", "title": "Hubble Deep Field South", "text": "Lo Hubble Deep Field South \u00e8 una la composizione di centinaia di immagini individuali del Telescopio spaziale Hubble acquisite con la WFPC2 (Camera planetaria grandangolare) in oltre 10 giorni di osservazioni tra settembre e ottobre 1998. Segue il grande successo dell'originale Hubble Deep Field nel facilitare lo studio delle galassie estremamente lontane nella loro evoluzione.\nMentre la WPC2 acquis\u00ec immagini ottiche a estrema profondit\u00e0, i campi vicini furono simultaneamente acquisiti dallo Spettrografo del Telescopio Spaziale (STIS) e da Near Infrared Camera and Multi-Object Spectrometer (NICMOS).\nPianificazione.\nIl motivo per realizzare un altro Deep Field fu di fornire un'osservazione nell'emisfero sud con una profondit\u00e0 simile a quella realizzata per l'emisfero nord.\nIl campo scelto \u00e8 nella costellazione del Tucano, ascensione retta di e declinazione .\nCome per l'originale Hubble Deep Field ('HDF-N'), l'area \u00e8 stata selezionata per essere lontana dal disco galattico della Via Lattea e per contenere il minor numero possibile di stelle appartenenti alla Via Lattea. Il campo scelto \u00e8 pi\u00f9 vicino al disco galattico rispetto a HDF-N, contiene pi\u00f9 stelle galattiche. Ha anche una stella brillante vicina, cos\u00ec come una sorgente radio moderatamente forte, ma in entrambi i casi fu valutato che le osservazioni non sarebbero state compromesse.\nCome per HDF-N, il campo si trova nella zona di visuale continua di Hubble, a sud, permettendo il doppio del tempo di osservazione per ciascuna orbita. Hubble pu\u00f2, in determinati periodi dell'anno, osservare queste zone continuamente senza che siano eclissate dalla Terra.\nLa vista del campo selezionato \u00e8 resa pi\u00f9 difficoltosa dal passaggio attraverso l'Anomalia del Sud Atlantico e dalla luce durante le ore diurne.\nOsservazioni.\nLa strategia di osservazione usata per HDF-S fu simile a quella usata per HDF-N, con gli stessi filtri ottici applicati per WFP2 (isolamento delle lunghezze d'onda a 300, 450, 606 e 814 nanometri) e con tempi totali di esposizione simili.\nLe osservazioni furono eseguite in un periodo di 10 giorni, per un totale di 150 orbite e un tempo di esposizione totale di oltre 1.3 milioni di secondi.\nMentre la WFPC2 raccolse immagini ottiche molto profonde, i campi furono contemporaneamente acquisiti dallo Spettrografo del Telescopio Spaziale (STIS) e da Near Infrared Camera and Multi-Object Spectrometer (NICMOS)\nUn certo numero di campi adiacenti fu anche osservato per periodi pi\u00f9 brevi.\nL'immagine di WFPC2 \u00e8 di 5,3 minuti d'arco quadrati, mentre le immagini di NICMOS e STIS sono di soli 0,7 minuti d'arco quadrati.\nCome per HDF-N, le immagini sono state processate grazie a una tecnica nota come 'drizzling', nella quale il puntamento del telescopio cambia di poco tra le esposizioni e l'immagine risultante \u00e8 combinata usando sofisticate tecniche per raggiungere una risoluzione angolare maggiore di quanto sarebbe altrimenti possibile."}
{"id": "4220015", "revid": "58672549", "url": "https://it.wikipedia.org/wiki?curid=4220015", "title": "Gangnam", "text": ""}
{"id": "4220024", "revid": "52937069", "url": "https://it.wikipedia.org/wiki?curid=4220024", "title": "Stile Secondo Impero", "text": ""}
{"id": "4220029", "revid": "287204", "url": "https://it.wikipedia.org/wiki?curid=4220029", "title": "Omega Tauri", "text": "La nomenclatura Omega Tauri (\u03c9 Tau, \u03c9 Tauri) \u00e8 condivisa da due sistemi stellari, \u03c9\u00b9 Tauri e \u03c9\u00b2 Tauri, nella costellazione del Toro. Sono separate dalla distanza angolare di 2\u00b0.13'.\n\u03c9\u00b9 Tauri.\nOmega-1 Tauri \u00e8 una gigante arancione di classe spettrale K con una magnitudine apparente pari a +5.51, una magnitudine assoluta uguale a 0,76 e una massa circa uguale a 1,39 masse solari.\n\u00c8 distante all'incirca 291 anni luce dalla Terra (circa 90 parsec).\n\u03c9\u00b2 Tauri.\nOmega-2 Tauri \u00e8 una stella bianca di classe spettrale A, che si presenta come una binaria spettroscopica con una magnitudine visuale di +4,93.Dista all'incirca 93,5 anni luce dalla Terra.\nLe sue due componenti sono separate da circa 0,05 secondi d'arco, che corrispondono all'incirca a 1,4 UA, con un periodo orbitale di circa 14 anni.\nIl 14 febbraio 2014 tale stella \u00e8 stata battezzata con il nome Marco.\nOccultazioni.\nPer la sua posizione prossima all'eclittica, tali stelle sono talvolta soggette ad occultazioni da parte della Luna e, pi\u00f9 raramente, dei pianeti, generalmente quelli interni.\nLe ultime occultazioni lunari per \u03c9\u00b9 avvennero rispettivamente il 4 ottobre 2012. e il 22 gennaio 2013.."}
{"id": "4220037", "revid": "88740", "url": "https://it.wikipedia.org/wiki?curid=4220037", "title": "Va Va Voom", "text": "Va Va Voom \u00e8 una canzone della rapper trinidadiana Nicki Minaj dall'edizione deluxe del suo secondo album in studio, '. La canzone era stata inizialmente pianificata come primo singolo dell'album, ma \u00e8 stata sostituita all'ultimo momento da \"Starships\". Ad ogni modo, dopo la pubblicazione della riedizione dell'album ('), \u00e8 stata annunciata come primo singolo di quest'ultima, ed \u00e8 stata pubblicata il 12 settembre 2012.\nDal punto di vista musicale, \"Va Va Voom\" \u00e8 una canzone europop e dance con influenze di dubstep, che parla di atteggiamenti sessuali verso un ragazzo. \"Va Va Voom\" ha ricevuto critiche molto positive, ed \u00e8 stata lodata per l'accavallamento di pop e hip hop. Ancor prima che la canzone fosse distribuita come singolo \u00e8 entrata in molte classifiche: si \u00e8 presentata nella Top 40 in Australia, Irlanda e Regno Unito.\nNicki Minaj ha cantato il singolo per la prima volta in televisione il 25 gennaio 2013 nello show televisivo \"Jimmy Kimmel Live!\".\nComposizione.\n\"Va Va Voom\" \u00e8 stata scritta da Nicki Minaj, Lukasz Gottwald, Allan Grigg, Max Martin e Cirkut, con la produzione di Dr. Luke, Kool Kojak e Cirkut. Era stata pianifiacta come primo singolo da \"\": infatti doveva essere inviata alle stazioni radiofoniche il 7 febbraio 2012, ed \u00e8 stata poi posticipata al 14. Infine, per\u00f2, Nicki ha annunciato che \"Starships\" sarebbe stata pubblicata al suo posto.\nIl 24 maggio 2012, sul sito web di Nicki fu postato un sondaggio, che chiedeva ai fan di scegliere i prossimi singoli. Il sondaggio era diviso in tre categorie, la terza chiedeva di scegliere il secondo singolo internazionale tra \"Pound the Alarm\", \"Whip It\", e \"Va Va Voom\". Quest'ultima ha avuto pi\u00f9 voti ed ha vinto, seguita da \"Whip It\" e \"Pound the Alarm\". Ad ogni modo, visto che le stazioni radiofoniche inglesi, francesi ed australiane iniziarono a trasmettere \"Pound the Alarm\", Nicki ha annunciato che questa era stata scelta al posto di \"Va Va Voom\".\n\"Va Va Voom\" \u00e8 stata pubblicata come terzo singolo pop dell'album il 12 settembre ed \u00e8 stata aggiunta alle radio knglesi il giorno stesso; la canzone \u00e8 stata la seconda pi\u00f9 riprodotta dalle radio australiane nella settimana del 23 settembre 2012. Negli Stati Uniti invece \u00e8 stata inviata alle radio il 23 ottobre 2012.\nCritica.\n\"Va Va Voom\" \u00e8 stata molto acclamata dai critici, molti dei quali si sono complimentati per il \"mash-up\" tra generi e l'hanno comparata alla sua hit del 2011 \"Super Bass\". \"Va Va Voom\", per MTV, rimane una traccia \"stand-out\" dall'album insieme a \"Beautiful Sinner\", \"Come on a Cone\" e \"Beez in the Trap\". Gina Serpe di \"E! News\" diede al video una recensione positiva, dicendo: \"Bisogna dire che questo video ha qualcosa per ognuno. Iniziando da Nicki con il suo favoloso look\".\nVideo.\nIl video musicale \u00e8 stato girato il 21 dicembre 2011 a Los Angeles ed \u00e8 stato diretto da Hype Williams. Anche se Nicki scrisse su Twitter che i fan avrebbero amato il video, disse pi\u00f9 tardi che non le piaceva il risultato finale, e che quindi non l'avrebbe pubblicato, ma ha detto che sarebbe comunque stato il singolo di lancio. Il video \u00e8 stato mostrato per la prima volta a \"E! News\" il 26 ottobre 2012.\nIl video inizia con un tramonto all'interno di una favola. Due unicorni appaiono galoppare sull'acqua, prima di Nicki Minaj appare con un compagno maschio (Robin Hood) alle sue spalle, e gli effetti speciali vengono visualizzati in tutto il video. Minaj e il ragazzo, vestito con un nobile abbigliamento continuer\u00e0 a corteggiare Nicki Minaj, ma lei continua a tenere duro per non cedere. Nicki indossa un altro costume bizzarro (a forma di un unicorno) accompagnato da una parrucca bionda. Poi Minaj sembra somigliare a delle principesse della Disney, la Bella Addormentata e Biancaneve, Nicki si ritrova in una cucina a preparare un dolce, ma, durante la cottura, un cavaliere appare e la uccide con la sua spada . Successivamente sembra essere all'interno di una bara di vetro. Alla fine, Nicki tira una svolta sorprendente presentandosi come Regina malvagia e sedurre il compagno quando arriva per salvare \"Snow White (Nicki)\" dalla bara.\nSuccesso commerciale.\nDopo l'uscita dell'album, \"Va Va Voom\" ha ricevuto 46.000 download, spingendola al suo debutto alla posizione numero 79 sulla \"Billboard Hot 100\". Ha inoltre debuttato nella \"Billboard Canadian Hot 100\" al numero 74. Il brano ha ottenuto anche successo nella \"Digital Songs\" statunitense e si \u00e8 pazzata al numero 50 e al 45 sulla rispettiva graduatoria canadese. Dopo la sua uscita ufficiale, la canzone \u00e8 rientrata nella \"Hot 100\" alla posizione 98, sale poi alla 69, successivamente alla 46 e, come suo posizionamento massimo, alla 22, mentre in Canada \u00e8 salita fino alla posizione 18. \nIn Oceania la canzone ha debuttato al 36 nella classifica riservata ai singoli australiani, dove ha raggiunto il suo picco massimo nel Paese. \u00c8 rimasta l\u00ec per due settimane non consecutive, apparendo nella classifica per sette settimane in tutto. La canzone \u00e8 poi entrata all numero 29 in Nuova Zelanda e ha raggiunto in seguito la sua posizione massima alla numero 20, rimanendo in classifica solo per otto settimane. In Europa invece si \u00e8 piazzata al numero 60 nella classifica tedesca raggiungendo il picco alla 34 dopo 9 settimane. In Francia \u00e8 entrata alla posizione 179 ed \u00e8 rimasta sul fondo della classifica per 8 settimane per poi elevarsi alla numero 68 e alla 52. In Svizzera \u00e8 entrata in classifica alla posizione 68, poi \u00e8 salita alla 62 e successivamente alla 47, mentre in Austria la canzone ha debuttato alla 53 ed \u00e8 rimasta in classifica solo per una settimana."}
{"id": "4220044", "revid": "799291", "url": "https://it.wikipedia.org/wiki?curid=4220044", "title": "Attilio Prevost (1890-1954)", "text": "Pioniere della cinematografia italiana, fotografo e cineoperatore, \u00e8 ricordato per essere stato uno dei primi fotoreporter di guerra del Regio Esercito nella Prima guerra mondiale, per aver fondato nel 1913, con la moglie Elena Lanzoni Prevost, le Officine Prevost (fabbrica di apparecchi cinematografici attiva dal 1913 al 1991) e per aver realizzato la prima moviola al mondo con piano di lavoro orizzontale.\nLa notevole produzione fotografica del fotoreporter, secretata e conservata per decenni presso il \"Ministero della Guerra\", \u00e8 custodita oggi negli archivi del Ministero della difesa.\nFonti.\nLa seguente ricostruzione storica (supportata da puntuale documentazione), si basa su fonti primarie ed \u00e8 stata resa possibile grazie alla testimonianza dell'unica nipote dei coniugi Prevost, Annamaria, che ha permesso l'accesso all'archivio della famiglia dei suoi nonni Attilio ed Elena Prevost. Memoria storica delle loro attivit\u00e0 imprenditoriali e unica testimone della vita privata della famiglia Prevost, nel 1953 divenne figlia adottiva di Attilio Prevost secondo le leggi dello Stato italiano.,\nBiografia.\nFiglio di Giuseppe Prevosto e di Maria Maddalena Giraudi, nel 1927 Attilio ottenne ufficialmente dal Re il permesso di usare il cognome nella sua antica dizione di origini francesi, mentre i suoi fratelli e parenti piemontesi preferirono tenere quella italianizzata.\nDa sempre appassionato di cinema e fotografia e del loro aspetto tecnico applicato all'industria, and\u00f2 a studiare a Parigi, la citt\u00e0 del Cinema, dove nel 1895 Auguste e Louis Lumi\u00e8re organizzarono la prima proiezione pubblica del Cin\u00e9matographe Lumi\u00e8re, e dove Attilio ottenne il \"Dipl\u00f4me d'Ing\u00e9nieur\" presso L'\u00c9cole du G\u00e9nie Civil.\nAnni Dieci.\n\"Il matrimonio tra ripresa e proiezione siglato all\u2019inizio della storia dal Cin\u00e9matographe Lumi\u00e8re dura un soffio: gi\u00e0 alla fine dell\u2019Ottocento le due funzioni (e i rispettivi macchinari) si separano una volta per tutte, per intraprendere uno sviluppo tecnologico autonomo.\nI proiettori professionali aumentano progressivamente dimensioni e peso per far scorrere nei loro ingranaggi le bobine di pellicola 35mm e per proiettare le immagini a grande distanza (dalla cabina allo schermo); l\u2019Italia, in questo settore, grazie a Cinemeccanica, Officine Prevost, Fedi, Officine Pio Pion, Veronese, ha scritto una storia tra le pi\u00f9 importanti a livello internazionale.\"\nI primi anni alla Milano Films con Luca Comerio e la spedizione in Libia.\nNel 1908 lavorava gi\u00e0 per la Milano Films del documentarista e pioniere della cinematografia italiana Luca Comerio. In quel periodo mise a punto la realizzazione della cinepresa \"Prevost\" 35mm, apparecchio che ebbe grande successo e fu sperimentato da Prevost e Comerio durante la Guerra di Libia (1911-12)..\nUn esemplare di questo apparecchio \u00e8 oggi conservato presso il Museo del Cinema di Torino, mentre le pellicole girate in quegli anni sono conservate presso l'Archivio di Stato. Esse oltre a rappresentare un documento storico unico della spedizione libica, sono la testimonianza di coloro che Gian Piero Brunetta definisce \"gli apostoli del nuovo verbo visivo\": pionieri come Omegna, Florio, Vitrotti, nonch\u00e9 Comerio e Prevost, i quali, veri e propri avventurieri, diventano con la loro cinepresa operatori-reporter alla ricerca di eventi da immortalare e consegnare ai posteri.\nIl filmato dell'eclisse di sole del 17 aprile 1912.\nUn breve filmato documentaristico prodotto dalla Comerio &amp; C., riprende Attilio Prevost presso l\u2019osservatorio astronomico di Brera (Milano) mentre sta filmando l'eclisse di sole del 17 aprile 1912. Per questa ripresa utilizz\u00f2 un dispositivo da lui appositamente realizzato che venne applicato al grande telescopio usato pochi anni prima dall\u2019astronomo Giovanni Schiapparelli per le sue ricerche su Marte.\nIl dispositivo ottico per il film \"Ballo Excelsior\".\nNel 1913, la geniale versatilit\u00e0 di Attilio Prevost, costantemente rivolta alla ricerca di soluzioni tecniche innovative, trov\u00f2 una notevole applicazione quando Lorenzo Sonzogno, noto editore musicale, fond\u00f2 la Musical-Films ed incaric\u00f2 Luca Comerio di realizzare una trasposizione cinematografica del Ballo Excelsior, il balletto di Luigi Manzotti reso celebre dalle musiche di Romualdo Marenco.\nPer le riprese di questo film, Comerio pot\u00e9 contare ancora su Prevost, che realizz\u00f2 un dispositivo foto-ottico in grado di consentire al direttore d\u2019orchestra di andare in sincrono con la pellicola.\nL'incontro con Elena e la prima Societ\u00e0 Prevost in Via Ripamonti.\nNel 1912 conobbe la futura moglie Elena Lanzoni presso la Milano Films, dove era impiegata in amministrazione.\nNel 1913, confidando nelle sue capacit\u00e0 imprenditoriali e amministrative acquisite presso l\u2019editore Vallardi prima e la Milano Films dopo, Elena convinse Attilio a tentare la fortuna da indipendenti.\nEra una donna anticonformista, libera e coraggiosa, dotata di spirito imprenditoriale e carattere deciso, anticipava i tempi, andando oltre le convenzioni in cui le donne erano state intrappolate per secoli.\nFondarono cos\u00ec la prima azienda Prevost di cui condivisero, come anche nelle trasformazioni successive, la propriet\u00e0 del capitale sociale. La sede era presso la residenza di Elena in via Leopardi 26 e la fabbrica in via Ripamonti 43 a Milano.\nRimasero uniti per quarant'anni, proiettati in un'avventura molto importante che diede loro grandi soddisfazioni.\nIn questo decennio l'azienda produceva principalmente cineprese, lanterne ad arco voltaico, stampatrici e accessori vari.\n\"\u00c8 del 1913 il primo marchio di cineprese italiane, con quelle prodotte dal torinese Attilio Prevost, nella omonima fabbrica di Milano. La macchina da presa Prevost presentava interessanti caratteristiche di maneggevolezza, compattezza e facilit\u00e0 d\u2019uso. La Prevost testimonia comunque una trovata applicazione industriale in un campo in cui l\u2019imprenditoria italiana faticher\u00e0 sempre ad imporsi rispetto alle concorrenti internazionali. La Prevost continuer\u00e0 ad essere prodotta fino al 1920, con un discreto successo nel mercato nazionale, ma il suo inventore trover\u00e0 maggior fortuna e futuro grazie ai brevetti per la correzione della posizione del fotogramma durante la proiezione (1919) e gli impianti di proiezione completi che, dal 1920, sono prodotti con grande successo dalla casa milanese\".\nIl sodalizio imprenditoriale con Elena.\nLe grandi capacit\u00e0 imprenditoriali di Elena, che amministrava l'azienda occupandosi anche del rapporto coi clienti, crearono le condizioni ottimali per permettere ad Attilio di occuparsi esclusivamente della progettazione di nuove apparecchiature cinematografiche. Fu grazie a questo speciale sodalizio che alla fine degli anni Venti nacque la prima moviola orizzontale.\nLa Guerra era alle porte; il 10 maggio 1915, Attilio sottoscrisse presso il notaio Giuseppe Ghislanzoni in Milano un \"Mandato Generale\" in favore di Elena Lanzoni, col quale: \"...con ampia facolt\u00e0 e con pieni poteri ella abbia a rappresentarlo in tutti gli atti ed affari... possa disporre di tutti i beni da esso posseduti o che posseder\u00e0 e ne disponga come proprietario...lo rappresenti in ogni azienda di cui il mandante fosse socio...faccia tutto quanto far potrebbe lo stesso mandante se agisse personalmente, dovendosi la nominata procuratrice ritenere come suo alter ego...\". \nCon questo documento Attilio leg\u00f2 a doppio filo la sua attivit\u00e0 imprenditoriale con Elena, condividendo con lei, per un loro accordo, la propriet\u00e0 del capitale sociale delle attivit\u00e0 imprenditoriali da lui avviate.\nLa Astra Film e la Sabaudo Film.\nNel 1915 Attilio ed Elena fondarono a Milano la casa di produzione cinematografica Astra Film, con la quale produssero alcuni film muti dell'epoca. Attilio partecipava alle produzioni come direttore della fotografia mentre Elena Lanzoni Prevost ne seguiva la gestione. Alcuni titoli di questi primi film furono: \"Il Vortice\", \"L'ombra misteriosa\", \"Sogno di Riette\", \"Sulla soglia della felicit\u00e0\", tutti del 1915 .\nNello stesso periodo, Attilio svolgeva l'attivit\u00e0 di direttore della fotografia anche per la \"Sabaudo Film\", casa di produzione cinematografica milanese della quale era comproprietario.\nLa Grande Guerra: fotoreporter sul fronte italo-austriaco.\nIl 24 maggio anche l'Italia entr\u00f2 nella Prima Guerra Mondiale (1915-1918).\nDurante gli anni della Grande Guerra, mentre Elena gestiva l'azienda \u201cPrevost\u201d, Attilio venne inviato al fronte come operatore cinematografico e fotografo di guerra.\nTra il 1916 e il 1917 fu istituita la Sezione Cinematografica del Comando Supremo del Regio Esercito, voluta dal Col. Eugenio Barbarich. Infatti, fino ad allora, l'esercito italiano si era servito dell'opera di ditte private, come la Comerio Films di Luca Comerio, che dopo la disfatta italiana di Caporetto, nel 1917, vennero definitivamente escluse, e la Sezione Cinematografica assunse il monopolio delle riprese. A dirigere la sezione fu chiamato il capitano di cavalleria Maurizio Rava al quale vennero affiancate tre Squadre comandate dai tenenti Barricelli, Prevost e Malerba che operarono sul fronte italo-austriaco..\nAgli ordini del Comando Strategico, il tenente Prevost film\u00f2 e fotograf\u00f2 i campi di battaglia, prima e dopo l'attacco nemico. Scatt\u00f2 migliaia di immagini in bianco e nero, film\u00f2 i campi di prigionia e le prime linee durante l'assalto. Fu il primo a documentare l'ingresso trionfale a Trento e Trieste appena liberate dagli austriaci e le trincee sul Carso e lungo il Piave. Fotograf\u00f2 le visite al fronte di Arturo Toscanini, dell'attore Armando Falconi e del vate Gabriele D'Annunzio. Questa documentazione fu a lungo secretata e conservata dal Ministero della Difesa.\nRecentemente, la nipote Annamaria ha donato al Museo nazionale del cinema di Torino il Fondo fotografico di suo nonno, costituito da copie private e originali che Prevost stamp\u00f2 e tenne per s\u00e9 di una notevole quantit\u00e0 di foto scattate sul fronte della Grande Guerra.\nLe cineprese \"Prevost\" e il contributo alla documentazione della Grande Guerra.\nIl sodalizio Prevost-Comerio fu fondamentale per la documentazione cinematografica della Grande Guerra. I due pionieri si erano incontrati e avevano collaborato scambiandosi le loro esperienze: principalmente tecniche per il primo e di ripresa per il secondo. L\u2019apparecchio \"presa vedute\" realizzato da Prevost era infatti servito anche a Luca Comerio nelle riprese di guerra per l\u2019Aeronautica, o a terra, sul cavalletto, nei vari fronti dell\u2019Adamello e del Carso.\nUna documentazione cinematografica storica, che le Officine Prevost di Milano contribuirono a realizzare.\nUno dei cineoperatori del Servizio Fotocinematografico dello Stato Maggiore Esercito, il fiorentino Franco Rinaldi, scriveva: \"La mia macchina da presa era una \"Path\u00e9\", ma avendo i magazzini da 120 metri esterni, non era molto pratica per le riprese di attualit\u00e0. Fu per questo che mio padre mi procur\u00f2 dalla ditta \"Ambrosio\" di Torino un apparecchio d\u2019occasione, che era stato costruito dalla ditta \"A.Prevost\" di Milano. Posso dire che questo apparecchio era veramente un gioiello, sia per praticit\u00e0 che per sicurezza di funzionamento, tanto che i miei compagni me lo invidiavano\".\nNegli anni di guerra Attilio Prevost utilizz\u00f2, oltre alla gi\u00e0 citata \"Prevost 35mm\", anche la cinepresa Prevost \"Splendor\".\nGli scenari di guerra nella fotografia di Prevost.\nPrevost film\u00f2 e fotograf\u00f2 i campi di battaglia, prima e dopo l'attacco del nemico.\nGli scoop fotografici.\nPrevost realizz\u00f2 moltissimi scoop fotografici in anni in cui la Fotografia documentaria faticava ancora a farsi strada sui giornali dell'epoca su cui predominava la parola scritta e le foto erano ancora rarissime.\nCroce di Guerra.\nNel 1926 il Re Vittorio Emanuele III di Savoia gli confer\u00ec la Croce di Guerra al Valor Militare con la seguente motivazione: \u00ab\" [...] Al tenente di complemento Attilio Prevost, addetto alla sezione fotocinematografica del Regio Esercito, per adempiere al proprio compito diede sempre prova di grande iniziativa, risolutezza e disprezzo del pericolo. In prima linea, sempre calmo pur nei momenti pi\u00f9 difficili, si trov\u00f2 ad operare sotto intenso fuoco di artiglieria e mitragliatrici nemiche, ci\u00f2 che mai diminu\u00ec la precisione tecnica del lavoro affidatogli. Zona di operazioni, Bainsizza, maggio 1917 - ottobre 1918.\"\u00bb\nLa Societ\u00e0 Cinematografica di Elena Lanzoni.\nNel gennaio 1919 Elena, donna libera e coraggiosa, dotata di spirito imprenditoriale e carattere deciso, anticipando i tempi e andando oltre le convenzioni in cui le donne erano state intrappolate per secoli, fond\u00f2 la Elena Lanzoni Films per il commercio di pellicole cinematografiche (con sede a Milano in via Boccaccio 45 e corrispondenti ad Atene, Barcellona, Lima, Londra, Mosca, Buenos Aires, Parigi, Il Cairo e Rio de Janeiro).\nIn Europa, grazie ai fratelli Lumi\u00e8re, il Cinema si stava espandendo e divenne fenomeno sociale sempre pi\u00f9 rilevante. Elena, prototipo femminile di indipendenza e imprenditorialit\u00e0, si recava spesso a Parigi con l'Orient Express per acquistare, presso le case di distribuzione cinematografica, i primi film (che erano ancora muti) da noleggiare tramite la sua societ\u00e0.\nNel 1919 Attilio Prevost brevett\u00f2 un dispositivo speciale per correggere la posizione del fotogramma cinematografico negli apparecchi di proiezione.\nAnni Venti.\nL'espansione delle Officine Prevost.\nDopo l'esperienza al fronte, Attilio Prevost rientra a Milano, e con la futura moglie Elena decide di dedicarsi completamente alla costruzione di apparecchiature cinematografiche. Negli anni Venti inizi\u00f2 la produzione di proiettori cinematografici e moviole, oltre a quella gi\u00e0 consolidata di lanterne, stampatrici e accessori vari.\nLe grandi capacit\u00e0 imprendotoriali di Elena, che si occup\u00f2 della gestione amministrativa dell'azienda e del rapporto coi clienti, permisero ad Attilio di dedicarsi esclusivamente alla progettazione di nuovi apparecchi, e fu grazie a questa speciale sintonia che Attilio arriver\u00e0 a progettare la prima moviola orizzontale.\nL\u2019idea di realizzare un tavolo per il montaggio cinematografico che fosse pi\u00f9 comodo e versatile della Moviola verticale americana, cominci\u00f2 a venire a Prevost dalla constatazione, anche attraverso l\u2019esperienza con la Astra Film, di come sarebbe stato pi\u00f9 agevole lavorare al montaggio su un apparecchio con la struttura di un tavolo, che avesse la possibilit\u00e0 di visionare la pellicola infinite volte sia in avanti che indietro, con velocit\u00e0 regolabile e senza usurarla eccessivamente.\nNel 1920 la societ\u00e0 Prevost si ingrand\u00ed, mantenne la sede presso il domicilio di Elena Lanzoni, (via Leopardi 26, gi\u00e0 sede della Elena Lanzoni Films), ed ampli\u00f2 la fabbrica di via Ripamonti 43 a Milano, la propriet\u00e0 del capitale sociale era condivisa tra Attilio ed Elena.\nNei primi anni Venti vennero prodotti l'impianto di proiezione \"Record\", la cassetta per apparecchio da presa per vedute cinematografiche ed il procedimento per ottenere immagini multiple nello spazio occupato sulla pellicola dal comune fotogramma cinematografico.\nDalla seconda met\u00e0 degli Anni Venti, Elena promosse la partecipazione dell'azienda alla Fiera di Milano (nata nel 1920), partecipazione che port\u00f2 fama ed espansione anche a livello internazionale.\nIntorno al 1925 inizi\u00f2 la produzione del proiettore cinematografico muto 35\u00a0mm modello \"Splendor\" con avanzamento della pellicola a mano a 16 fotogrammi al secondo. Questo proiettore montava una lanterna con arco a carboni, nella quale il flusso luminoso proveniva dall'arco voltaico generato da due carboni: l'illuminazione fornita era la pi\u00f9 intensa raggiunta fino a quel momento e veniva distribuita sullo schermo con grande uniformit\u00e0.\nNel 1927 nacque il cinema sonoro (Il cantante di jazz fu il primo film in cui si ascoltarono le voci degli attori) e la Prevost produsse il proiettore \"Rex\" con avanzamento della pellicola a 25 fotogrammi al secondo.\nNel 1928 Attilio cre\u00f2 un nuovo processo per ottenere la colorazione delle immagini nelle proiezioni luminose in genere.\nNel 1928 l'organico ammontava ad una cinquantina di dipendenti.\nLa moviola orizzontale.\nVerso la met\u00e0 degli anni venti Prevost realizz\u00f2 e produsse nello stabilimento di via Ripamonti il primo tavolo per il montaggio cinematografico al mondo con piano di lavoro orizzontale e scorrimento della pellicola con moto continuo, che utilizzava per la proiezione un sistema di compensazione ottica da lui brevettato.\nQuesto meccanismo permetteva di spostare la pellicola in modo continuo anzich\u00e9 intervallato (come nel meccanismo a \"croce di malta\") e, al prezzo di una nitidezza lievemente minore, riduceva il rumore e permetteva di visionare la pellicola fino a dieci volte la velocit\u00e0 nominale, riducendone anche l'usura.\nA differenza delle \"moviole verticali\", che a Hollywood consegnavano il \"final cut\" esclusivamente in mano alla produzione, con la moviola Prevost il regista poteva stare accanto al montatore, guardare l'immagine e partecipare a quella parte decisiva del processo di creazione del film che, in questo modo, diveniva pienamente opera d'autore.\nTale soluzione tecnologica fu subito preferita alla Moviola statunitense brevettata da Iwan Serrurier nel 1917 e divenne lo standard europeo.\nUno di questi esemplari \u00e8 visibile presso il Museo nazionale del cinema di Torino.\nL'attivit\u00e0 legata alla produzione di moviole fece registrare un rapido incremento, passando dalle 10-12 unit\u00e0 annue degli inizi a un quantitativo triplicato gi\u00e0 verso il 1940.\nAnni Trenta.\nIl successo internazionale e la nuova filiale di Roma.\nLa Prevost intanto era diventata un'azienda di riferimento in campo cinematografico.. Registi e case di produzione cinematografica volevano le celebri moviole orizzontali per il montaggio dei film, campo in cui l'azienda Prevost aveva sostanzialmente il monopolio. Anche i proiettori per le sale cinematografiche erano molto richiesti ed apprezzati per la loro affidabilit\u00e0 e versatilit\u00e0.\nNella seconda met\u00e0 degli anni Trenta vennero aperti una filiale a Roma e due negozi per esposizione a Torino e Genova.\nA dirigere la filiale di Roma, che si trovava in Via Magenta 19, fu inviato Luigi Lanzoni (1888-1991), fratello di Elena, che ebbe il merito di coltivare proficui rapporti con l'ambiente cinematografico romano, inclusi gli studi della allora nascente Cinecitt\u00e0.\nOrson Welles e il successo delle moviole Prevost.\nLa moviola orizzontale Prevost la volevano tutti: studi e case di produzioni cinematografiche, produttori, registi e montatori. Ebbe grande successo e divenne uno strumento indispensabile per il montaggio cinematografico, il nuovo linguaggio che si stava evolvendo. Per molti teorici il montaggio \u00e8 considerato lo specifico filmico, ovvero la disciplina propria esclusivamente del cinema e che la contraddistingue da altre forme espressive.\nMolte case di produzione cinematografica, come Lux Film, Titanus, Tirrenia Films, Pisorno (poi Cosmopolitan di Carlo Ponti), Unione Cinematografica Italiana, o gli studi di montaggio cinematografico di Cinecitt\u00e0 e della S.P.E.S. di Ettore Catalucci, si rivolgevano alla Prevost per la fornitura di moviole e proiettori. Gran parte dei film del neorealismo italiano furono montati sulle moviole di Attilio Prevost: i registi Visconti, Rossellini, De Sica, Lattuada, Germi e Fellini erano alcuni dei suoi affezionati clienti.\nOrson Welles ordin\u00f2 la sua prima moviola Prevost nel 1936.\nIl Magnus e la serie storica di proiettori.\nDurante gli anni '30 vennero prodotti anche la macchina da stampa per suono e immagini 35\u00a0mm e la serie storica di proiettori realizzata tenendo conto dell'evolversi della tecnica cinematografica che comprendeva i modelli: \"Rex\", \"Alfa\", \"Delta\", \"Impero\", \"Magnus\".\nQuesti modelli vennero costantemente rinnovati ed il modello \"Magnus\" (pi\u00f9 volte citato nei testi scientifici \"Il Cine Sonoro\" e \"L'operatore cinematografico\" - Mannino-Patan\u00e9, Hoepli 1945-1952), venne prodotto anche negli anni '40 e '50, divenendo uno dei proiettori pi\u00f9 apprezzati e venduti dell'azienda.\n\u00c8 un Prevost degli anni Trenta il proiettore immortalato nel film Nuovo Cinema Paradiso di Giuseppe Tornatore (1989). \nLe Officine Prevost in Via Forcella.\nNel 1934 la societ\u00e0 si trasfer\u00ec in via Forcella 9, e apr\u00ec un negozio in via Vittor Pisani 9, Milano.\nNel 1936 Attilio e Elena si sposarono.\nLe Officine Prevost in Via Desenzano.\nPochi mesi dopo il matrimonio, nel 1937, Elena ed Attilio, con l'aiuto del fratello Augusto Prevosto e tramite la Societ\u00e0 immobiliare Anguissola, acquistarono un terreno in via Desenzano dove venne costruita la nuova sede dell'azienda. Nell'atto costitutivo della societ\u00e0 Immobiliare Anguissola figurano il fratello Augusto Prevosto (amministratore unico fino al 1946, carica ricoperta da quell'anno da Attilio Prevost, dal 1954 da sua moglie Elena e dal 1963 da Franco Mojana), Enzo Lari (padre di Annamaria, nipote di Elena e Attilio) e Giacobbe Foa.\nIl 16 marzo 1939 la Prevost dichiar\u00f2 il trasferimento da via Forcella alla definitiva sede di via Desenzano, 2 a Milano.\nAttilio creava e progettava apparecchi sempre aggiornati alle nuove esigenze delle tecniche cinematografiche, ed Elena amministrava l'azienda e teneva il rapporto coi clienti.\nAnni Quaranta.\nIl bombardamento di Milano dell'agosto 1943.\nLa notte fra il 12 e il 13 agosto 1943 il bombardamento su MIlano distrusse gran parte dell'Officina e tutto l'archivio storico.\nGrazie all'incessante aiuto degli operai, dopo solo un mese il lavoro in fabbrica pot\u00e9 ricominciare.\nIl 18 giugno 1944 i Tedeschi occuparono le Officine Prevost. I nazisti imposero la presenza di un loro addetto militare della Wehrmacht che aveva il compito di controllare che le spedizioni di proiettori fossero fatte puntualmente, secondo gli accordi che rimasero in vigore fino alla fine del conflitto.\nLe Officine Prevost srl.\nNel 1946 si costituirono le Officine Prevost s.r.l. con sede sempre in via Desenzano 2, Milano.\nNell'atto costitutivo figurano Attilio Prevost (amministratore unico), Giosu\u00e9 Conti e Gianni Gemelli, amici dell'ingegner Prevost conosciuti a Magreglio (CO) negli anni Trenta. Il capitale sociale era condiviso solo con la moglie Elena Prevost.\nNel 1946 entr\u00f2 in azienda il nipote Ing. Attilio Prevosto jr. figlio di suo fratello Augusto Prevosto.\nCavaliere di San Gregorio Magno.\nNel 1948 il Papa Pio XII gli confer\u00ec l'onorificenza di Cavaliere dell'Ordine di San Gregorio Magno per il suo impegno straordinario come fotografo e cineoperatore durante la Grande Guerra e per la sua attivit\u00e0 imprenditoriale ed innovativa nell'industria cinematografica italiana.\nAnni Cinquanta.\nL'adozione della nipote Annamaria.\nNel 1951 entr\u00f2 in azienda Annamaria Lari (1934), nipote abiatica di sua moglie Elena Prevost, che gi\u00e0 dal 1935 viveva coi nonni. Attilio, che non aveva avuto figli, la adott\u00f2 come figlia nel 1953, e alla sua morte (1954) Annamaria Lari Prevost divenne titolare dell'azienda.\nIl CinemaScope e la collaborazione con Attilio jr..\nNel 1952 inizi\u00f2 l'era del CinemaScope (un sistema brevettato dalla 20th Century Fox che consentiva di allargare notevolmente il campo di visualizzazione sullo schermo). Attilio Prevost realizz\u00f2 il proiettore Cinescope, un modello molto apprezzato dagli esercenti di sale cinematografiche\nNei primi anni '50 inizi\u00f2 anche la produzione dei proiettori della serie P come il P10, P20, P30 ecc. in collaborazione col nipote Attilio jr.\nNel 1953 Attilio Prevosto jr. venne nominato dallo zio direttore delle Officine Prevost s.r.l. e dopo la sua morte rinnov\u00f2 la produzione dell'azienda rendendola sempre all'avanguardia nei nuovi processi evolutivi.\nNel 1956 anche Attilio jr. volle cambiare il cognome in Prevost come lo zio.\nSindaco di Magreglio.\nNel giugno del 1952 Attilio Prevost venne eletto per acclamazione sindaco di Magreglio, piccolo paese in provincia di Como situato nel Triangolo Lariano che aveva iniziato a frequentare nel 1936. Fu il primo sindaco del dopoguerra, dopo il podest\u00e0 di Civenna che, durante il ventennio fascista, amministrava Magreglio, Lasnigo e Barni.\nAssunse l'incarico continuando a vivere a Milano e a lavorare in azienda, convocando il consiglio comunale la domenica.\nCon l'aiuto dell'ingegnere e architetto Mario Cavall\u00e9, che come lui frequentava Magreglio da anni, fece costruire l'edificio che tutt'ora ospita il Comune.\nIl Fotocoagulatore Raverdino.\nNel 1952, per gratitudine verso l'amico Prof. Emilio Raverdino che oper\u00f2 a Milano con un delicato intervento di chirurgia oftalmica sua moglie Elena, Attilio Prevost si impegn\u00f2 a realizzare un apparecchio per applicazioni di chirurgia retinica. Con la consulenza del prof. Raverdino e la collaborazione del nipote Attilio jr. venne realizzato il Fotocoagulatore, un apparecchio ad emissione di luce (precursore del laser) per applicazioni chirurgiche alla retina. Purtroppo ebbe solo il tempo di completare il progetto e della produzione se ne occup\u00f2 il nipote Attilio jr. dopo la morte dello zio.\nLa morte.\nIl 3 maggio 1954 Attilio Prevost mor\u00ec improvvisamente nella sua casa di Milano per un edema polmonare a soli 63 anni. Innumerevoli furono i telegrammi e le testimonianze di stima e ammirazione per l\u2019ingegner Prevost e per il suo importante contributo alla cinematografia internazionale. Lo stesso giorno gli venne recapitata una lettera di felicitazioni dal personale di cabina del cinema di Livorno per l'ottimo funzionamento degli impianti Prevost CinemaScope. In quei giorni si proiettava infatti \"La tunica\" (di Henry Koster, 1953), il primo film girato in CinemaScope.\nA distanza di tanti anni dalla sua scomparsa, le sue moviole ed i suoi proiettori, soprattutto quelli degli anni Trenta e Quaranta, sono diventati iconici della Golden Age del Cinema italiano ed europeo.\nSono usciti dalle sale di montaggio e dalle cabine di proiezione per farsi vedere nei musei, negli studi televisivi e nei foyer delle nuove multi-sale cinematografiche per testimoniare le origine del Cinema.\nLa memoria collettiva del Cinema sembra infatti essersi fissata su quegli apparecchi analogici (di cui le aziende italiane hanno scritto una storia molto importante a livello internazionale), dai quali nemmeno i media pi\u00f9 attuali riescono a svincolarsi. Per fare riferimento alla Settima Arte, in piena epoca digitale, l\u2019immagine ed il rumore di una pellicola cinematografica che scorre tra i rocchetti di un proiettore, o tra le mani del montatore seduto in moviola sono ancora molto evocative di quella che continua ad essere la materia dei sogni.\nAttilio Prevost \u00e8 sepolto nel Cimitero Monumentale di Milano accanto alla moglie Elena.\nL'azienda dopo Attilio.\nAlla morte di Attilio Prevost divennero titolari delle Officine Prevost s.r.l. la moglie Elena (socio accomandatario, Presidente e Direttore Generale), la nipote adottata come figlia Annamaria Lari Prevost (socio accomandante di maggioranza), e il nipote Attilio Prevost jr. (socio accomandante, Direttore Generale). La moglie Elena Lanzoni Prevost Presidente e amministratore unico dell'aziendafino alla sua morte (1965), nel 1957 nomin\u00f2 Procuratore Generale dell'azienda Franco Mojana (1931-2008), marito di Annamaria Lari Prevost, incarico che ricopr\u00ec fino alla cessazione della stessa (1991) di cui fu il liquidatore.\nL'impegno di Elena per lo sviluppo delle Officine Prevost fu determinante.\nDopo la morte dello zio, Attilio Prevost jr. apport\u00f2 innovazioni e rinnov\u00f2 la produzione rendendo l'azienda sempre all'avanguardia nei nuovi processi evolutivi, mentre Elena continuava ad amministrare l'azienda e a tenere il rapporto coi clienti.\nLe Officine Prevost di Annamaria Lari Prevost &amp; C. (1965-1991).\nNel 1965, alla morte del Presidente Elena Lanzoni Prevost, si costituirono le \"Officine Prevost s.a.s. di Annamaria Lari Prevost &amp; C.\". La nipote Annamaria Lari Prevost fu titolare e Presidente dell'azienda dal 1965 al 1991.\nNel 1975 venne modificata la veste giuridica della Societ\u00e0 da S.a.s. a S.p.a.\nLe Officine Prevost S.p.A. furono messe in liquidazione volontaria e cessarono l'attivit\u00e0 nel 1991. Contestualmente alla cessazione della produzione decadde anche il marchio. La liquidazione fu seguita dal Procuratore Franco Mojana, quale liquidatore dell'azienda."}
{"id": "4220045", "revid": "111143562", "url": "https://it.wikipedia.org/wiki?curid=4220045", "title": "Sopa coada", "text": "La s\u00f3pa co\u00e0da (traducibile dal veneto con \"zuppa covata\") \u00e8 una pietanza tipica della cucina trevigiana.\nSi tratta di un pasticcio di piccione dalla consistenza piuttosto asciutta, tanto che talvolta viene accompagnato da una tazza di brodo bollente da consumare a parte o da versarvi sopra. La ricetta (di cui per\u00f2 esistono numerose varianti) prevede di alternare in una teglia strati di pane raffermo e intriso di brodo a strati di carne di piccione disossata, stufata e ridotta in pezzetti. Il tutto viene poi trasferito in forno per un paio d'ore.\nPu\u00f2 essere abbinata a del vino rosso asciutto, come il Piave merlot.\nUn'alternativa diffusa nella zona di Motta di Livenza impiega carni di pollastra.\nStoria.\nL'appellativo \"co\u00e0da\" (\"covata\") non \u00e8 facilmente spiegabile: secondo alcuni si riferisce al lungo tempo di cottura che, almeno con i metodi di una volta, poteva protrarsi sino a quattro o cinque ore; altri, dandogli l'accezione di \"nascosta\", credono alluda alla carne coperta dagli strati di pane.\nL'origine della \"sopa coada\" non \u00e8 molto chiara e i primi riferimenti, riscontrabili nelle vecchie liste delle vivande servite nelle osterie di Treviso, compaiono solo dopo l'Unit\u00e0 d'Italia. L'usanza di preparare zuppe a base di carne di piccione \u00e8 certamente molto antica, come testimoniato sin dal Rinascimento da numerosi ricettari (Cristoforo di Messisbugo, Bartolomeo Scappi, Bartolomeo Stefani). Inoltre, non si pu\u00f2 escludere un collegamento con la suppa quata, una pietanza analoga tipica della Gallura.\nNel primo Novecento il piatto raggiunse l'apice del successo e particolarmente note erano le versioni servite nelle trattorie \"Boschiero\" e \"Goba dele Sciatiche\". La lunga preparazione e la difficolt\u00e0 nel disporre sempre di colombi giovani imponeva di ordinare con un certo anticipo il piatto; ci\u00f2 non scoraggiava nemmeno i clienti pi\u00f9 lontani che erano disposti ad intraprendere due viaggi (l'uno per l'ordinazione, l'altro per il consumo) pur di degustare la leccornia.\nDecaduta nel secondo dopoguerra, \u00e8 stata in seguito rivalorizzata grazie a Giuseppe Mazzotti che recuper\u00f2 la storica ricetta di Boschiero per diffonderla ai ristoranti della Marca. In tempi pi\u00f9 recenti la delegazione trevigiana dell'Accademia italiana della cucina ha provveduto a depositare il testo presso un notaio."}
{"id": "4220047", "revid": "201167", "url": "https://it.wikipedia.org/wiki?curid=4220047", "title": "43 Tauri", "text": ""}
{"id": "4220049", "revid": "1318658", "url": "https://it.wikipedia.org/wiki?curid=4220049", "title": "Kickstarter", "text": "Kickstarter \u00e8 un sito web statunitense creato per fornire finanziamento collettivo per progetti creativi.\nTramite esso sono stati finanziati diversi tipi di imprese, tra cui film indipendenti, videogiochi, musica, spettacoli teatrali, fumetti, giornalismo e imprese legate all'alimentazione.\nStoria.\nKickstarter \u00e8 stato lanciato il 28 aprile 2009 da Perry Chen, Yancey Strickler e Charles Adler. Il \"New York Times\" defin\u00ec Kickstarter \u00abil NEA della gente\u00bb e la rivista \"Time\" lo nomin\u00f2 una delle \"Migliori invenzioni del 2010\" e \"Miglior sito web del 2011\". Le statistiche riportano che Kickstarter ha raccolto di dollari di finanziamenti da sostenitori come l'impresa newyorkese Union Square Ventures e \"angel investor\" come Jack Dorsey, Zach Klein e Caterina Fake. La compagnia ha la sua base nel Lower East Side di Manhattan.\nAndy Baio ha funto da \"chief technical officer\" del sito fino a novembre 2010, quando s'\u00e8 unito a Expert Labs. Lance Ivy \u00e8 stato \"Lead Developer\" (\"sviluppatore principale\") dal momento di lancio del sito.\nDa giugno 2015 \u00e8 possibile creare progetti dall'Italia.\nNel 2021, la societ\u00e0 annuncia che sposter\u00e0 le sue operazioni su una piattaforma di blockchain, rendendola anche open source, cos\u00ec che qualsiasi sviluppatore possa modificarla e apportare il proprio contributo al progetto. Verr\u00e0 creato un nuovo protocollo, implementato su Celo, il che servir\u00e0 anche a ridurre l'impatto ambientale.\nModello.\nNon \u00e8 possibile \"investire\" su progetti Kickstarter per trarne un guadagno in denaro, ma solo \"supportare\" un progetto in cambio di una ricompensa materiale o un'esperienza unica nel suo genere, come una lettera personale di ringraziamenti, magliette personalizzate, una cena con un autore, o il primo collaudo di un nuovo prodotto.\nCome altre piattaforme di finanziamento collettivo, Kickstarter facilita la raccolta di risorse monetarie dal pubblico generico, un modello che aggira molte strategie tradizionali di investimento. I creatori del progetto scelgono una data di scadenza e un minimo di fondi da raggiungere. Se il minimo prescelto non \u00e8 raggiunto entro la scadenza, i fondi non sono raccolti (sistema noto come \"provision point mechanism\"). Il denaro impegnato dai donatori \u00e8 raccolto tramite Amazon Payments. Un progetto pu\u00f2 essere finanziato da qualunque parte del mondo, ma pu\u00f2 essere aperto solo da persone residenti in uno tra alcuni Paesi (come Italia e Stati Uniti) e almeno diciottenni, e che posseggano un regolare indirizzo, conto bancario, documento d'identit\u00e0 e carta di credito o di debito per quel Paese. La compagnia ha annunciato che la piattaforma avrebbe aperto anche nel Regno Unito nel luglio 2012.\nKickstarter guadagna il cinque percento dei fondi raccolti, e Amazon addebita un ulteriore tre-cinque percento del totale. A differenza di molti forum per la raccolta fondi o l'investimento, Kickstarter non reclama alcun diritto di propriet\u00e0 sui progetti e sulle opere prodotte. Tuttavia, i progetti lanciati sul sito sono permanentemente archiviati e accessibili al pubblico. Dopo che il finanziamento \u00e8 stato completato, i progetti e i contenuti caricati non possono essere modificati o rimossi dal sito.\nNon vi \u00e8 alcuna forma di garanzia che le persone che propongono un progetto su Kickstarter lo porteranno a termine, n\u00e9 che useranno il denaro raccolto per finanziarlo o che i progetti cos\u00ec completati saranno all'altezza delle aspettative dei sostenitori, e lo stesso Kickstarter \u00e8 stato accusato di fornire insufficiente controllo di qualit\u00e0. Kickstarter consiglia agli sponsor di usare il buonsenso al momento di sostenere un progetto, e avverte coloro che propongono un progetto che potrebbero essere citati per danni legali da parte degli sponsor qualora non riuscissero a portare a compimento le opere promesse. I progetti possono fallire anche dopo una raccolta fondi riuscita se gli autori hanno sottostimato i costi totali richiesti o i problemi tecnici da superare.\nProgetti.\nIl 21 giugno 2012 Kickstarter ha iniziato a pubblicare statistiche sul progetto. Il 22 agosto 2012 il numero di progetti lanciati era (di cui in corso), con una percentuale di successo del 44,01%. I progetti completati con successo avevano raccolto un totale di di dollari.\nIl giro d'affari \u00e8 cresciuto rapidamente nel corso dei primi anni. Nel 2010, Kickstarter aveva progetti riusciti, $ impegnati e una percentuale di successo del 43%. Nel 2011, le cifre erano salite rispettivamente a , $ e 46%.\nIl 9 febbraio 2012 ha marcato alcune tappe importanti per Kickstarter. Un docking station creata per l'iPhone da Casey Hopkins divenne il primo progetto Kickstarter a superare il milione di dollari raccolti. Poche ore dopo, un progetto degli sviluppatori di giochi per computer Double Fine Productions per finanziare un nuovo gioco d'avventura (\"Double Fine Adventure\") raggiunse la stessa cifra pur essendo stato lanciato meno di ventiquattr'ore prima, e termin\u00f2 con oltre tre milioni di dollari raccolti. Questa \u00e8 stata anche la prima volta in cui Kickstarter ha raccolto oltre un milione di dollari in una sola giornata. Il 18 maggio 2012, il Pebble E-Paper Watch raccolse $, divenendo cos\u00ec il progetto pi\u00f9 finanziato nella storia di Kickstarter.\nNel luglio 2012, il professore di Wharton Ethan Mollick e Jeanne Pi condussero una ricerca su che cosa contribuisce al successo o al fallimento di un progetto Kickstarter. Alcune scoperte chiave dell'analisi: Aumentare l'ammontare della quota minima \u00e8 associato negativamente con il successo. I progetti che vengono segnalati hanno l'89% di possibilit\u00e0 di riuscire, contro il 30% di quelli non pubblicizzati. Per un progetto medio da dollari, un progetto di trenta giorni ha il 35% di possibilit\u00e0 successo, mentre un progetto di sessanta giorni ha il 29% di possibilit\u00e0, mentre tutto il resto rimane costante.\nI dieci maggiori progetti Kickstarter per quantit\u00e0 di denaro raccolto sono elencati sotto. Tra i progetti riusciti, la maggior parte raccoglie tra e dollari. Questa statistica si riduce a meno della met\u00e0 nelle categoria Design, Giochi e Tecnologia. Ad ogni modo, la quantit\u00e0 media di fondi raccolti dalle ultime due categoria rimane nel range delle migliaia. C'\u00e8 una variazione sostanziale nella percentuale di successo per i progetti che ricadono in diverse categorie. Pi\u00f9 di due terzi dei progetti di danza completati hanno avuto successo. Al contrario, meno del trenta percento dei progetti di moda completati hanno raggiunto l'obiettivo. La maggior parte dei progetti fallimentari non raggiunge il venti percento del proprio obiettivo, e questa tendenza si applica a tutte le categorie. In effetti, pi\u00f9 dell'ottanta percento dei progetti che superano la soglia del venti percento raggiungono il loro obiettivo.\nCategorie.\nGli autori assegnano i propri progetti a una delle tredici categorie e trentasei sotto-categorie. Esse sono: Alimentazione, Arte, Danza, Design, Film e Video, Fotografia, Fumetti, Giochi, Moda, Musica, Pubblicazione, Teatro e Tecnologia. Di queste categorie, Film e Video e Musica sono le maggiori, comprendendo oltre la met\u00e0 dei progetti Kickstarter e avendo raccolto la maggior quantit\u00e0 di denaro. Queste categorie, insieme a Giochi, hanno raccolto oltre la met\u00e0 del denaro totale.\nLinee guida.\nPer mantenere il proprio scopo di piattaforma di finanziamento per progetti creativi, Kickstarter ha delineato tre linee guida che tutti gli autori di progetti devono seguire: 1. Gli autori possono solo finanziare progetti; 2. Tali progetti devono ricadere in una delle tredici categorie creative del sito; 3. Gli autori devono evitare gli usi proibiti del sito, tra cui la beneficenza e le campagne di sensibilizzazione. Kickstarter ha richieste addizionali per i progetti di hardware e design del prodotto. Queste comprendono:\nLe linee guida sono progettate per rinforzare la posizione di Kickstarter per cui la gente sta sostenendo un progetto, non ordinando un prodotto. Per sottolineare la nozione che Kickstarter \u00e8 un luogo dove gli autori e il pubblico collaborano, si richiede agli autori di tutte le categorie di descrivere i rischi e le sfide che il progetto dovr\u00e0 affrontare in fase di produzione.\nProgetti e autori notevoli.\nParecchie opere creative sono progredite e hanno ricevuto critiche positive ed elogi dopo essere state finanziate su Kickstarter. Il corto documentaristico \"Sun Come Up\" e il documentario \"Incident in New Baghdad\" furono entrambi nominati per un Academy Award; i progetti d'arte contemporanea \"EyeWriter\" e \"Hip-Hop Word Count\" furono scelti per un'esibizione nel Museum of Modern Art nel 2011; il produttore cinematografico Matt Porterfield fu chiamato a proiettare il proprio film \"Putty Hill\" al Whitney Biennial nel 2012; il progetto \"Hypothetical Futures\" dell'autore Rob Walker fu esibito al tredicesimo International Venice Architecture Biennale; l'album \"Theater is Evil\" della musicista Amanda Palmer ha debuttato in decima posizione nella Billboard 200; il designer Scott Wilson ha vinto un National Design Award da Smithsonian's Cooper-Hewitt del National Design Museum a causa del successo del suo progetto \"TikTok + LunaTik\"; e circa il dieci percento dei film accettati nei Sundance, SXSW e Tribeca Film Festival sono stati finanziati su Kickstarter.\nMolti autori famosi hanno usato Kickstarter per produrre il proprio lavoro, tra cui: i musicisti Amanda Palmer, Daniel Johnston, Stuart Murdoch e Tom Rush; i produttori cinematografici e attori Bret Easton Ellis, Colin Hanks, Ed Begley, Jr., Gary Hustwit, Hal Hartley, Jennie Livingston, Mark Duplass, Matthew Modine, Paul Schrader, Ricki Lake, Whoopi Goldberg e Zana Briski; gli autori e scrittori Dan Harmon, Kevin Kelly, Neal Stephenson e Seth Godin; i fotografi Spencer Tunick e Gerd Ludwig; gli sviluppatori di giochi Tim Schafer e Brian Fargo; il designer Stefan Sagmeister; l'animatore John Kricfalusi; l'attore di Star Trek John de Lancie e il comico Eugene Mirman."}
{"id": "4220050", "revid": "633110", "url": "https://it.wikipedia.org/wiki?curid=4220050", "title": "Aasen tipo A2", "text": "La Granata con manico e paracadute tipo Aasen A2 fu una granata inventata da Nils Waltersen Aasen e prodotta dalla \"Societ\u00e0 Anonima Defenseur\" (SAD) di Copenaghen. Venne impiegata dal Regio Esercito durante la guerra italo-turca e la prima guerra mondiale insieme agli altri modelli dello stesso progettista Aasen tipo C e Aasen da fucile.\nStoria.\nMentre la Francia estende, nel 1905, l'addestramento all'uso della bomba a mano a tutta la fanteria, il Regio Esercito, agli inizi del Novecento, \u00e8 ancora impegnato nella definizione del concetto e nella sperimentazione di numerosi modelli, senza seguito operativo. Nel 1911, alla vigilia della guerra italo-turca, mentre nelle armerie ancora trovano posto le granate di tipo risorgimentale, l'esercito decide l'acquisizione delle bombe danesi \"Aasen\", sia nelle due versioni bomba a mano \"A2\" e \"C\", sia nella versione \"da fucile\". Ampiamente distribuite alle truppe in Libia, le \"Aasen\" furono impiegate anche dagli aeroplani nei primi bombardamenti aerei della storia. Nel 1915, all'entrata dell'Italia nella Grande Guerra, le \"Aasen\" ancora presenti nei magazzini furono distribuite ad esaurimento alle Armate.\nTecnica.\nLa \"Aesen A2\" \u00e8 una bomba a mano ad alto esplosivo difensiva. Il corpo della bomba \u00e8 formato da due cilindri concentrici in lamiera d'acciaio, uno interno contenente la carica esplosiva ed il detonatore ed uno esterno contenente 240 schegge metalliche da 3 grammi, incollate con la colofonia. La carica \u00e8 costituita da 260 grammi di echo o da 380 grammi di tritolo. Il detonatore \u00e8 inserito nel corpo da un tappo a vite presente sulla testa della bomba, mentre il percussore inerziale scorre nel manico in legno inserito sul fondo del corpo. Il manico \u00e8 munito di gancio di trasporto alla cintura e circondato da un paracadute governale in tela. Per il lancio, si svolge la fettuccia che tiene chiuso il governale e si lega al polso il cordino che fuoriesce dal manico; al momento del lancio, il paracadute si apre ed il cordino, lungo una decina di metri, si svolge ed infine sfila la spina di sicura posta nel manico, liberando cos\u00ec il percussore inerziale; questo, al momento dell'impatto della bomba con il suolo, per inerzia colpisce ed attiva il detonatore.\nLa granata poteva essere utilizzata come mina sostituendo il detonatore a percussione con uno elettrico ed usando il manico per piantarla nel terreno."}
{"id": "4220053", "revid": "466539", "url": "https://it.wikipedia.org/wiki?curid=4220053", "title": "Cattedrale di San Vladimiro (Astrachan')", "text": "La cattedrale di San Vladimiro () \u00e8 una delle chiese pi\u00f9 importanti della citt\u00e0 di Astrachan', in Russia. Consacrata al principe Vladimir I di Kiev, funge da cattedrale dell'eparchia di Astrachan'. \u00c8 un noto esempio di architettura neobizantina.\nStoria e descrizione.\nLa decisione di costruire la cattedrale venne presa dalla Duma municipale di Astrachan' nel 1888. L'edificio avrebbe dovuto essere un omaggio in onore del novecentesimo anniversario della conversione al Cristianesimo della Rus' di Kiev. Proprio per questa ragione la cattedrale prese il nome dall'artefice dell'evangelizzazione del popolo russo nel 988.\nIl luogo prescelto per la costruzione era una zona della citt\u00e0 in cui vivevano circa 11.000 persone fede di ortodossa. Il vasto terreno in cui avrebbe dovuto sorgere l'edificio era sito alla frontiera tra la sloboda russa e quella tatara. Per questa ragione la commissione incaricata di supervisionare la costruzione attribu\u00ec implicitamente un compito missionario all'edificio.\nIl concorso indetto per la realizzazione del progetto della cattedrale fu vinto dall'architetto, esperto di arte neobizantina, Vasilij Antonovi\u010d Kosjakov. Bench\u00e9 l'assegnazione dell'incarico giunse il 10 settembre 1890, i lavori di costruzione slittarono. In particolare, furono due problemi che causarono il rallentamento del progetto: la lentezza della raccolta dei fondi necessari nel 1891 e lo scoppio di un'epidemia di colera nel 1892.\nL'effettivo avvio dei lavori si svolse il 5 marzo 1895, occasione per la quale fu organizzato un apposito moleben, alla presenza del vescovo Mitrofan Nevskij. La costruzione fu ultimata in circa sette anni e supervisionata dall'architetto locale P. I. Kor\u017einskij. Il 1902, anno di conclusione dei lavori, era anche l'anno in cui ricorreva il trecentesimo anniversario dell'eparchia di Astrachan'.\nA seguito della rivoluzione d'ottobre la cattedrale sub\u00ec dei gravi danni. Nel marzo 1919 nelle sue vicinanze si verificarono violenti combattimenti a causa di una rivolta. Nel 1923 la struttura cadde nelle mani della cosiddetta \"Chiesa vivente\", un gruppo scismatico sostenuto dalle autorit\u00e0 sovietiche allo scopo di indebolire la Chiesa ortodossa russa. Poco dopo torn\u00f2 nelle disponibilit\u00e0 della chiesa e nel 1924 divenne ufficialmente cattedrale, grazie alla decisione dell'arcivescovo di Astrachan' Faddej Uspenskij.\nNel 1939 l'edificio fu chiuso al culto e da quel momento funse da stazione per gli autocarri. Solo nel 1999 \u00e8 tornato alla sua destinazione religiosa."}
{"id": "4220057", "revid": "1629429", "url": "https://it.wikipedia.org/wiki?curid=4220057", "title": "Prontuario dei ritratti e dei nomi dei personaggi famosi", "text": ""}
{"id": "4220061", "revid": "287204", "url": "https://it.wikipedia.org/wiki?curid=4220061", "title": "Ryota Oshima", "text": ""}
{"id": "4220063", "revid": "298229", "url": "https://it.wikipedia.org/wiki?curid=4220063", "title": "Judgment Day 2001", "text": "Judgment Day 2001 \u00e8 stato il terzo evento annuale prodotto dalla World Wrestling Federation. L'evento si svolse il 20 maggio 2001 nell'ARCO Arena di Sacramento."}
{"id": "4220067", "revid": "287204", "url": "https://it.wikipedia.org/wiki?curid=4220067", "title": "Tsutomu Oshima", "text": ""}
{"id": "4220069", "revid": "149485", "url": "https://it.wikipedia.org/wiki?curid=4220069", "title": "Morris Eighteen", "text": "La Eighteen \u00e8 un'autovettura di dimensioni medio-alte prodotta dalla Morris dal 1936 al 1937. Il modello ha sostituito la Sixteen.\nCaratteristiche.\nLa Eighteen disponeva di un motore a sei cilindri in linea e valvole in testa da 2.288 cm\u00b3 di cilindrata. Questo propulsore possedeva, rispetto a quello del modello antenato, un alesaggio maggiore.\nLa Eighteen era disponibile con un solo tipo di carrozzeria, berlina quattro porte. Il modello raggiungeva la velocit\u00e0 massima di 107 km/h.\nLa Eighteen venne sostituita nel 1948 dalla Six serie MS."}
{"id": "4220070", "revid": "126257", "url": "https://it.wikipedia.org/wiki?curid=4220070", "title": "Morris 18", "text": ""}
{"id": "4220074", "revid": "633073", "url": "https://it.wikipedia.org/wiki?curid=4220074", "title": "Ametrida centurio", "text": "Ametrida centurio () \u00e8 un pipistrello della famiglia dei Fillostomidi, unica specie del genere Ametrida (), diffuso nell'America meridionale.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 40 e 55\u00a0mm, la lunghezza dell'avambraccio tra 26 e 34\u00a0mm, la lunghezza del piede tra 9 e 12\u00a0mm, la lunghezza delle orecchie tra 13 e 17\u00a0mm e un peso fino a 12\u00a0g.\nCaratteristiche craniche e dentarie.\nIl cranio ha un rostro notevolmente accorciato e la scatola cranica rotonda. Il margine anteriore delle orbite consiste di un piatto sottile, mentre le arcate zigomatiche sono estese lateralmente. Gli incisivi superiori sono separati tra loro, i pi\u00f9 interni sono visibilmente pi\u00f9 grandi di quelli esterni.\nSono caratterizzati dalla seguente formula dentaria:\nAspetto.\nIl colore delle parti superiori \u00e8 marrone scuro, mentre le parti ventrali sono bruno-grigiastre. I maschi sono pi\u00f9 grigiastri. Entrambi i sessi hanno una distinta macchia bianca su ogni spalla e una meno visibile sui lati del collo dietro le orecchie. Il muso \u00e8 corto, privo di peli e con le labbra ricoperte internamente di papille. La foglia nasale ha la forma di una piccola lancia, schiacciata contro la faccia. Gli occhi sono grandi e sporgenti, con l'iride giallastra. I maschi hanno dei cuscinetti rigonfi sotto ogni occhio. Le orecchie sono piccole, triangolari, larghe alla base e sono marroni chiare con la base gialla. Il trago \u00e8 piccolo ed appuntito, con il margine esterno dentellato. Le membrane alari sono marroni ed attaccate posteriormente alla base del dito pi\u00f9 esterno del piede. L'uropatagio \u00e8 corto, marrone e ricoperto di peli, particolarmente lungo il bordo. \u00c8 privo di coda, mentre il calcar \u00e8 corto ma distinto. Le femmine sono pi\u00f9 grandi dei maschi di circa il 17%. Il cariotipo \u00e8 2n=30-31 FN=56.\nBiologia.\nAlimentazione.\nSi nutre di frutta e talvolta anche di nettare.\nRiproduzione.\nFemmine gravide sono state catturate sull'isola di Trinidad a luglio ed agosto.\nDistribuzione e habitat.\nQuesta specie \u00e8 diffusa nell'America meridionale nord-orientale, da Panama meridionale, Colombia orientale, Venezuela, Guyana, Suriname, Guyana francese, Brasile centro-settentrionale e sulle isole di Trinidad e Bonaire.\nVive nelle foreste sempreverdi di pianura, vicino a corsi d'acqua ed altri ambienti umidi fino a 2.100 metri di altitudine. Occasionalmente \u00e8 stato osservato anche in zone disboscate, foreste rigenerate e decidue.\nStato di conservazione.\nLa IUCN Red List, considerato il vasto areale, classifica \"A.centurio\" come specie a rischio minimo (LC)."}
{"id": "4220077", "revid": "633073", "url": "https://it.wikipedia.org/wiki?curid=4220077", "title": "Ametrida", "text": ""}
{"id": "4220080", "revid": "287204", "url": "https://it.wikipedia.org/wiki?curid=4220080", "title": "Augusta Maria di Baviera", "text": "Biografia.\nAugusta nacque il 28 aprile 1875 a Monaco di Baviera. Era la secondogenita del principe Leopoldo Massimiliano Giuseppe di Baviera principe ereditario (1846-1930), figlio del reggente Luitpold di Baviera (1821-1912) e dell'arciduchessa Augusta Ferdinanda d'Asburgo-Toscana (1825-1864), dell'arciduchessa Gisella d'Asburgo-Lorena, figlia dell'imperatore Francesco Giuseppe I d'Austria e dell'Imperatrice Elisabetta di Baviera. I suoi genitori erano cugini di secondo grado.\nMatrimonio.\nLa principessa Augusta spos\u00f2 il 15 novembre 1893 a Monaco di Baviera, l'arciduca Giuseppe Augusto (1872 - 1962). Hanno avuto sei figli, alcuni dei quali morirono prima dell'et\u00e0 adulta:\nI contemporanei della principessa Augusta, sostenevano che era brutta e incline ad aumento di peso; il 4 settembre 1893 l'arciduca Giuseppe avrebbe ricevuto l'Ordine bavarese di St. Hubert meritato per aver sposato la principessa Augusta. I figli nacquero durante la vita di Francesco Giuseppe, per la gioia del vecchio bisnonno imperiale.\nMorte.\nDurante la seconda guerra mondiale, si pens\u00f2 alla fuga all'estero. I loro castelli furono distrutti dai bombardamenti e le loro terre, nel 1948, furono nazionalizzate. La coppia emigr\u00f2, prima, negli Stati Uniti; in seguito ritornarono in Baviera, dove vennero ospitati dalla sorella di Giuseppe Augusto, Margherita Clementina Maria (1870-1955), principessa di Thurn und Taxis. Augusta rimase vedova nel 1962. Augusta mor\u00ec il 25 giugno, all'et\u00e0 di 89 a Ratisbona, sepolta accanto al marito.\nCollegamenti esterni.\nFile ungheresi sull'albero genealogico degli Asbugo:"}
{"id": "4220082", "revid": "363629", "url": "https://it.wikipedia.org/wiki?curid=4220082", "title": "Stile umbertino", "text": "Con stile Umbertino si intende una corrente stilistica ed architettonica che interess\u00f2 in particolare l'Italia alla fine del XIX secolo.\nIl nome.\nEsso prende il nome dal re d'Italia allora sul trono: Umberto I di Savoia, che regn\u00f2 dal 9 gennaio 1878 fino al suo assassinio il 29 luglio 1900, come d'altra parte successe in Francia, dove fior\u00ec lo stile Napoleone III o Secondo Impero. Questo era comune all'epoca, basti pensare alla denominazione \"stile vittoriano\" in Inghilterra, quello \"Guglielmino\" in Germania, che prendono il nome rispettivamente, dalla Regina Vittoria d'Inghilterra e da Guglielmo II.\nCaratteristiche.\nLo stile Umbertino \u00e8 tipicamente italiano ed appartiene a quel periodo Eclettico che contraddistinse la seconda met\u00e0 dell'800, configurandosi come la declinazione italiana dello stile neobarocco allora molto in voga.\nFu stile egemone per circa un ventennio venendo affiancato, dalla fine del secolo, da nuovi gusti quali il Liberty, sviluppatsi in Italia coll'appellativo di \"stile Floreale\", universalmente conosciuto come Art Nouveau, a cui seguir\u00e0 l'Art d\u00e9co. Lo stile Umbertino rimarr\u00e0, comunque, predominante fino alle sperimentazioni della muratura mista degli anni Trenta che in breve porteranno all'evoluzione del calcestruzzo armato e della relativa possibilit\u00e0 di esercizi stilistici del Razionalismo e del Moderno.\nIn questo stile, prevalentemente eclettico e monumentale, vennero riproposti nei mobili, dal comodino al grande armadio o alla credenza, elementi Gotici e Barocchi appartenenti in origine al Rinascimento ma anche adorni con mascheroni di grandi dimensioni, cornici e decorazioni.\nPeculiarit\u00e0 dello stile Umbertino.\nQuesto stile si differenzia leggermente da quello Napoleone III, anche perch\u00e9 fior\u00ec pi\u00f9 tardi, e d'altra parte mostr\u00f2 una vera originalit\u00e0 soprattutto nell'architettura. L'architettura Umbertina si distingue per un'interpretazione particolarmente conservatrice dell'eclettismo, tesa alla formulazione di uno stile \u201cnazionale\u201d, individuato in un neorinascimento accademico e convenzionale, attraversato da elementi di neobarocco, allora imperante in Francia e non solo.\nEsempi di architetture umbertine.\nLo stile si ritrova in forze a Roma, nel momento della grande espansione edilizia a cavallo del secolo e nel progetto di farne una moderna citt\u00e0, degna capitale del Regno. Da ci\u00f2, molti palazzi realizzati dopo il 1870 presentano gli stilemi dello stile Umbertino per\u00f2 declinandosi, in numerosi esempi, nel \"Barocchetto Romano\".\nPalazzo di Giustizia a Roma.\nUno dei pi\u00f9 importanti esempi di questo stile \u00e8 il Palazzo di Giustizia di Roma (attuale sede della Corte Suprema di Cassazione), progettato da Guglielmo Calderini intorno al 1884, nel quale confluiscono alcune reminiscenze dell'Op\u00e9ra di Garnier.\nPalazzo Koch.\nPalazzo Koch, che si trova a Roma in via Nazionale ed \u00e8 attualmente la sede ufficiale della Banca d'Italia, \u00e8 un'altra testimonianza di questo stile, in questo caso particolarmente declinato sul versante Neorinascimentale.\nPrende nome dal suo progettista, l'architetto Gaetano Koch, e fu costruito tra gli anni 1888 e 1892.\nPalazzo della Provincia di Piacenza.\nIl \"Palazzo della Provincia\" di Piacenza \u00e8 considerato un altro esempio di edificio in stile Umbertino, caratterizzato dalla fusione dello stile rinascimentale e neoclassico, uniti in un complesso di grande equilibrio spaziale e volumetrico, vivacizzato da elementi Liberty. Progettato dall'Ufficio tecnico provinciale nel 1912, fu successivamente rielaborato nelle attuali forme dall'architetto Manfredo Manfredi gi\u00e0 impegnato a Roma in grandi committenze pubbliche, quali il monumento a Vittorio Emanuele II in piazza Venezia e il Palazzo del Viminale. Gli accenni di stile Liberty sono giustificati proprio dalla data tarda della costruzione dell'edificio, quando oramai lo stile Umbertino stava scemando.\nVillino Durante a Roma.\nIl \"Villino Durante\" \u00e8, invece, uno degli esempi pi\u00f9 rappresentativi dello stile Umbertino a Roma per quanto riguarda l'edilizia privata. Venne realizzato a partire del 1889 per il chirurgo e senatore siciliano Francesco Durante, sull'estremit\u00e0 della Villa Patrizi che, bombardata nel 1849 e nella presa di Roma del 1870, versava in uno stato di abbandono. Per il progetto venne chiamato l\u2019architetto Giulio Podesti, che gi\u00e0 dirigeva i lavori del Policlinico Umberto I."}
{"id": "4220083", "revid": "547034", "url": "https://it.wikipedia.org/wiki?curid=4220083", "title": "Rallye del Sestriere", "text": "Il Rallye del Sestriere \u00e8 stata una competizione automobilistica su strada, tradizionalmente organizzata dall'Automobile Club di Torino nel mese di febbraio.\nStoria.\nTale competizione rallistica venne ideata e fortemente voluta da Emilio Christillin, poi presidente dell'ACI torinese, che fu anche il primo vincitore della manifestazione, su Lancia Aprilia.\nIl rally si svolse regolarmente per dieci edizioni consecutive, con crescente successo e con la partecipazione ufficiale di molte case automobilistiche e valenti piloti come Helmut Polensky, Walter Schock, Ada Pace, Gigi Villoresi e Alberto Ascari, questi ultimi vincitori in coppia della 2\u00aa edizione, su Lancia Aurelia.\nL'11\u00ba Rallye del Sestriere, prova valida per il Campionato europeo rally, che avrebbe dovuto svolgersi dal 21 al 23 febbraio 1960, fu annullato poche ore prima della partenza, a causa del divieto di effettuare la prevista prova di velocit\u00e0 su strada, improvvisamente imposto dalle autorit\u00e0 governative.\nIn seguito il Rallye del Sestriere \u00e8 stato saltuariamente riproposto, in varie formule e percorsi, senza riottenere l'originaria rilevanza sportiva internazionale, fatta eccezione per le stagioni 1970 e 1971, quando il Rallye del Sestriere si fuse con il Rallye di Sanremo, dando vita alle due edizioni del Rally d'Italia valide per il Campionato internazionale costruttori."}
{"id": "4220084", "revid": "1543377", "url": "https://it.wikipedia.org/wiki?curid=4220084", "title": "Stanis\u0142aw Prauss", "text": "Biografia.\nNacque a Varsavia il 28 novembre 1903, e comp\u00ec gli studi presso la Facolt\u00e0 di ingegneria della locale Universit\u00e0 terminandoli nel 1928. Nello stesso anno realizz\u00f2 l'aereo sportivo PS-1, progettato frequentando la Sezione di Aviazione degli Studenti di Meccanica dell'Universit\u00e0, e dopo aver conseguito la laurea inizi\u00f2 a lavorare presso l'industria statale Pa\u0144stwowe Zak\u0142ady Lotnicze, ricoprendo in seguito il ruolo di capo progettista fino allo scoppio della seconda guerra mondiale, nel settembre 1939. Acquisito il brevetto di pilota da turismo ricopr\u00ec molte cariche presso il locale Aero Club, dove arriv\u00f2 a possedere due aerei privati PZL.5. Nel corso degli anni trascorsi presso la PZL progett\u00f2 l'aereo passeggeri PZL.13 (1931) e l'aereo di linea PZL.4 (1932), in collaborazione con l'ingegner Zygmunt Bruner), e il PZL.17 (1931), il PZL.16 (1932), l'aereo da assalto PZL.23 Kara\u015b (1934), e il suo derivato PZL.46 Sum.\nNell'estate del 1939, poco prima dello scoppio della guerra, il suo ufficio tecnico stava lavorando al progetto del bombardiere a tuffo PZL \u0141oso\u015b e a quello del ricognitore a lungo raggio PZL- rozpoznawczy dalekiego zasi\u0119gu. Poco prima della capitolazione polacca fugg\u00ec all'estero, seguendo la sorte di altri progettisti come Wsiewo\u0142od Jakimiuk e Jerzy D\u0105browski. Dapprima si rec\u00f2 in Romania, poi in Francia e da l\u00ec si trasfer\u00ec in Gran Bretagna, dove inizi\u00f2 a lavorare nel settore aerospaziale, specializzandosi nella costruzione di aerei passeggeri, come il de Havilland Comet, l'Hawker Siddeley Trident, e l'Airbus A300.\nSi spense a Londra, il 12 settembre 1997, e la sua salma fu poi sepolta a Varsavia, nella tomba della famiglia Prauss\u00f3w-G\u0105siorowskich sita nel cimitero protestante. Era fratello del colonnello Tadeusz Prauss, comandante dell'aviazione dell'Armata di Modlin, assassinato in Unione Sovietica nel 1940."}
{"id": "4220087", "revid": "110157", "url": "https://it.wikipedia.org/wiki?curid=4220087", "title": "Mi dichi. Prontuario comico della lingua italiana", "text": "Mi dichi. Prontuario comico della lingua italiana \u00e8 un saggio scritto da Paolo Villaggio e pubblicato da Arnoldo Mondadori Editore nel 2011 a Milano.\nIl contenuto.\nCome in molti altri suoi libri (riguardanti per la maggior parte il personaggio di Ugo Fantozzi), Villaggio mette in risalto le difficolt\u00e0 di gran parte del popolo italiano nel formulare frasi di senso compiuto e soprattutto nel coniugare il congiuntivo.&lt;br&gt;Analizzando la societ\u00e0 moderna del Ventunesimo secolo, l'autore non risparmia nulla nel libro sul modo quasi incomprensibile di scrivere SMS coi cellulari, di coniugare verbi sia all'indicativo che al congiuntivo, di formulare frasi di senso compiuto e di comprendere il significato di semplici termini latini o massime d'autore.&lt;br&gt;Inoltre Villaggio si spinge anche a citare nel libro buffe abitudini e modi di vivere di tutti gli italiani delle varie regioni del nostro Paese.\nPolemiche.\nPoco dopo l'uscita della prima edizione, Villaggio fu costretto a rimaneggiare la stesura dell'opera a causa di una protesta scaturita dai cittadini del Friuli, dato che l'autore per definire gli accenti e le usanze dei friulani aveva usato parole molto dure ed offensive."}
{"id": "4220088", "revid": "298229", "url": "https://it.wikipedia.org/wiki?curid=4220088", "title": "Judgment Day 2002", "text": "Judgment Day 2002 \u00e8 stata la quarta edizione dell'omonimo pay-per-view prodotto dalla World Wrestling Entertainment. L'evento si svolse il 19 maggio 2002 alla Gaylord Entertainment Center di Nashville, la tagline dell'evento \u00e8 stata \"Judge, Jury and Executioner\" e la colonna sonora \u00e8 stata \"Broken\" dei 12 Stones.\nQuesto evento \u00e8 stato il primo pay-per-view ad utilizzare la denominazione World Wrestling Entertainment e non pi\u00f9 World Wrestling Federation, in seguito ad una querela mossa nei confronti della federazione da parte del World Wide Fund for Nature per aver violato un accordo del 1994 che limitava l'uso da parte della compagnia dell'acronimo \"WWF\" fuori dai confini degli Stati Uniti\".\"\nStoryline.\nIl 21 aprile, a Backlash, Hollywood Hulk Hogan sconfisse Triple H conquistando cos\u00ec il WWE Undisputed Championship per la sesta volta; mentre, poco prima, The Undertaker sconfisse \"Stone Cold\" Steve Austin per diventare il contendente n\u00b01 al titolo mondiale. Un match tra Hogan e The Undertaker con in palio il WWE Undisputed Championship fu quindi sancito per Judgment Day.\nNella puntata di \"SmackDown\" del 25 aprile Chris Jericho sconfisse Triple H grazie all'aiuto di The Undertaker, ottenendo cos\u00ec un incontro per il WWE Undisputed Championship di Hollywood Hulk Hogan. Nella puntata di \"SmackDown\" del 2 maggio Jericho affront\u00f2 Hogan in un No Disqualification match per il titolo, con The Undertaker e Triple H banditi da bordo ring, ma venne sconfitto a causa di una distrazione provocatagli da Triple H. Nella puntata di \"SmackDown\" del 9 maggio, dopo che Jericho aveva brutalmente attaccato Triple H con una sedia, Vince McMahon annunci\u00f2 un Hell in a Cell match tra i due per Judgment Day.\nA Backlash, Ric Flair (co-proprietario della WWE) arbitr\u00f2 il match tra \"Stone Cold\" Steve Austin e The Undertaker con in palio lo status di contendente n\u00b01 al WWE Undisputed Championship; incontro che venne poi vinto da The Undertaker poich\u00e9 Flair, durante lo schienamento conclusivo, non si accorse che un piede di Austin si trovava sopra la corda del ring. Nella puntata di \"Raw\" del 22 aprile Flair, dopo essersi scusato per l'errore commesso la sera prima, annunci\u00f2 che Big Show e Austin avrebbero affrontato Scott Hall e X-Pac dell'nWo la sera stessa; poco dopo, durante l'incontro, Big Show effettu\u00f2 tuttavia un \"turn heel\" su Austin per unirsi all'nWo. Il 4 maggio, a Insurrextion, Austin sconfisse Big Show in un incontro arbitrato da Flair. Nella puntata di \"Raw\" del 6 maggio Flair effettu\u00f2 tuttavia un \"turn heel\", annunciando poi che lui e Big Show avrebbero affrontato il solo Austin in un 2-on-1 Handicap match per Judgment Day.\nDopo continui contrasti e vicissitudini tra i due nelle settimane precedenti, Edge sconfisse Kurt Angle per squalifica nella puntata di \"SmackDown\" del 4 aprile. Nella puntata di \"SmackDown\" dell'11 aprile, dopo che avevano avuto un ulteriore confronto, Edge sfid\u00f2 Angle ad un match per Backlash e quest'ultimo accett\u00f2. A Backlash, poi, Angle sconfisse Edge. Nella puntata di \"SmackDown\" del 9 maggio, dopo che i due avevano avuto ulteriori screzi, Angle sfid\u00f2 Edge ad un Hair vs. Hair match per Judgment Day, in cui il vincitore avrebbe dovuto rasare i capelli del perdente, e quest'ultimo acconsent\u00ec per poi colpire lo stesso Angle con una \"Spear\".\nA Backlash, Eddie Guerrero sconfisse Rob Van Dam conquistando cos\u00ec l'Intercontinental Championship per la seconda volta. A Insurrextion, poi, Van Dam affront\u00f2 Guerrero nel rematch ma lo sconfisse solamente per squalifica (e senza quindi conquistare il titolo). Un ulteriore match tra i due con in palio l'Intercontinental Championship fu quindi sancito per Judgment Day.\nNella puntata di \"Raw\" dell'8 aprile gli Hardy Boyz (Jeff Hardy e Matt Hardy) attaccarono brutalmente Brock Lesnar con una sedia; mentre la settimana successiva lo stesso Lesnar respinse entrambi i fratelli Hardy, infortunando Matt (\"kayfabe\"). Dopo che aveva sconfitto Jeff a Backlash, Lesnar attacc\u00f2 nuovamente Matt nella puntata di \"Raw\" del 22 aprile. A Insurrextion, poi, gli Hardy Boyz sconfissero Lesnar e Shawn Stasiak. Nella puntata di \"Raw\" del 13 maggio gli Hardy Boyz sconfissero il solo Lesnar per squalifica in un 2-on-1 Handicap match a causa dell'intervento di Paul Heyman (manager di Lesnar); poco dopo, lo stesso Heyman annunci\u00f2 che lui e Lesnar avrebbero affrontato gli Hardy Boyz a Judgment Day.\nNella puntata di \"SmackDown\" del 16 maggio la Women's Champion Trish Stratus (appartenente al roster di \"Raw\") appar\u00ec nello show blu, attaccando Stacy Keibler (assistente di Vince McMahon) mentre quest'ultima si stava confrontando con Torrie Wilson. Un match per il Women's Championship tra la Stratus e la Keibler fu poi sancito da Vince McMahon per Judgment Day.\nNella puntata di \"SmackDown\" del 16 maggio Rikishi sconfisse Rico nonostante l'intervento dei WWE Tag Team Champions Billy e Chuck in suo sfavore; successivamente, la sera stessa, dopo che Rico aveva avuto un duro confronto con i suoi due alleati, Vince McMahon annunci\u00f2 che Billy e Chuck avrebbero difeso il WWE Tag Team Championship contro Rikishi e un partner a sua scelta per Judgment Day, il quale si rivel\u00f2 poi essere lo stesso Rico (che effettu\u00f2 contestualmente un \"turn face\").\nEvento.\nPrima della messa in onda dell'evento, William Regal sconfisse D'Lo Brown a \"Sunday Night Heat\" per mantenere il WWE European Championship.\nMatch preliminari.\nIl primo match dell'evento fu quello per il WWE Intercontinental Championship tra il campione Eddie Guerrero e lo sfidante Rob Van Dam. Il match inizi\u00f2 con Van Dam che si port\u00f2 in vantaggio su Guerrero dopo l'esecuzione di una \"powerslam\", seguita da uno \"split-legged moonsault\". Dopo che Van Dam esegu\u00ec il \"Rolling Thunder\" su Guerrero, quest'ultimo si port\u00f2 in controllo della contesa per poi colpire Van Dam con una \"powerbomb\". Guerrero tent\u00f2 poi la \"Frog Splash\", ma Van Dam schiv\u00f2 la manovra aerea. In seguito, Van Dam prov\u00f2 ad eseguire la \"Five Star Frog Splash\" su Guerrero, ma il campione evit\u00f2 l'attacco. Nel finale, Guerrero schien\u00f2 Van Dam con un \"backslide,\" facendo illegalmente leva sulle corde del ring, per vincere il match e mantenere il titolo.\nIl match successivo fu quello per il WWE Women's Championship tra la campionessa Trish Stratus e la sfidante Stacy Keibler. Nonostante varie interferenze da parte di Reverend D-Von e Deacon Batista in favore di Stacy, Trish esegu\u00ec la \"Stratusfaction\" su Stacy per poi schienarla e mantenere il titolo femminile. Al termine del match, D-Von e Batista attaccarono Bubba Ray Dudley per poi schiantarlo attraverso di un tavolo dopo l'esecuzione di un \"double flapjack\".\nIl terzo match della serata fu tra Brock Lesnar e Paul Heyman contro gli Hardy Boyz (Jeff Hardy e Matt Hardy). Dopo che Matt e Jeff riuscirono a portarsi in controllo della contesa, essi tentarono di attaccare Heyman, ma Lesnar lanci\u00f2 Jeff addosso a Matt per poi eseguire la \"F-5\" su Jeff. Heyman schien\u00f2 poi Jeff per vincere il match.\nIl match seguente fu il 2-on-1 Handicap match tra Big Show e Ric Flair contro Stone Cold Steve Austin. Dopo che Big Show e Flair dominarono il match, Flair applic\u00f2 la \"figure-four leglock\" su Austin, ma quest'ultimo contrattacc\u00f2 la presa di sottomissione. In seguito, X-Pac interfer\u00ec in favore di Big Show e Flair per poi tentare di colpire Austin con un \"superkick\", per\u00f2 il \"Texas Rattlesnake\" schiv\u00f2 la manovra e X-Pac fin\u00ec con l'eseguire il \"superkick\" ai danni di Big Show. Austin colp\u00ec poi X-Pac con la \"Stone Cold Stunner\". Nel finale, Austin esegu\u00ec la \"Stone Cold Stunner\" su Flair per poi schienarlo e vincere il match.\nIl quinto match fu l'Hair vs. Hair match tra Kurt Angle e Edge. Durante il match, Edge tent\u00f2 di eseguire la \"Spear\", ma Angle schiv\u00f2 la manovra e Edge fin\u00ec con il colpire l'arbitro, andandolo a mettere \"KO\". Angle esegu\u00ec poi un \"german suplex\" su Edge per poi tentare di colpirlo con una sedia d'acciaio, per\u00f2 Edge evit\u00f2 l'attacco e colp\u00ec Angle con due \"Spear\". Tuttavia, essendo l'arbitro ancora frastornato, Angle riusc\u00ec a liberarsi dallo schienamento dopo un conto di due. In seguito, Angle colp\u00ec Edge con una \"Spear\" per poi eseguire su di lui la \"Angle Slam\" e schienarlo, ma quest'ultimo si liber\u00f2 dopo un conteggio di due. Nel finale, Angle applic\u00f2 la \"Ankle Lock\" su Edge, per\u00f2 Edge rovesci\u00f2 la presa di sottomissione in uno \"small package\" per vincere il match. Al termine del match, come da stipulazione, Edge ras\u00f2 a zero i capelli di Angle.\nMatch principali.\nIl match che segu\u00ec fu l'Hell in a Cell match tra Triple H e Chris Jericho. Durante le fasi iniziali del match, entrambi si lanciarono a vicenda contro il muro metallico della cella. Triple H tent\u00f2 poi di eseguire un \"piledriver\" su Jericho, ma quest'ultimo contrattacc\u00f2 catapultando Triple H contro il muro della cella. In seguito, Jericho prese una scala da sotto il ring e la utilizz\u00f2 per colpire Triple H aprendogli, cos\u00ec, una ferita alla fronte. Dopo che Jericho controll\u00f2 il match, egli prov\u00f2 a colpire ancora Triple H con la scala, ma Triple H colp\u00ec la scala con una sedia d'acciaio facendo, cos\u00ec, cadere la scala sopra a Jericho. Successivamente, Jericho tent\u00f2 di colpire Triple H con dei gradoni d'acciaio, ma \"The Game\" esegu\u00ec un \"drop toe hold\" su \"Y2J\" facendolo, dunque, cadere contro i gradoni. Mentre l'arbitro si trovava sull'apron ring, Triple H lanci\u00f2 Jericho proprio contro l'arbitro stesso, il quale fin\u00ec \"KO\" contro il muro metallico della cella. Jericho colp\u00ec poi Triple H con una sedia d'acciaio per poi schienarlo, ma l'arbitro non riusc\u00ec a rialzarsi. In preda dalla frustrazione, Jericho prese l'arbitro e lo lanci\u00f2 contro il muro della cella, andandogli ad aprire una vistosa ferita alla fronte. Mentre degli altri arbitri aprirono la porta della cella per prestare soccorso all'arbitro del match, Triple H esegu\u00ec uno \"spinebuster\" su Jericho. Dopodich\u00e9, Triple H colp\u00ec Jericho alla testa con lo sledgehammer per poi schienarlo, ma l'arbitro rimase ancora a terra. L'arbitro originale del match venne dunque sostituito da un altro direttore di gara (Mike Chioda). Pi\u00f9 avanti, Triple H e Jericho si spostarono all'esterno della struttura, dove Triple H colp\u00ec Jericho con una \"DDT\" attraverso il tavolo dei commentatori, mandandolo in frantumi. Triple H si impossess\u00f2 poi di una mazza con filo spinato e la utilizz\u00f2 per tentare di colpire Jericho, ma quest'ultimo inizi\u00f2 a scalare la cella per fuggire dalla grinfie di Triple H. Dato ci\u00f2, anche Triple H e l'arbitro salirono sul tetto della struttura per inseguire Jericho. Dopo che Triple H arriv\u00f2 sul tetto, Jericho riusc\u00ec ad impossessarsi della mazza con filo spinato e la utilizz\u00f2 per colpire Triple H per poi rinchiuderlo nella \"Walls of Jericho\". Triple H si liber\u00f2 poi dalla presa di sottomissione colpendo Jericho con la mazza di filo spinato. Pochi istanti dopo, Jericho prov\u00f2 a colpire Triple H con la mazza di filo spinato, ma \"The Game\" colp\u00ec \"Y2J\" con un \"low-blow\" per poi tentare di eseguire il \"Pedigree\". Jericho contrattacc\u00f2 poi la manovra eseguendo un \"back body drop\" su Triple H. Nel finale, Triple H colp\u00ec Jericho al volto con la mazza di filo spinato per poi colpirlo con il \"Pedigree\" sul tetto delle cella. Triple H schien\u00f2 poi Jericho per vincere il match.\nIl settimo match fu quello per il WWE Tag Team Championship tra la coppia campione Billy e Chuck contro quella sfidante formata da Rico e Rikishi. Dopo che Billy e Chuck dominarono il match, Rico colp\u00ec Chuck con uno \"spinning heel kick\" e Rikishi schien\u00f2 Chuck per vincere il match e conquistare i titoli di coppia.\nIl \"main event\" fu il match per il WWE Undisputed Championship tra il campione Hollywood Hulk Hogan e lo sfidante The Undertaker. Prima dell'inizio del match, The Undertaker frust\u00f2 Hogan con una cintura, ma poi Hogan contrattacc\u00f2 frustando, a sua volta, The Undertaker con la medesima cintura. Dopo un batti e ribatti, The Undertaker esegu\u00ec la \"Chokeslam\" su Hogan, ma il campione si liber\u00f2 dopo un conto di due. In seguito, Hogan colp\u00ec The Undertaker con l'\"Atomic Leg Drop\", ma l'\"American Badass\" si liber\u00f2 dallo schienamento dopo un conteggio di due. Successivamente, Mr. McMahon interfer\u00ec per distrarre l'arbitro consentendo, cos\u00ec, a The Undertaker di prendere una sedia d'acciaio. Hogan attacc\u00f2 poi McMahon e lo colp\u00ec con l\"'Atomic Leg Drop\". Con l'arbitro ancora distratto, The Undertaker colp\u00ec Hogan al volto con la sedia per poi eseguire su di lui una seconda \"Chokeslam\". The Undertaker schien\u00f2 poi Hogan per vincere il match e conquistare il titolo."}
{"id": "4220096", "revid": "1573940", "url": "https://it.wikipedia.org/wiki?curid=4220096", "title": "Saitonia", "text": "Saitonia \u00e8 un genere di ragni appartenente alla famiglia Linyphiidae.\nDistribuzione.\nLe sei specie oggi note di questo genere sono state reperite in Giappone e Corea.\nTassonomia.\nA giugno 2012, si compone di sei specie:"}
{"id": "4220099", "revid": "767487", "url": "https://it.wikipedia.org/wiki?curid=4220099", "title": "Un gioco estremamente pericoloso", "text": "Un gioco estremamente pericoloso (\"Hustle\") \u00e8 un film statunitense del 1975 diretto da Robert Aldrich.\n\u00c8 un film thriller a sfondo neo-noir e giallo con Burt Reynolds, Catherine Deneuve e Ben Johnson. \u00c8 basato sul romanzo \"City of Angels\" di Steve Shagan.\nTrama.\nIl corpo senza vita di una ragazza viene trovato su una spiaggia di Los Angeles. La polizia archivia subito il fatto come suicidio, ma questa ipotesi non convince il padre della ragazza, Marty Hollinger, e il detective Phil Gaines. I due proseguono le indagini nel mondo della droga e della prostituzione frequentato dalla ragazza e scoprono che le fila del delitto conducono a un insospettabile avvocato. Hollinger lo trova e lo uccide ma Phil riuscir\u00e0 a non fare incriminare il disperato genitore.\nProduzione.\nIl film, diretto da Robert Aldrich su una sceneggiatura e un soggetto di Steve Shagan (autore del romanzo), fu prodotto dallo stesso Aldrich (con Reynolds nelle vesti di produttore esecutivo non accreditato) per la Paramount Pictures tramite le societ\u00e0 Churchill Service Company, RoBurt e Zeeuwse Maatschappij N.V. e girato a Los Angeles, Marina del Rey e Pasadena in California dal 20 novembre 1974 al 31 gennaio 1975. Il titolo di lavorazione fu \"All the Other Angels\".\nDistribuzione.\nIl film fu distribuito negli Stati Uniti dal 25 dicembre 1975 al cinema dalla Paramount Pictures. \u00c8 stato poi pubblicato in DVD negli Stati Uniti dalla Paramount Home Video nel 2005.\nAlcune delle uscite internazionali sono state:\nPromozione.\nLa tagline \u00e8: \"She's the call girl. He's the cop. They both take their jobs seriously.\".\nCritica.\nSecondo il Morandini il film \u00e8 \"un passo falso di Aldrich nel territorio del cinema nero con risvolti intimistici e conflitti tra amore e corruzione\". L'interpretazione della Deneuve risulta inappropriata mentre il tentativo di Aldrich e Reynolds, entrambi coproduttori della pellicola, \u00e8 quello di creare un film romantico e di \"cambiare registro\"."}
{"id": "4220108", "revid": "767487", "url": "https://it.wikipedia.org/wiki?curid=4220108", "title": "Cani (gruppo musicale)", "text": "I Cani furono un gruppo musicale della prima ondata dell'hardcore punk ed oi! italiano. Formatisi nel 1982 a Pesaro, si sciolsero nel 1985. Il gruppo fu parte della scena hardcore italiana che andava dalle Marche alla Romagna, a cui sono riconducibili gruppi come Vivisexione di Pesaro, Wasted Glory di Cervia-Pesaro, i Dioxina di Rimini-Pesaro, i Rivolta dell'odio, i Cracked Hirn e gli Azione non violenta di Ancona, i \"Paper's gang\" (poi divenuti i Gang) di Filottrano, i Reig di Macerata ed i Dictatrista di Ascoli Piceno.\nStoria dei Cani.\nPeriodo di attivit\u00e0.\nI Cani nascono a Pesaro nel 1982 dall'incontro di Mauro Copes, Roberto Russo, Adamo Sanchini, Mirko Uguccioni, presto sostituito da Eric Lumen. La loro prima cassetta autoprodotta recava in copertina l'immagine di due cani che si accoppiano.\nNel 1983 esce per la Dischi Storti Records l'EP \"Guai a voi!\", che da molti \u00e8 considerato uno dei primi e migliori dischi di hardcore punk italiano. Del tour che ne segu\u00ec, il concerto di Roma al Forte Prenestino, che proprio in quegli anni iniziava la sua attivit\u00e0, \u00e8 menzionato nel libro \"Lumi di punk: la scena italiana raccontata dai protagonisti\" di Marco Philopat. Il disco viene inoltre citato nel numero 10 del 1983 di Maximumrocknroll, fanzine specializzata con base a San Francisco ed una delle poche pubblicazioni americane che recensiva dischi e teneva repotage anche della scena europea ed italiana.\nNello stesso anno partecipano a \"Goot from the Boot\", compilation su vinile edita dalla Spittle Records, a \"Loro Decidono...Tu Paghi! - They Decide...You Pay!\", compilation di hardcore punk italiano su cassetta coprodotta dalla tape label ligure Edizioni Storie Tese e dalla statunitense Bad Compilation Tapes, alla compilazione in vinile \"Quelli che urlano ancora\" della C.A.S. Records, etichetta dei bolognesi Nabat ed ancora a \"Raptus - Negazione &amp; Superamento\", compilazione su vinile edita dalla Meccano Records di Giulio Tedeschi definita come \"Una delle raccolte simbolo della primissima generazione hardcore italiana\".\nLa loro attivit\u00e0 prosegue fino al 1985 con numerose partecipazioni a compilation di hardcore ed anche successivamente i loro brani vengono pubblicati pi\u00f9 volte in compilation e raccolte.\nI Cani dopo i Cani.\nDopo lo scioglimento del gruppo, Roberto Russo e Adamo Sanchini formano i Boohoos.\nNel 1987 i brani \"Questa \u00e8 la tua vita\" e \"Quando sarai grande\" vengono inseriti nella compilation su cassetta dal titolo \"Around the World in 90 Minutes\" edita dalla tape label belga Smurf Punk Tapes.\nNel 1998 Alessandro Bolli dedica a loro una voce nel suo \"Dizionario dei Nomi Rock\" edito da Arcana Editrice.\nNel 2002 il brano \"Guai a voi!\" viene inserito nella compilation \"Killed By Hard Core Compilation # Two\", prodotta dalla statunitense Redrum Records (KBD).\nNel 2011 la Dischi Storti Records, in collaborazione con la SOA Records, pubblica una raccolta dei Cani dal titolo \"Tutto quello che io chiedo\".\nNel 2009 Mauro Copes pubblica il romanzo: \"Fuori dal Freddo\", pubblicato dalla montag edizioni."}
{"id": "4220114", "revid": "633110", "url": "https://it.wikipedia.org/wiki?curid=4220114", "title": "Aasen tipo C", "text": "La Granata con manico e paracadute tipo Aasen C fu una granata inventata da Nils Waltersen Aasen e prodotta dalla \"Societ\u00e0 Anonima Defenseur\" (SAD) di Copenaghen. Venne impiegata dal Regio Esercito durante la guerra italo-turca e la prima guerra mondiale insieme agli altri modelli dello stesso progettista Aasen tipo A2 e Aasen da fucile.\nStoria.\nMentre la Francia estende, nel 1905, l'addestramento all'uso della bomba a mano a tutta la fanteria, il Regio Esercito, agli inizi del Novecento, \u00e8 ancora impegnato nella definizione del concetto e nella sperimentazione di numerosi modelli, senza seguito operativo. Nel 1911, alla vigilia della guerra italo-turca, mentre nelle armerie ancora trovano posto le granate di tipo risorgimentale, l'esercito decide l'acquisizione delle bombe danesi \"Aasen\", sia nelle due versioni bomba a mano \"A2\" e \"C\", sia nella versione \"da fucile\". Ampiamente distribuite alle truppe in Libia, le \"Aasen\" furono impiegate anche dagli aeroplani nei primi bombardamenti aerei della storia. Nel 1915, all'entrata dell'Italia nella Grande Guerra, le \"Aasen\" ancora presenti nei magazzini furono distribuite ad esaurimento alle Armate.\nTecnica.\nLa \"Aesen C\" \u00e8 una bomba a mano ad alto esplosivo difensiva. Pi\u00f9 piccola e leggera rispetto alla \"A2\", il corpo della bomba, in lamiera d'acciaio, \u00e8 cilindrico inferiormente e semisferico superiormente e contiene la carica costituita da 220 grammi di echo o da 310 grammi di tritolo. Una calotta semisferica che copre la parte superiore del corpo bomba contiene 140 pallette da 3 grammi. La differenze esteriore pi\u00f9 evidente rispetto alla \"A2\" \u00e8 il grosso tappo in zamak per l'inserimento della capsula del detonatore, sporgente sopra alla calotta e che funge anche da contrappeso.\nIl meccanismo di sicura \u00e8 lo stesso della \"A2\", con il percussore inerziale che scorre nel manico in legno inserito sul fondo del corpo. Il manico \u00e8 munito di gancio di trasporto alla cintura e circondato da un paracadute governale in tela. Per il lancio, si svolge la fettuccia che tiene chiuso il governale e si lega al polso il cordino che fuoriesce dal manico; al momento del lancio, il paracadute si apre ed il cordino, lungo una decina di metri, si svolge ed infine sfila la spina di sicura posta nel manico, liberando cos\u00ec il percussore inerziale; questo, al momento dell'impatto della bomba con il suolo, per inerzia colpisce ed attiva il detonatore."}
{"id": "4220117", "revid": "709565", "url": "https://it.wikipedia.org/wiki?curid=4220117", "title": "Sklarian Raiders", "text": "Le Sklarian Raiders sono un gruppo di personaggi immaginari comparsi nelle pagine del fumetto \"Superboy e la Legione dei Super Eroi\" pubblicati dalla DC Comics, e note per essere un gruppo di pirati completamente al femminile. Create da Paul Levitz, James Sherman e Bob Wiacek, comparvero per la prima volta in \"Superboy e la Legione dei Super Eroi\" n. 233 (novembre 1977).\nBiografia dei personaggi.\nI Pianeti Uniti diedero molta della loro tecnologia al pianeta Sklaria, ma le Sklarian Raiders credettero che fosse sufficiente per distruggere l'intera societ\u00e0 e mettere il loro mondo nel caos. In disperato bisogno di alta tecnologia per il loro pianeta, ricorsero alla pirateria. Tentarono invano di appropriarsi di una guida sperimentale di iper-tempo che utilizzava proiettori di forza e aeroslitte da un gruppo di Legionari mentre erano in viaggio sul loro quartier generale. Il loro tentativo successivo fu un furto in una banca di computer che immagazzinava ricerche su un siero per l'allungamento della vita dal Life Institute su un'isola artificiale ancorata nel Mare del Nord e dal Technos, un laboratorio biologico su un asteroide permanentemente in orbita intorno alla Terra utilizzando un raggio traente dalla loro nave spaziale.\nUn paio d'anni dopo aver fatto pace con i Pianeti Uniti, le Sklarian Raiders utilizzarono la loro ambasciata a Hong Kong come fronte di contrabbando di organi congelati fuori dal pianeta utilizzando dei cargobots per caricare le loro navi da carico, finch\u00e9 non furono catturate dalla Legion Espionage Squad."}
{"id": "4220118", "revid": "15756", "url": "https://it.wikipedia.org/wiki?curid=4220118", "title": "Judgment Day 2004", "text": "Judgment Day 2004 \u00e8 stata la sesta edizione dell'omonimo pay-per-view prodotto dalla WWE. L'evento, esclusivo del roster di \"SmackDown!\", si \u00e8 svolto il 16 maggio 2004 allo Staples Center di Los Angeles.\nStoryline.\nLa rivalit\u00e0 principale dell'evento fu quella per il titolo WWE tra il campione Eddie Guerrero e lo sfidante John \"Bradshaw\" Layfield. Nella puntata di \"SmackDown!\" del 25 marzo, Booker T (passato da \"Raw\" a \"SmackDown!\" per effetto dell'annuale Draft) incominci\u00f2 ad insultare i wrestler del roster di \"SmackDown!\". Il nuovo General Manager di \"SmackDown!\" Kurt Angle diede un'opportunit\u00e0 titolata proprio a Booker T contro il WWE Champion Eddie Guerrero. Tale match termin\u00f2 in squalifica, a causa dell'interferenza di JBL (ex membro dell'ormai smantellata APA) che attacc\u00f2 Guerrero con una \"Clothesline From Hell\". Nella puntata di \"SmackDown!\" dell'8 aprile, Angle annunci\u00f2 che il vincitore del Great American Award sarebbe diventato il primo sfidante al WWE Championship di Guerrero a Judgment Day ed egli diede il trofeo a JBL. Successivamente, Guerrero si present\u00f2 sul ring rubando e rompendo il trofeo di JBL. Bradshaw ne approfitt\u00f2 quindi per convincere il generale manager Kurt Angle a punire Guerrero per le sue azioni, facendogli affrontare, in un match non valido per il titolo, nientemeno che Big Show, il quale promise di distruggere letteralmente Guerrero e che avrebbe dato le dimissioni in caso di sconfitta. Malgrado ci\u00f2 Show venne sconfitto da Eddie Guerrero e costretto quindi al ritiro. Furibondo Big Show infortun\u00f2 il generale manager Kurt Angle con una Chokeslam eseguita da una rampa di scale a diversi metri d'altezza. Ci\u00f2 increment\u00f2 ancor pi\u00f9 le ire di JBL e Kurt Angle nei confronti di Latino Heat. La rivalit\u00e0 tra Bradshaw e Guerrero raggiunse il suo apice quando JBL aggred\u00ec a sorpresa la famiglia di Eddie durante un house show di \"SmackDown!\" nella citt\u00e0 natale di quest'ultimo, El Paso. Ci\u00f2 caus\u00f2 un infarto (\"kayfabe\") alla madre del campione WWE, anche lei presente allo show, mandando su tutte le furie Guerrero. Proprio questo episodio fu il tema portante del match per il titolo WWE tra Eddie Guerrero e JBL a Judgement Day.\nUn'altra rivalit\u00e0 venutasi a creare prima del Pay-per-View vide protagonisti Booker T e The Undertaker. Nella puntata di \"SmackDown!\" del 25 marzo, Booker T (assieme ai Dudley Boyz) pass\u00f2 dal roster di \"Raw\" a quello di \"SmackDown!\" in cambio di Triple H, che torn\u00f2 a \"Raw\". Booker T si present\u00f2 sul ring ed insult\u00f2 i wrestlers di \"SmackDown!\", dicendo di essere finito in un roster inferiore rispetto a quello di \"Raw\". Successivamente, Booker T attacc\u00f2 il suo compagno di tag team, Rob Van Dam (anche lui passato da \"Raw\" a \"SmackDown!\"), sconfiggendolo in un match la settimana successiva. Nella puntata di \"SmackDown!\" dell'8 aprile, Booker T sconfisse ancora RVD, dicendo di essere il miglior wrestler del roster di \"SmackDown!\", finch\u00e9 non part\u00ec la theme song di The Undertaker. La settimana successiva, Booker T prov\u00f2 ad attaccare Undertaker, ma fall\u00ec ed il General Manager di \"SmackDown!\" Kurt Angle decise di annunciare un match tra The Undertaker e Booker T per Judgment Day.\nNella puntata di \"SmackDown!\" del 4 maggio il Cruiserweight Champion Chavo Guerrero disse che avrebbe potuto difendere il suo titolo contro chiunque; in risposta si present\u00f2 Jacqueline, la quale riusc\u00ec a sconfiggere Chavo grazie ad un colpo basso e ad una distrazione involontaria di Chavo Classic (padre e manager di Guerrero), conquistando cos\u00ec il titolo nonostante fosse una donna. La settimana dopo, a \"SmackDown!\", Chavo Classic sconfisse Jaqueline grazie ad una scorrettezza di Chavo Guerrero. Venne sancito un match titolato tra Chavo Guerrero e Jacqueline con la stipulazione che Chavo avrebbe dovuto combattere con una mano legata dietro la schiena.\nNella puntata di \"SmackDown!\" del 22 aprile Ren\u00e9 Dupr\u00e9e inaugur\u00f2 il suo talk-show personale, il \"Cafe de Ren\u00e9\", avendo come ospite Torrie Wilson, la quale venne insultata dall'arrogante francese, il quale le gett\u00f2 in faccia del vino. In difesa della ragazza giunse lo United States Champion John Cena, il quale mise in fuga Dupr\u00e9e. A quel punto il francese si lament\u00f2 di questo con il General Manager Kurt Angle, il quale sanc\u00ec un match tra Cena e Dupr\u00e9e per Judgment Day con in palio lo United States Championship. La settimana successiva, a \"SmackDown\", Dupr\u00e9e attacc\u00f2 brutalmente Cena, coprendolo con la bandiera francese.\nEvento.\nPrima della messa in onda dell'evento, Mark Jindrak sconfisse Funaki a \"Sunday Night Heat\".\nMatch preliminari.\nL'evento si apr\u00ec con il match tra Rey Mysterio e Rob Van Dam contro i Dudley Boyz (Bubba Ray Dudley e D-Von Dudley). Durante il match, Bubba Ray e D-Von tentarono di eseguire una \"3D\" su Mysterio, ma Van Dam svent\u00f2 l'attacco. In seguito, Mysterio colp\u00ec sia Bubba Ray che D-Von con la \"619\". Nel finale, Van Dam esegu\u00ec la \"Five Star Frog Splash\" su D-Von per poi schienarlo e vincere l'incontro.\nIl secondo match fu tra Torrie Wilson e Dawn Marie. Nel finale, Torrie schien\u00f2 la Marie con un \"backslide\" per vincere il match.\nIl match successivo fu tra Mordecai e Scotty 2 Hotty. L'incontro venne nettamente dominato da Mordecai (sebbene una leggerissima reazione di Scotty), e nel finale, esegu\u00ec la \"Crucifix Powerbomb\" sull'avversario per vincere l'incontro.\nIl quarto incontro della serata fu quello valevole per il WWE Tag Team Championship tra la coppia campione Charlie Haas e Rico contro quella sfidante formata da Hardcore Holly e Billy Gunn. Nel finale, Haas schien\u00f2 Holly con un \"sunset flip\" per vincere il match e mantenere i titoli di coppia.\nIl match che segu\u00ec fu quello valevole per il Cruiserweight Championship tra la campionessa Jacqueline e lo sfidante Chavo Guerrero. Nel finale, Guerrero schien\u00f2 Jacqueline per conquistare il titolo dopo l'esecuzione della \"Gory Bomb\".\nIl sesto match fu quello valevole per lo United States Championship tra il campione John Cena e lo sfidante Ren\u00e9 Dupr\u00e9e. Nel finale, Cena esegu\u00ec la \"F-U\" su Dupr\u00e9e per vincere il match e mantenere il titolo.\nIl match successivo fu tra The Undertaker e Booker T. Nel finale, The Undertaker sconfisse Booker dopo l'esecuzione del \"Tombstone Piledriver\".\nIl main event fu il match per il WWE Championship tra il campione Eddie Guerrero e lo sfidante John \"Bradshaw\" Layfield. Guerrero riusc\u00ec a dominare le fasi iniziali del match colpendo JBL con numerosi pugni al volto e scaraventandolo in giro per tutta l'arena, arrivando persino a strozzarlo con i fili delle telecamere. Bradshaw riusc\u00ec tuttavia ad avere una reazione dopo aver invertito un tentativo di Irish-whip di Guerrero lanciando il campione WWE contro i gradoni d'acciaio e poi sul tavolo dei commentatori con un \"back body drop\". Dopo che Guerrero urt\u00f2 accidentalmente l'arbitro, JBL colp\u00ec il campione al volto con una sedia d'acciaio causando l'apertura di una profondissima ferita alla testa di Guerrero, il quale inizi\u00f2 a sanguinare copiosamente, per poi lanciarlo contro dei gradoni d'acciaio. Successivamente, JBL esegu\u00ec la \"Clothesline from Hell\" su Guerrero e un secondo arbitro arriv\u00f2 sul ring per sostituire quello originale, ma \"Latino Heat\" si liber\u00f2 al conto di due. JBL tent\u00f2 poi un'altra \"Clothesline from Hell\" su Guerrero, ma quest'ultimo schiv\u00f2 l'attacco e JBL fin\u00ec con il colpire il nuovo arbitro andandolo a mettere \"KO\". In seguito, JBL esegu\u00ec una \"Powerbomb\" su Guerrero e l'arbitro originale si riprese per contare lo schienamento, ma Guerrero si liber\u00f2 ancora una volta al conto di due. Malgrado il sangue gli coprisse interamente il volto, Guerrero continu\u00f2 a reagire agli attacchi di JBL eseguendo su di lui diversi Suplex ed una Tornado DDT. Eddie Guerrero cerc\u00f2 di effettuare anche la sua \"Frog Splash\" su JBL, ma quest'ultimo si scans\u00f2. JBL prese poi il WWE Championship per cercare di colpire Guerrero, ma l'arbitro lo not\u00f2 e lo ferm\u00f2. Data la distrazione da parte del direttore di gara, Guerrero ne approfitt\u00f2 per colpire JBL con un \"low-blow\". Successivamente, Guerrero colp\u00ec JBL al volto con il WWE Championship, ma l'arbitro questa volta se ne accorse e chiam\u00f2 la squalifica. Dato ci\u00f2, JBL vinse il match, ma Guerrero mantenne il titolo. Al termine di questo violento match, Guerrero colp\u00ec pi\u00f9 volte JBL alla testa con una sedia, facendo perdere anche a lui molto sangue dalla fronte. Ma il campione WWE non si fermo a questo, infatti dopo aver fatto sanguinare JBL, lo mise definitivamente KO a seguito di una Frog Splash per poi continuare ad infierire su di lui, tanto che alcuni funzionari della WWE dovettero intervenire per dividere i due avversari. Il pay-per-view si chiuse quindi in un bagno di sangue, con Eddie ancora campione WWE e JBL costretto a venire scortato nei backstage."}
{"id": "4220121", "revid": "486946", "url": "https://it.wikipedia.org/wiki?curid=4220121", "title": "A.S.D. Vastese Calcio 1902", "text": ""}
{"id": "4220126", "revid": "1573940", "url": "https://it.wikipedia.org/wiki?curid=4220126", "title": "Saloca", "text": "Saloca \u00e8 un genere di ragni appartenente alla famiglia Linyphiidae.\nDistribuzione.\nLe sei specie oggi attribuite a questo genere sono state rinvenute in Europa, Turchia, Nepal e Russia.\nTassonomia.\nA giugno 2012, si compone di sei specie:"}
{"id": "4220131", "revid": "767487", "url": "https://it.wikipedia.org/wiki?curid=4220131", "title": "Natale in casa d'appuntamento", "text": "Natale in casa d'appuntamento \u00e8 un film italiano del 1976 diretto da Armando Nannuzzi.\n\u00c8 un film commedia con Ernest Borgnine, Fran\u00e7oise Fabian e Corinne Cl\u00e9ry.\nTrama.\nMira, tenutaria di una casa d'appuntamento, \u00e8 sul punto di cambiare vita, avendo pianificato di sposarsi con un ingegnere. Ma il destino decider\u00e0 diversamente.\nProduzione.\nIl film, diretto da Armando Nannuzzi su una sceneggiatura di Hadrian Bolseni e Ugo Moretti, fu prodotto da Alfredo Leone per la Leone International.\nDistribuzione.\nIl film fu distribuito in Italia nel 1976 al cinema.\nAlcune delle uscite internazionali sono state:\nCritica.\nSecondo il Morandini il film \u00e8 \"\u00e8 una storia di redenzione mancata che si perde in episodi marginali\"."}
{"id": "4220140", "revid": "224230", "url": "https://it.wikipedia.org/wiki?curid=4220140", "title": "Unione Polacco-Lituana", "text": ""}
{"id": "4220144", "revid": "298229", "url": "https://it.wikipedia.org/wiki?curid=4220144", "title": "Judgment Day 2006", "text": "Judgment Day 2006 \u00e8 stata l'ottava edizione dell'omonimo evento in pay-per-view prodotto annualmente dalla World Wrestling Entertainment. L'evento, esclusivo del \"roster\" di \"SmackDown!\", si \u00e8 svolto il 21 maggio 2006 all'US Airways Center di Phoenix.\nStoryline.\nNella puntata di \"SmackDown!\" del 5 maggio Rey Mysterio espresse i suoi pensieri riguardo all'essere diventato World Heavyweight Champion, ma venne interrotto dal WWE United States Champion John \"Bradshaw\" Layfield, il quale si autoproclam\u00f2 contendente n\u00b01 al titolo di Mysterio. Dopo aver attaccato Rey per la sua origine messicana, JBL lo inform\u00f2 che quella sera avrebbe affrontato Mark Henry, il quale sconfisse senza problemi Mysterio. La settimana successiva, a \"SmackDown!\", JBL annunci\u00f2 che Mysterio avrebbe affrontato The Great Khali e, anche in questo caso, Rey venne sconfitto. Nella puntata di \"SmackDown!\" del 19 maggio JBL annunci\u00f2 che Mysterio avrebbe affrontato Kane (appartenente al roster di \"Raw\"); Kane domin\u00f2 gran parte del match che, per\u00f2, termin\u00f2 in un no contest a causa delle \"voci\" all'interno della mente di Kane. Un match tra Mysterio e JBL per il World Heavyweight Championship venne annunciato per Judgment Day.\nIl torneo del King of the Ring, annunciato il 7 aprile dal General Manager di \"SmackDown!\" Theodore Long, cominci\u00f2 con il primo match tra Randy Orton e Kurt Angle con vittoria di quest'ultimo per sottomissione grazie alla Ankle lock. Il secondo match vide Booker T sconfiggere Matt Hardy grazie all'intervento di Sharmell (moglie di Booker T). Il terzo match fu tra Bobby Lashley e Mark Henry con vittoria del primo per count-out, mentre nel terzo match Finlay ebbe la meglio su Chris Benoit grazie ad un colpo con una sedia (non visto dall'arbitro) e una \"Celtic Cross\". Nelle due semifinali Booker T sconfisse Kurt Angle per forfait a causa di un infortunio (causato da Mark Henry), mentre Lashley sconfisse Finlay con la Spear. La finale, che si sarebbe disputata a Judgment Day, fu tra Booker T e Bobby Lashley. Da tutto questo, inoltre, derivarono i match tra Chris Benoit e Finlay e Kurt Angle e Mark Henry, annunciati sempre per Judgment Day.\nNella puntata di \"SmackDown!\" del 7 aprile il match tra The Undertaker e Mark Henry termin\u00f2 in no contest quando The Great Khali fece il suo debutto attaccando il primo. Dopo l'attacco, The Undertaker non apparve nella successiva puntata di \"SmackDown!\" e Daivari, manager di Khali, annunci\u00f2 che quest'ultimo era il vero fenomeno. Tuttavia, due settimane dopo, il General Manager Theodore Long annunci\u00f2 che Khali avrebbe affrontato The Undertaker a Judgment Day, con Khali che accett\u00f2 la sfida.\nEvento.\nPrima della messa in onda dell'evento, Matt Hardy sconfisse Simon Dean in un \"Dark match\".\nMatch preliminari.\nIl primo match dell'evento fu quello valevole per il WWE Tag Team Championship tra la coppia campione degli MNM (Joey Mercury e Johnny Nitro) e quella sfidante formata da Paul London e Brian Kendrick. Durante le fasi iniziali del match, London e Kendrick dominarono Nitro e Mercury. In seguito, dopo che London fall\u00ec un \"diving splash\", Nitro e Mercury si portarono in controllo della contesa ed eseguirono un \"double gutbuster\" su London. Nitro e Mercury presero poi le redini del match, finch\u00e9 Kendrick non contrattacc\u00f2 gettando Nitro addosso a Mercury. Nel finale, Mercury tent\u00f2 di attaccare London, ma quest'ultimo si spost\u00f2 e Mercury fin\u00ec con il colpire Nitro, che si trovava sull'apron ring, facendolo cos\u00ec cadere sopra a Melina. London ne approfitt\u00f2 e schien\u00f2 Mercury con un \"roll-up\" per vincere il match e conquistare i titoli di coppia insieme a Kendrick. Al termine del match, Nitro e Melina assalirono Mercury ponendo, dunque, fine al loro tag team.\nIl match successivo fu tra Chris Benoit e Finlay. Durante le fasi iniziali del match, Benoit si port\u00f2 in vantaggio nei confronti di Finlay dopo l'esecuzione di tre \"german suplex\" consecutivi. Benoit tent\u00f2 poi il \"diving headbutt\", ma Finlay schiv\u00f2 la manovra e si port\u00f2 in controllo della contesa. In seguito, Benoit tent\u00f2 di applicare la \"Sharpshooter\" su Finlay, per\u00f2 quest'ultimo contrattacc\u00f2 e si rifugi\u00f2 all'esterno del ring per poi prendere una sedia d'acciaio. Finlay tent\u00f2 poi di colpire Benoit con la sedia, ma il \"Canadian Crippler\" lo anticip\u00f2 con una \"baseball slide\" per poi rilanciarlo sul quadrato ed eseguire su di lui il \"diving headbutt\". Pi\u00f9 avanti, Finlay attacc\u00f2 ripetutamente Benoit con una serie di colpi abbastanza \"stiff\"; tuttavia, Benoit contrattacc\u00f2 eseguendo due \"german suplex\" e un \"enzuigiri kick\" su Finlay. Dopodich\u00e9, i due incominciarono a combattere all'esterno del ring, dove Finlay tent\u00f2 di colpire Benoit con il suo shillelagh, per\u00f2 quest'ultimo evit\u00f2 l'attacco colpendo Finlay con un \"german suplex\" sul pavimento. Dopo essere rientrati sul quadrato, Benoit esegu\u00ec i \"Three Amigos\" su Finlay. Nel finale, Benoit applic\u00f2 la \"Crippler Crossface\" su Finlay e lo forz\u00f2 alla resa per vincere il match.\nIl terzo match fu tra Jillian Hall e Melina. Durante le fasi iniziali del match, Jillian si port\u00f2 in vantaggio nei confronti di Melina. In seguito, Melina inizi\u00f2 a dominare la contesa dopo che gett\u00f2 Jillian contro dei gradoni d'acciaio. Nel finale, Jillian schien\u00f2 Melina con un \"sunset-flip\" per vincere il match.\nIl match seguente fu quello valevole per il Cruiserweight Championship tra il campione Gregory Helms e lo sfidante Super Crazy. Durante le fasi iniziali del match, Crazy si port\u00f2 in vantaggio nei confronti di Helms. In seguito, Helms inizi\u00f2 a dominare Crazy dopo l'esecuzione di un \"flapjack\" sulle corde e di una \"swinging neckbreaker\". Pochi attimi dopo, Crazy contrattacc\u00f2 eseguendo un \"tilt-a-whirl backbreaker\" e uno \"standing moonsault\" su Helms per poi schienarlo; tuttavia, il campione si liber\u00f2 dallo schienamento dopo un conteggio di due. Crazy tent\u00f2 poi di eseguire un \"moonsault\" su Helms, ma quest'ultimo schiv\u00f2 la manovra per poi colpire Crazy con una \"neckbreaker\" e un \"blockbuster\". Nel finale, Helms esegu\u00ec una \"powerbomb\" su Crazy nei pressi delle corde del ring. Helms schien\u00f2 poi Crazy, facendo illegalmente leva sulle corde del quadrato, per vincere il match e mantenere il titolo.\nIl quinto match fu tra Kurt Angle e Mark Henry. Durante le fasi iniziali del match, Henry sfrutt\u00f2 la propria stazza e potenza per dominare Angle. In seguito, Henry tent\u00f2 di eseguire la \"World's Strongest Slam\" su Angle, ma quest'ultimo rovesci\u00f2 la manovra in una \"DDT\" per poi eseguire un \"german suplex\" su Henry. Angle esegu\u00ec poi la \"Angle Slam\" su Henry e lo schien\u00f2, per\u00f2 Henry evase dallo schienamento dopo un conto di due. Poco dopo, Henry colp\u00ec Angle con la \"World's Strongest Slam\"; tuttavia, Angle si riprese ed applic\u00f2 in seguito la \"Ankle Lock\" su Henry. Henry contrattacc\u00f2 poi la presa di sottomissione lanciando Angle all'esterno del ring. Nel finale, Henry gett\u00f2 Angle contro un paletto di sostegno del ring per poi tornarsene sul quadrato. Dato che Angle non riusc\u00ec a risalire sul ring entro un conteggio di dieci da parte dell'arbitro, Henry vinse il match per count-out. Al termine del match, Angle si vendic\u00f2 colpendo Henry con una sedia d'acciaio per poi intrappolarlo nella \"Ankle Lock\". Angle esegu\u00ec poi la \"Angle Slam\" su Henry sopra ad un tavolo dei commentatori, che and\u00f2 in frantumi.\nMatch principali.\nIl match che segu\u00ec fu la finale del torneo del King of the Ring tra Bobby Lashley e Booker T (con Sharmell). Il match inizi\u00f2 con Lashley che si port\u00f2 in vantaggio nei confronti di Booker dopo l'esecuzione di una \"clothesline\" e di un \"suplex\". In seguito, Booker reag\u00ec per poi provare ad eseguire un \"german suplex\" ai danni di Lashley, ma quest'ultimo contrattacc\u00f2 colpendo, a sua volta, Booker con un \"german suplex\". Lashley tent\u00f2 poi di attaccare Booker all'angolo, per\u00f2 quest'ultimo si spost\u00f2 e Lashley fin\u00ec con il collidere di spalla contro un paletto di sostegno del ring per poi cadere all'esterno del quadrato. Booker scese dunque dal ring e sped\u00ec Lashley contro dei gradoni d'acciaio per poi tornare sul quadrato. Una volta tornato sul ring, Lashley sub\u00ec una serie di \"superkick\" da parte di Booker. Pochi istanti dopo, Booker tent\u00f2 di eseguire lo \"Scissors Kick\", ma Lashley schiv\u00f2 la manovra e colp\u00ec Booker con un \"flying shoulder block\" per poi eseguire un \"inverted atomic drop\" e una \"clothesline\". Dato che Lashley si trovava in controllo della contesa, Sharmell sal\u00ec sull'apron ring per distrarre lo stesso Lashley consentendo, cos\u00ec, a Booker di colpirlo con uno \"spinning heel kick\". Lashley rispose, in seguito, atterrando Booker con un \"belly to belly suplex\" per poi tentare la \"Spear\"; tuttavia Sharmell afferr\u00f2 un piede di Lashley permettendo, dunque, a Booker di colpirlo con un altro \"spinning heel kick\". Booker esegu\u00ec poi la \"Book-End\" su Lashley e lo schien\u00f2, per\u00f2 quest'ultimo si liber\u00f2 dallo schienamento dopo un conto di due. Dopo aver contrattaccato l'offensiva di Lashley, Booker esegu\u00ec lo \"Scissors Kick\" sul suo avversario e lo schien\u00f2; tuttavia Lashley evase dallo schienamento al conteggio di due. Dopodich\u00e9, Lashley colp\u00ec Booker con la \"Spear\" e lo schien\u00f2, ma Sharmell distrasse l'arbitro. Dato ci\u00f2, Finlay si present\u00f2 sul ring e colp\u00ec Lashley al volto con il suo shillelagh per poi fuggire nel backstage. Booker ne approfitt\u00f2 ed esegu\u00ec lo \"Scissors Kick\" su Lashley per poi schienarlo e vincere il torneo del King of the Ring. Al termine del match, un furente Lashley interruppe l'incoronazione di Booker colpendolo con una \"Spear\" sulla rampa dello stage.\nIl settimo match fu tra The Undertaker e The Great Khali (con Daivari). Durante le fasi iniziali del match, The Undertaker cerc\u00f2 di mettere in difficolt\u00e0 Khali colpendolo con delle veloci combinazioni di pugni per poi tentare la \"Old School\"; tuttavia Khali non ne risent\u00ec e contrattacc\u00f2 la manovra del \"Deadman\". Khali inizi\u00f2 poi a dominare l'incontro gettando The Undertaker contro dei gradoni d'acciaio all'esterno del ring. Rientrati sul quadrato, Khali colp\u00ec The Undertaker con una violenta \"Khali Chop\" per poi schienarlo; tuttavia il \"Deadman\" si liber\u00f2 dallo schienamento al conteggio di due. In seguito, The Undertaker inizi\u00f2 la propria offensiva eseguendo la \"Old School\" su Khali per poi colpirlo con una \"flying clothesline\". Dopo essere stato colpito dalla \"clothesline\", Khali rimase intrappolato con le braccia tra le corde e The Undertaker ne approfitt\u00f2 per colpirlo ripetutamente con dei violenti pugni. L'arbitro ferm\u00f2 poi The Undertaker e, dato ci\u00f2, Daivari riusc\u00ec a liberare Khali, il quale esegu\u00ec un \"big boot\" ai danni del \"Deadman\". Nel finale, Khali colp\u00ec The Undertaker con la \"Khali Chop\" per poi eseguire su di lui un violentissimo \"big boot\". Khali schien\u00f2 poi The Undertaker per vincere il match tra l'incredulit\u00e0 generale del pubblico.\nIl \"main event\" fu il match per il World Heavyweight Championship tra il campione Rey Mysterio e lo sfidante United States Champion John \"Bradshaw\" Layfield. Dopo un batti e ribatti iniziale, JBL prese le redini del match dopo che lanci\u00f2 Mysterio contro dei gradoni d'acciaio posti all'esterno del ring. Mysterio incominci\u00f2, in seguito, a reagire all'offensiva di JBL ma quest'ultimo, mentre Mysterio stava per eseguire la \"West Coast Pop\", gett\u00f2 l'arbitro Nick Patrick addosso a Rey in modo tale da evitare l'attacco. Dato ci\u00f2, un secondo arbitro (Charles Robinson) si present\u00f2 sul ring per dirigere il match in sostituzione di Patrick. JBL esegu\u00ec poi la \"JBL Bomb\" su Mysterio e lo schien\u00f2; tuttavia Rey si liber\u00f2 al conteggio di due. JBL si accan\u00ec conseguentemente su Robinson e lo attacc\u00f2 per poi scendere dal quadrato e prendere una sedia d'acciaio. JBL tent\u00f2 poi di colpire Mysterio con l'oggetto contundente, ma quest'ultimo evit\u00f2 il tutto colpendo con un \"dropkick\" la sedia, la quale sbatt\u00e9 cos\u00ec sul viso dello stesso JBL. Mysterio esegu\u00ec la \"619\" su JBL per poi colpirlo con una \"Frog Splash\" e schienarlo, mantenendo dunque il titolo."}
{"id": "4220146", "revid": "1833487", "url": "https://it.wikipedia.org/wiki?curid=4220146", "title": "Pentazolo", "text": "Il pentazolo \u00e8 un composto chimico con formula bruta HN5. Si tratta di un composto aromatico omociclico, costituito da un anello di cinque atomi di azoto uno dei quali \u00e8 legato ad un atomo d'idrogeno. Sebbene vada tecnicamente classificato tra i composti inorganici ed omociclici, non contenendo nessun atomo di carbonio, il pentazolo \u00e8 stato storicamente considerato appartenente alla famiglia degli azoli, cio\u00e8 delle molecole eterocicliche contenenti da uno a cinque atomi d'azoto, di cui fanno parte anche pirrolo, pirazolo, imidazolo e tiazolo. Per questo, viene talvolta considerato come l'anello di congiunzione tra chimica inorganica ed organica.\nIl pentazolo \u00e8 stato sintetizzato per la prima volta nel 2003, da parte dei ricercatori della National University of Ireland.\nDerivati.\nI composti ottenibili sostituendo un gruppo di atomi all'atomo di idrogeno sono chiamati \"pentazoli\". Gli elementi di questa classe sono instabili e spesso altamente esplosivi. Il primo pentazolo scoperto fu, nel 1954, il fenilpentazolo, in cui l'anello d'azoto \u00e8 stabilizzato dal legame con un anello fenile. Il pentazolo pi\u00f9 stabile conosciuto \u00e8 il 4-dimetilamminofenilpentazolo, che tuttavia tende a decomporsi a temperature superiori ai 50\u00a0\u00b0C. Gli arili di un pentazolo sono stabilizzati dai gruppi donatori di elettroni.\nIoni del pentazolo.\nIl catione ciclico del pentazolo, N5+, non \u00e8 stato ancora prodotto, probabilmente a causa delle sue predette propriet\u00e0 antiaromatiche. Si conosce per\u00f2 il catione pentazenio N), che ha una struttura lineare anzich\u00e9 ad anello. La spettrometria di massa ha rilevato la presenza dell'anione pentazoluro (N5-) nelle reazioni di decomposizione di derivati del fenilpentazolo. Sono stati osservati indizi della formazione di pentazolo e anioni pentazoluro in soluzione, tra cui la formazione di azoturi contenenti l'isotopo 15N (isotopo poco diffuso in natura, e quindi utile per etichettare gli atomi presenti nei reagenti distinguendoli da quelli presenti nell'aria), ma la prova che si siano prodotti anioni N5- \u00e8 stata contestata. Successivi esperimenti, analizzando dettagliatamente i prodotti della decomposizione, hanno invece confermato la formazione del pentazolo (HN5), in ampio accordo con le previsioni teoriche.\nAd ogni modo, il pentazolo non sopravvive in una soluzione acquosa per pi\u00f9 di qualche secondo, senza l'ausilio di agenti complessanti. Nel caso si dovesse trovare un modo per conservarlo stabilmente, questo aprirebbe la strada alla creazione di sali con la parte non metallica composta interamente da azoto, che potrebbero essere dei propellenti estremamente potenti."}
{"id": "4220147", "revid": "1305772", "url": "https://it.wikipedia.org/wiki?curid=4220147", "title": "NBA Live 13", "text": "NBA Live 13 doveva essere il diciassettesimo capitolo della serie \"NBA Live\" con licenza ufficiale NBA, sviluppato e pubblicato da Electronic Arts. Doveva essere messo in commercio per PlayStation 3 e Xbox 360 e alcune indiscrezioni sostenevano che potesse essere anche disponibile in digital download.\nTuttavia il 27 settembre 2012 EA ha annunciato sul proprio sito ufficiale la cancellazione del gioco, dovuta al \"deludente\" sviluppo. Il vice presidente EA, Andrew Wilson, ha comunque motivato la scelta dell'azienda con un breve comunicato: \"Abbiamo intenzione di saltare l'intero anno e focalizzarci sul creare ottimamente il gioco dell'anno prossimo\".\nCollegamenti esterni.\nSito ufficiale EA"}
{"id": "4220157", "revid": "1632387", "url": "https://it.wikipedia.org/wiki?curid=4220157", "title": "Hey Ocean!", "text": "Hey Ocean! \u00e8 un gruppo indie pop canadese fondato nel 2005 a Vancouver. David Beckingham e Ashleigh Ball, amici fin da bambini, si sono uniti a David Vertesi nel 2005 per formare il gruppo. Esso consiste di Ashleigh Ball (voce e flauto), David Beckingham (voce e chitarra) e David Vertesi (voce e basso). La loro musica trae ispirazione da molti generi, tra cui pop e musica acustica. Il gruppo compie molti tour in Canada, e si \u00e8 esibito localmente assieme ad altri musicisti di Vancouver come Shad K, Mother Mother e Said the Whale.\nLa band ha gestito la propria etichetta per molti anni, rappresentata da Nettwerk Management e ha ricevuto proposte da Gene Simmons, prima di firmare con la Universal Music Canada per la distribuzione nel 2011.\nIl lavoro di \"voice acting\" della cantante principale Ashleigh Ball ha attratto un interesse internazionale nei confronti della band da parte della comunit\u00e0 di fan di \"My Little Pony - L'amicizia \u00e8 magica\". I fan hanno creato video musicali che combinano le canzoni della band e spezzoni della serie animata, alcuni dei quali segnalati sul sito ufficiale della band.\nTour.\nIl gruppo va spesso in tour e ha alle spalle parecchi tour nazionali, con un altro previsto nel 2012.\nNel 2008, il gruppo ha suonata al Virgin Festival a Calgary, Alberta.\nNel 2009, il gruppo ha compiuto un tour in Canada con i The Cat Empire e ha suonato al SxSW.\nIl gruppo ha compiuto un altro tour in Canada nel 2010, suonando a svariati eventi per le Olimpiadi invernali 2010 a Vancouver, Canada.\nNell'estate 2011, il gruppo si \u00e8 esibito al centoventicinquesimo anniversario della citt\u00e0 di Vancouver e al \"Live At Squamish\", un festivale musicale annuale della durata di tre giorni a Squamish, BC.\nHanno concluso l'anno con un tour attraverso il Canada, compresa un'apparizione al Prince George Winter Festival. Ashleigh ha subito una ferita alle corde vocali durante un'esibizione, il che ha portato alla cancellazione della parte di tour nell'est del Canada.\nNell'estate 2012, gli Hey Ocean! hanno suonato al festival musicale Osheaga a Montr\u00e9al. In agosto, la band si \u00e8 unita al gruppo indie-alternative \"fun.\" per il SeaWheeze After Party e un concerto a Vancouver. Il gruppo si imbarcher\u00e0 nuovamente in un tour attraverso il Canada durante l'autunno.\nAccoglienza.\nNell'aprile 2009, \"A Song about California\" \u00e8 comparsa come miglior canzone su \"MuchMoreMusic\". Il gruppo \u00e8 stato nominato in quell'anno per un Western Canadian Music Award, e nel 2010 per un Independent Music Award.\nNel 2010 scrissero una breve canzone intitolata \"Only You\" per il telefonino T-Booth, che \u00e8 stato poi usato nelle campagne pubblicitarie televisive canadesi.\nA partire da novembre 2011, \"Big Blue Wave\" \u00e8 stata in rotazione su alcune stazioni radiofoniche nazionali. Sempre nel 2011, \"Make a New Dance Up\" \u00e8 comparsa in un video promozionale di HoofSuite e la band ha suonato per il \"Canadian Indie Christmas Special\" della CBC Radio. La band \u00e8 anche stata votata al primo posto nella categoria \"Miglior Band Locale (Senza etichetta)\" dai lettori del \"The Georgia State\", un popolare giornale locale d'informazione e intrattenimento nel suo riconoscimento delle \"Migliori Scelte dei Lettori di Vancouver 2011\".\nNel 2012, \"Islands\" \u00e8 comparsa nell'episodio \"Last Known Surroundings\" della serie TV \"One Tree Hill\". L'episodio di \"Entertainment Tonight Canada\" del 22 febbraio 2012 si \u00e8 concluso con il video musicale di \"Big Blue Wave\".\nIl 29 gennaio 2013 l'album \"IS\" \u00e8 stato distribuito negli Stati Uniti dalla Nettwerk Records."}
{"id": "4220184", "revid": "1776051", "url": "https://it.wikipedia.org/wiki?curid=4220184", "title": "Starfinger", "text": "Starfinger \u00e8 un super criminale immaginario della DC Comics. Comparve per la prima volta in \"Adventure Comics\" n. 335 (agosto 1965) e fu un nemico della Legione dei Supercriminali.\nBiografia del personaggio.\nLars Hanscom.\nStarfinger fu raffigurato come una figura con un elmetto, i cui cinque diversi poteri erano generati ognuno da un dito diverso della sua mano destra. La Legione scopr\u00ec che in realt\u00e0 Starfinger era Lightning Lad sotto il controllo del Dr. Lars Hanscom. Hanscom, con la scusa di esaminare il braccio robotico di Lightning Lad, ipnotizz\u00f2 il Legionario e lo attrezz\u00f2 con il guanto di Starfinger, cos\u00ec che Hanscom potesse ottenere il raro metallo rejuvium minacciando di distruggere le \"Sette Meraviglie del XXX secolo\". Hanscom fu portato di fronte alla giustizia, ma dopo la sua evasione dal carcere tent\u00f2 una carriera criminale per conto suo. Il suo crimine pi\u00f9 famoso fu il rapimento di uno dei corpi di Duo Damsel durante il suo matrimonio con Bouncing Boy. Successivamente, sotto l'alias di \"Dottor Larsh\" (Lars H.), utilizz\u00f2 di nuovo Lightning Lad alla vigilia della nascita dei gemelli del Legionario, ma fu facilmente sconfitto.\nChar Burrane.\nIl giovane cadetto della Polizia Scientifica Gim Allon si trovava su Marte a caccia di un fuggitivo appena pochi momenti prima che la meteora che lo colpisse e gli donasse i poteri di crescita che lo avrebbe poi reso un Legionario. Quel criminale, Char Burrane, sarebbe successivamente sfuggito di nuovo e mentre scappava sul suolo marziano, inciamp\u00f2 su un misterioso anello in grado di generare due donne super potenti che si identificarono come Starlight e Starbright, che furono originate da un micro mondo presente dentro lo stesso anello. Con i loro poteri, Burrane cominci\u00f2 a creare un impero del crimine. Anni dopo, volle il nome di Starfinger e fece uccidere Hanscom su Takron-Galtos II, cosa che annunci\u00f2 il suo arrivo. Mostrando un'ovvia vendetta verso Colossal Boy, il nuovo Starfinger si batt\u00e9 contro la Legione e infine cattur\u00f2 la sua nemesi personale, che per\u00f2 era Chameleon Boy sotto copertura (agendo da solo come leader della Legion Espionage Squad). Sopraffatto dalla conseguente squadra di Legionari giunti in aiuto del loro compagno, Starfinger fugg\u00ec nel mondo segreto dentro il suo anello. Shrinking Violet scopr\u00ec l'anello e da l\u00ec in poi fu posto sotto forte osservazione.\nMolock Hanscom.\nNel quarto volume della serie \"Legione dei Super Eroi\", Molock Hanscom (ex leader della Cosmic Spy League e fratello di Lars) assunse il ruolo di Starfinger pianificando l'assassinio di Burrane. Invi\u00f2 degli assassini (incluso il Persuasore) dopo che Char Burrane II cattur\u00f2 l'anello del suo predecessore, e divenendo quindi il nuovo proprietario dell'artefatto. Staringer III fu ucciso dai Khund.\nPoteri e abilit\u00e0.\nLa mano destra di Starfinger possedeva cinque stelle sulle punte delle dita, ognuna delle quali poteva emettere raggi di diversa energia. Ogni raggio aveva una propriet\u00e0 diversa:\nUtilizzando le dita tutte insieme emetteva un raggio distorcente che mescolava i superpoteri facendoli funzionare in modo errato.\nIn altri media.\nLa versione di Char Burrane di Starfinger comparve nell'episodio \"The Sobstitute\" della serie animata \"Legion of Super Heroes\". Comparve come un narcisitico ed arrogante uomo con un tic, e un quasi incomprensibile accento spagnolo. Starfinger indossava un paio di guanti meccanici che donava un potere diverso in ogni dito. Un dito donava l'abilit\u00e0 di creare piccole creature pelose che (neanche lui sapeva) crescevano fino a diventare mostri che si cibavano della ionosfera della Terra. Con la Legione impegnata a salvare la ionosfera, Starfinger dovette vedersela contro la Legione degli Eroi Sostituti: i \"Subs\" riuscirono a sconfiggere il loro avversario e ad aiutare la Legione a fermare la distruzione della ionosfera. In questo episodio, Brainiac 5 caratterizz\u00f2 Starfinger come una \"seccatura di terza categoria\". Comparve altre due volte nel fumetto dedicato alla serie, \"The Legion of Super Heroes in the 31st Century\"."}
{"id": "4220187", "revid": "752092", "url": "https://it.wikipedia.org/wiki?curid=4220187", "title": "Philipp Hackert", "text": ""}
{"id": "4220191", "revid": "767487", "url": "https://it.wikipedia.org/wiki?curid=4220191", "title": "Shoot - Voglia di uccidere", "text": "Shoot - Voglia di uccidere (\"Shoot\") \u00e8 un film del 1976 diretto da Harvey Hart.\n\u00c8 un thriller d'azione con Cliff Robertson, Ernest Borgnine e Henry Silva. \u00c8 basato sul romanzo \"Shoot\" di Douglas Fairbairn. Il film \u00e8 conosciuto in Italia anche con il titolo Caccia mortale.\nTrama.\nRex, un ex militare dell'esercito statunitense, con i suoi amici Lou e Zeke, vanno a caccia nella foresta, ma un'altra banda di cacciatori li fissa e tenta di ucciderli.\nProduzione.\nIl film, diretto da Harvey Hart su una sceneggiatura di Richard Berg con il soggetto di Douglas Fairbairn (autore del romanzo), fu prodotto da Harve Sherman per Avco Embassy Pictures, Essex Enterprises e Getty Pictures e girato a Toronto, Brampton e negli studios di Kleinburg in Canada dal 20 novembre al 23 dicembre 1975.\nPromozione.\nLa tagline \u00e8: \"A thriller that begins where 'Deliverance' left off.\".\nDistribuzione.\nIl film fu distribuito negli Stati Uniti dal 28 maggio 1976 al cinema dalla AVCO Embassy Pictures.\nAlcune delle uscite internazionali sono state:\nCritica.\nSecondo \"il Morandini\" nel film la denuncia della violenza negli Stati Uniti risulta fin troppo evidente, \"fallocratica e iperpatriottica, ma, nelle sue ambizioni di metafora, \u00e8 condotta in modi di una balordaggine inescusabile, inquinata dalla violenza che si vorrebbe condannare\". Secondo Leonard Maltin questo \"ridicolo racconto\", in cui si avverte una leggera eco di \"Un tranquillo weekend di paura\", vorrebbe essere \"anti-militarista\" ma risulta solo \"anti-intrattenimento\"."}
{"id": "4220192", "revid": "46931", "url": "https://it.wikipedia.org/wiki?curid=4220192", "title": "Shoot, voglia di uccidere", "text": ""}
{"id": "4220194", "revid": "1494169", "url": "https://it.wikipedia.org/wiki?curid=4220194", "title": "Master File", "text": "Master File si pu\u00f2 riferire a:"}
{"id": "4220195", "revid": "287204", "url": "https://it.wikipedia.org/wiki?curid=4220195", "title": "Shoot", "text": "Wrestling.\nNella terminologia del wrestling, si definisce Shoot un evento reale, non determinato dalla kayfabe"}
{"id": "4220196", "revid": "6923", "url": "https://it.wikipedia.org/wiki?curid=4220196", "title": "Babel (album)", "text": "Babel \u00e8 il secondo album del gruppo britannico Mumford &amp; Sons ed \u00e8 uscito il 21 settembre 2012 in Germania, Lussemburgo, Belgio, Irlanda, Australia, Nuova Zelanda, Norvegia e Paesi Bassi, il 24 settembre nel Regno Unito, America Meridionale, Italia, Spagna, Scandinavia ed Europa orientale e il 27 settembre in America del Nord.\nL'album \u00e8 composto da 12 canzoni a cui si aggiungono tre \"bonus track\" nella versione Deluxe.\nL'album arriva dopo il fortunato predecessore \"Sigh No More\" del 2009. Nel 2013 vince il premio dei Grammy Awards 2013 come miglior album dell'anno.\nStoria dell'album.\nAlla fine del 2010, i Mumford &amp; Sons avevano gi\u00e0 iniziato a testare in tour, il nuovo materiale su cui stavano lavorando. La maggior parte di queste canzoni, tra cui \"Broken Crown\" e \"Below My Feet\", erano gi\u00e0 state suonate dal vivo in numerose occasioni prima della pubblicazione dell'album. Il gruppo ha deciso di non cambiare il loro sound con \"Babel\", che \u00e8 il seguito del famoso \"Sigh No More\" del 2009, che li ha portati alla fama internazionale. Tuttavia, ammisero di aver preso volutamente tutto il tempo per perfezionare il suono che avevano gi\u00e0 sviluppato.\nDopo un anno di speculazioni, l'album \u00e8 stato finalmente annunciato tramite il loro sito ufficiale (luned\u00ec 16 luglio 2012) che il loro nuovo album \"Babel\" sarebbe stato pubblicato nel Regno Unito, il 24 settembre e il giorno seguente negli Stati Uniti. Inoltre, venne rivelato un elenco di brani e la copertina dell'album, oltre a una promozione video di 30 secondi. \"Babel\" \u00e8 stato reso disponibile in pre-ordine sul sito ufficiale della band luned\u00ec 23 luglio, quando \u00e8 stato annunciato che l'album sarebbe stato rilasciato anche in \"formato vinile\" e un'edizione \"Deluxe\" con 3 tracce aggiuntive.\nSingoli.\nIl singolo principale ufficiale dell'album \u00e8 \"I Will Wait\". La band ha presentato in anteprima la canzone su BBC Radio 1 con Zane Lowe, il 7 agosto 2012. Il 29 agosto 2012, Mumford &amp; Sons ha registrato la loro esibizione dal vivo di \"I Will Wait\" al Red Rocks Amphitheatre in Colorado. La performance \u00e8 diventata il 9 settembre, video ufficiale della band per la canzone.\nIl secondo singolo dell'album \u00e8 \"Lover of the Light\". Il video musicale \u00e8 stato pubblicato il 7 novembre, con protagonista l'attore Idris Elba, che ne ha anche diretto il cortometraggio. La canzone \u00e8 stata ufficialmente pubblicata il 3 dicembre 2012.\nIl terzo singolo estratto dall'album \u00e8 \"Whispers in the Dark\". Il video musicale \u00e8 stato presentato per la prima volta l'11 marzo 2013.\nLa title-track \"Babel\" \u00e8 il loro quarto singolo estratto dall'album. \u00c8 gi\u00e0 entrato nell'elenco delle playlist della BBC Radio 1.\nIl 4 agosto 2013 \u00e8 stato pubblicato un video musicale per la canzone \"Hopeless Wanderer\" con Jason Sudeikis, Jason Bateman, Ed Helms e Will Forte come rispettivamente Marcus Mumford, Winston Marshall, Ben Lovett e Ted Dwayne. Il video \u00e8 stato pubblicato su Vevo e YouTube; in meno di quattro giorni su quest'ultimo, il video aveva gi\u00e0 oltre 3 milioni di visualizzazioni.\nAccoglienza e critica.\nBabel ha ricevuto recensioni generalmente positive da parte di critici musicali. Metacritic, che assegna una valutazione normalizzata su 100 a recensioni di critici tradizionali, l'album ha ricevuto un punteggio medio di 63, basato su 33 recensioni. La rivista Mojo trov\u00f2 che era \"pi\u00f9 di un album nu-folk decente\", ma anche \"un grande album pop\", mentre il Daily Mail affermava che i Mumford &amp; Sons aggiungevano \"un nuovo splendore al folkrock rustico\" su Babel.\nClash lo ha definito un \"disco ruggente\" con attacchi orecchiabili e \"poca profondit\u00e0\", ma \"alcuni buoni brani\". Davis Inman di The A.V. Club ha trovato l'intero album \"dal suono impeccabile\", anche se l'immaginario di Mumford sembra \"come le parole di un lessico affamato di un pigro autore di canzoni\". La rivista Q lo defin\u00ec un \"ascolto alla fine confortevole, che si addice ai suoni folk di un risolutore irriverente. Melissa Maerz di Entertainment Weekly ha osservato che la musica convincer\u00e0 gli ascoltatori che non riescono ad apprezzare \"i testi cos\u00ec seri\", dal momento che la band \"ha padroneggiato il pungolo emotivo delle dinamiche silenziose / rumorose\".\nKelly O'Brien di State ha elogiato \"l'ardore sfrenato e la poesia zelante\" della band, e ha scritto che \"riescono a suonare ad alta voce e con vivacit\u00e0, senza mai fare la discesa in cacofonia\". Will Hermes di Rolling Stone ha citato i testi della band come caratteristica distintiva dell'album, scrivendo che usano un \"sapore da chiesa\" per \"sovrascrivere e complicare le canzoni d'amore\". La rivista Magnet ha constatato che Babel \u00e8 un \"album pi\u00f9 sottile e compiuto\" di Sigh No More.\nKitty Empire del The Observer ha definito Babel \"\"un disco anodino, privo dell'autorit\u00e0 rabbiosa dell'opera di Laura Marling\", e considerava la \"mancanza di sfumature\"\" della band come contro-intuitiva, scrivendo che \"la gente \u00e8 una risorsa malleabile, e qui \u00e8 spogliata di ogni politica o testimonianza, diventando un esercizio di esegesi romantica per uomini carini con mandolini \". In una recensione mista, Kevin Perry di NME l'ha definito un album \"medio\", \"di gente di strada\" e \"un adattamento razionalizzato e semplificato\" di Sigh No More.\nAndy Gill di The Independent ha intitolato la sua recensione \"\"A faccia a faccia con i Romantici del Nu-Folk\" \" e ha accusato Mumford di \"peccare di egocentrismo, ed essere assorto nei propri sentimenti\" pur mancando di \"metafore e metonimia\". James Christopher Monger di \"Allmusic\" sentiva che le loro canzoni \"incredibilmente vivaci\" \"abbaiavano molto pi\u00f9 forte di quelle che mordevano\" e trovavano la maggior parte dell'album \"offrendo il messaggio di ogni uomo con il tipo di fervore spirituale calcolato che deriva dal dover adattarsi alle masse dei festival, in contrapposizione alle folle di club pi\u00f9 piccoli\".\nRiconoscimenti.\nRolling Stone ha classificato \"Babel\" numero 11 nella lista dei 50 migliori album del 2012. L'album \u00e8 stato candidato a quattro Grammy Awards, vincendo come \"Album dell'anno\" al 55 \u00b0 Grammy Awards annuale. Babel \u00e8 stato anche nominato per i Brit Award per l'Album britannico dell'anno nel 2013. \"Babel\" ha vinto il premio Juno per l'album internazionale dell'anno. Successivamente \u00e8 stato incluso anche nella lista di Q Magazine dei \"50 Greatest Album of 2012\".\nTracce.\nGentleman of the Road.\nIl 29 ottobre 2012 \u00e8 stato annunciato sul sito web della band una nuova versione dell'album intitolata \"Gentlemen of the Road Edition\". Questo \u00e8 l'album che, accanto ai brani \"bonus\", \u00e8 accompagnato da un CD/DVD del film \"The Road To Red Rocks\", contenente interviste e riprese con la band, registrato dal duo Fred &amp; Nick durante il tour fra i festival di Gentlemen of the Road, i due concerti dal tutto esaurito. L'elenco delle tracce \u00e8 simile sul CD e sul DVD, ad eccezione di \"Thistle &amp; Weeds\", contenuto solo nel DVD."}
{"id": "4220204", "revid": "2130303", "url": "https://it.wikipedia.org/wiki?curid=4220204", "title": "Chiesa dell'Assunzione di Maria (Astrachan')", "text": "La chiesa dell'Assunzione di Maria () \u00e8 una chiesa cattolica di Astrachan', in Russia. Fa parte del vicariato della diocesi di San Clemente a Saratov.\nStoria e descrizione.\nLa storia della struttura \u00e8 legata a quella della comunit\u00e0 cattolica giunta nella regione del Volga meridionale prima dell'epoca di Pietro il Grande. Grazie all'ukaz del 1702 fu garantita la totale libert\u00e0 religiosa ai sudditi non ortodossi ed anche a quelli stranieri. La comunit\u00e0 cattolica di Astrachan' era da tempo numerosa, soprattutto in ragione del fatto che la citt\u00e0 era un importante polo commerciale. La maggioranza dei cattolici del luogo era composta da discendenti di tedeschi e polacchi. Con la concessione della libert\u00e0 religiosa i frati cappuccini poterono svolgere la propria missione in citt\u00e0. In questo periodo sorsero le prime cappelle cattoliche in legno.\nNel 1721 fu costruita la chiesa in pietra dedicata alla ricorrenza dell'Assunzione di Maria. Si tratt\u00f2 della terza chiesa cattolica costruita in Russia, dopo quelle sorte a Mosca e San Pietroburgo. Inoltre nei pressi dell'edificio i cappuccini diedero vita ad una scuola, dove poi studiarono anche il poeta Vasilij Tredjakovskij ed il letterato Antioch Kantemir.\nLa chiesa attuale fu costruita tra il 1762 ed il 1778, in sostituzione di quella risalente al 1721. L'edificio \u00e8 frutto di un'originale combinazione di arte barocca e classica, a cui si aggiungono alcune caratteristiche architettoniche tipicamente russe. Bench\u00e9 nello stile ricalchi le basiliche italiane, la chiesa ha una pianta rettangolare (da cui sporge l'abside), al pari di molte chiese ortodosse russe.\nDurante il periodo sovietico la struttura fu chiusa al culto. Alla fine degli anni novanta \u00e8 stata restituita alla Chiesa cattolica e restaurata."}
{"id": "4220206", "revid": "1573940", "url": "https://it.wikipedia.org/wiki?curid=4220206", "title": "Villa Mocenigo (Oriago)", "text": "Villa Mocenigo \u00e8 una villa veneta della riviera del Brenta. Si trova sulla riva destra del Naviglio a Oriago di Mira. \u00c8 stata sede del Centro Internazionale di Studi sull'Economia Turistica dell'universit\u00e0 Ca' Foscari.\nStoria.\nLa famiglia Mocenigo aveva notevoli interessi sulla riviera specialmente attorno a Dolo, dove tra il Cinque e il Seicento edificarono mulini e altre fabbriche. Successivamente vollero realizzare anche un palazzo a Oriago, forse basandosi su una costruzione precedente.\nLa gran parte degli studiosi ritiene la villa settecentesca (non trova molto consenso l'ipotesi del Baldan che la fa risalire al 1660-1663). In tempi pi\u00f9 recenti pass\u00f2 ai De Luigi e agli Zara; attualmente \u00e8 propriet\u00e0 del comune di Mira, dal 1991 al 2018 \u00e8 stata concessa all'universit\u00e0 Ca' Foscari come sede del Centro Internazionale di Studi sull'Economia Turistica.\nDescrizione.\nIl palazzo presenta due soli piani e ben quindici assi; il suo sviluppo \u00e8 quindi principalmente orizzontale, caratteristica risaltata dalle fasce marcapiano e marcadavanzale. Il fronte principale \u00e8 rivolto a nordovest, verso il Naviglio.\nIl partito centrale \u00e8 sottolineato da un leggero aggetto e soprattutto dal frontone ad arco ribassato che lo corona, ornato da tre vasi acroteriali e dallo stemma dei Mocenigo al centro. Il portale d'ingresso, a tutto sesto, \u00e8 accessibile mediante una breve scalinata ed \u00e8 fiancheggiato da due monofore anch'esse ad arco. Le altre aperture sono semplici rettangoli.\nLa facciata a sudest si rivolge al parco (oggi notevolmente ridotto) e presenta linee analoghe a quella principale.\nL'interno presenta ancora resti di stucchi e affreschi, questi ultimi attribuiti a Giandomenico Tiepolo.\nAlla casa padronale \u00e8 addossata una piccola barchessa costruita in un secondo tempo."}
{"id": "4220211", "revid": "767487", "url": "https://it.wikipedia.org/wiki?curid=4220211", "title": "Il montone infuriato", "text": "Il montone infuriato (\"Le mouton enrag\u00e9\") \u00e8 un film del 1974 diretto da Michel Deville.\nIl film \u00e8 tratto dal romanzo omonimo di Roger Blondel, pseudonimo di Ren\u00e9 Bonnefoy, pi\u00f9 noto come autore di romanzi di fantascienza con lo pseudonimo di B.R. Bruss.\nTrama.\nNicolas Mallet, un impiegato di banca parigino timido e modesto, avvicina Marie-Paule, una ragazza giovane e graziosa incontrata per strada, e la invita a prendere un caff\u00e8. La ragazza accetta. Pi\u00f9 tardi Nicolas racconta l'avventura, per lui insolita, al suo unico amico Claude Fabre, un oscuro scrittore disabile che trascorre l'esistenza in un bar. Nicolas confida a Claude l'intenzione di avere rapporti sessuali con Marie-Paule; e l'indomani Nicolas inizia una relazione con la docile Marie-Paule, che in seguito si riveler\u00e0 essere una prostituta.\nClaude, dapprima anch'egli sorpreso dal comportamento di Nicolas, ritenendo che l'amico sia dotato di un fascino particolare al quale a suo giudizio le donne non possono resistere, decide sia utile, per Nicolas e per lui stesso, sfruttare queste inattese potenzialit\u00e0 pianificando, grazie all'attrazione esercitata sulle donne, la scalata del modesto bancario verso il successo. Spinto da Claude, Nicolas lascia il lavoro in banca e si propone di compiere un'azione insolita al giorno, a mo' di allenamento. L'attivit\u00e0 di seduttore di Nicolas viene esercita dapprima con successo con donne di bassa estrazione sociale e successivamente con donne sempre pi\u00f9 ricche e potenti. In particolare, Nicolas inizia una reazione con la signora Hermens, ricca e anziana proprietaria del settimanale \"Temoin\"; Nicolas ha successo anche come giornalista tanto da far raggiungere al \"Temoin\" la tiratura prossima a un milione di copie.\nUn'improvvisa tragedia si verifica dopo che Roberte, una delle sue amanti, viene uccisa dal marito dopo che quest'ultimo aveva scoperto la relazione della moglie con Nicolas. Nicolas, scosso dai rimorsi, vorrebbe cambiar vita; ma Claude lo invita a sedurre Shirley Douglas, una famosa attrice amica di infanzia dello stesso Claude il quale l'ha amata da sempre in silenzio. Nicolas raggiunge anche quest'obiettivo; ma, poich\u00e9 gli \u00e8 noto l'amore di Claude per la donna, rivela all'amico di aver conquistato l'attrice corrompendola con un articolo lusinghiero sul \"Temoin\" e con il dono di una collana. Ma Claude intuisce la verit\u00e0, e probabilmente deluso perch\u00e9 Nicolas ha conquistato la donna amata, si suicida. Nicolas decide di interrompere la sua scalata: ricorda l'amico scomparso sul suo giornale, poi sposa Marie-Paule.\nCritica.\nPer \"Il Morandini\", \"Il montone infuriato\" \u00e8 \u00abuno dei film di maggior successo, ma non tra i migliori, di Deville, regista che qui viaggia sul sicuro con una storia [...] sui temi della menzogna e del denaro\u00bb. \"Il montone infuriato\" \u00e8 l'ultimo film a cui ha preso parte l'attrice Estella Blain."}
{"id": "4220213", "revid": "633110", "url": "https://it.wikipedia.org/wiki?curid=4220213", "title": "Aasen da fucile", "text": "La Granata Aasen C per Moschetto Mod. 1970 era una granata da fucile inventata da Nils Waltersen Aasen e prodotta dalla \"Societ\u00e0 Anonima Defenseur\" (SAD) di Copenaghen ed impiegata dal Regio Esercito durante la guerra italo-turca e la prima guerra mondiale insieme agli altri modelli dello stesso progettista Aasen tipo A2 e Aasen tipo C.\nStoria.\nMentre la Francia estende, nel 1905, l'addestramento all'uso della bomba a mano a tutta la fanteria, il Regio Esercito, agli inizi del Novecento, \u00e8 ancora impegnato nella definizione del concetto e nella sperimentazione di numerosi modelli, senza seguito operativo. Nel 1911, alla vigilia della guerra italo-turca, mentre nelle armerie ancora trovano posto le granate di tipo risorgimentale, l'esercito decide l'acquisizione delle bombe danesi \"Aasen\", sia nelle due versioni bomba a mano \"A2\" e \"C\", sia nella versione \"da fucile\". Ampiamente distribuite alle truppe in Libia, nel 1915, all'entrata dell'Italia nella Grande Guerra, le \"Aasen\" ancora presenti nei magazzini furono distribuite ad esaurimento alle Armate.\nTecnica.\nLa \"Aesen C\" \u00e8 una bomba da fucile ad alto esplosivo. Il corpo della bomba \u00e8 simile a quello della \"A2\": esso \u00e8 formato da due cilindri concentrici in lamiera di ferro, uno interno contenente la carica esplosiva ed il detonatore ed uno esterno contenente 72 pallette di ghisa da 2,5 grammi incollate con la colofonia. Il corpo interno, caricato con 75 grammi di echo o con 110 grammi di cheddite, \u00e8 chiuso inferiormente da un fondello a vite di alluminio. Sul fondello \u00e8 avvitato il governale, un'asta lunga quanto la canna del fucile in lega tenera a base di alluminio, acciaio e bronzo. Il tappo che chiude superiormente il bocchino della spoletta lungo l'asse \u00e8 forato e filettato per 10 millimetri. Il percussore \u00e8 formato da un cilindro di metallo terminante superiormente con un'elichetta ed inferiormente con una filettatura anch'essa di 10 millimetri circa avvitata al tappo, mentre la parte rimanente \u00e8 liscio e di diametro inferiore. Al momento del lancio, la resistenza dell'aria fa ruotare l'elichetta, in modo che la pare filettata del percussore si avviti dentro al tappo della spoletta. Quando termina la filettatura, il percussore \u00e8 penetrato nella spoletta e la sua punta \u00e8 a contatto con la capsula d'innesco. In questa posizione, in cui l'esplosione non pu\u00f2 ancora avvenire, il percussore rimane fino a che la granata non urta il terreno o altra superficie. In quel momento la punta del percussore penetra nella capsula ed innesca l'esplosione\nIl meccanismo di sicura \u00e8 costituito da un cappelletto, che protegge l'elica durante il trasporto e la conservazione della granata, e da un ritegno che fa da spessore tra l'elica ed il tappo, impedendo la penetrazione accidentale del percussore, i quali vanno entrambi rimossi prima del lancio.\nL'impiego.\nLa bomba era progettata per essere lanciata tramite un normale Moschetto per Reali Carabinieri Vetterli Mod. 1870. Dopo aver rimosso cappelletto e ritegno dalla granata, si inserisce il governale nella canna e si carica il moschetto con apposita cartuccia a salve da 10,35 \u00d7 47 mm R. Esistevano due tipi di cartucce: una per la media distanza, caricata con 0,5 grammi di solenite riconoscibile dalla borra verde e da una tacca sul fondello; una seconda per la lunga distanza (300 metri) caricata con 1 grammo di solenite e riconoscibile dalla borra di colore giallo e da due tacche sul fondello. Poggiando il calcio del fucile a terra, si inclina l'arma mirando tramite un'apposita livella posta all'altezza dell'otturatore e si fa fuoco.\nNel 1915 alcune bombe vennero modificate per l'impiego con il Carcano Mod. 91 d'ordinanza, tramite l'inserimento, tra il fondello ed il governale, di un disco che garantiva la tenuta dei gas di scarico."}
{"id": "4220214", "revid": "690118", "url": "https://it.wikipedia.org/wiki?curid=4220214", "title": "Aasen tipo 2A", "text": ""}
{"id": "4220216", "revid": "1873017", "url": "https://it.wikipedia.org/wiki?curid=4220216", "title": "Chiesa di Santa Maria delle Grazie al Naviglio", "text": "La chiesa di Santa Maria delle Grazie al Naviglio \u00e8 un luogo di culto cattolico di Milano. Si trova lungo il Naviglio Grande, in Alzaia Naviglio Grande 34, nel quartiere Porta Genova, all'interno del Municipio 6.\nStoria.\nUna prima chiesa dedicata alla Madonna delle Grazie era presente, sulla sponda sinistra del Naviglio Grande gi\u00e0 nel XVI secolo: nell'anno 1556, infatti, era stata costruita una cappella per accogliere un'immagine della Madonna considerata miracolosa.\nLa primitiva cappella venne in seguito demolita e al suo posto fu costruita una chiesa pi\u00f9 grande in stile barocco: questa fu devastata da un incendio nel 1719 ed in seguito restaurata. Nel 1849 fu elevata al rango di parrocchia.\nAlla fine del XIX secolo, volendo demolire la vecchia chiesa, ormai troppo piccola per la comunit\u00e0 in crescita, e sostituirla con una nuova pi\u00f9 grande, l'architetto milanese Gaetano Moretti present\u00f2 il suo progetto; questo prevedeva una chiesa a tre navate in stile liberty, con alto campanile a pi\u00f9 ordini e sormontato da cuspide piramidale e pronao sulla facciata principale. Il progetto definitivo, per\u00f2, fu quello dell'architetto anch'egli milanese Cesare Nava, del 1900.\nLa costruzione della nuova chiesa ebbe inizio l'anno successivo, nel 1901, a partire dall'abside e dalla crociera. Nel 1908, venne demolita l'ultima parte rimanente della chiesa barocca, ovvero le prime campate della navata, e, nell'anno successivo, terminata la nuova chiesa, pur restando incompiuta la facciata. Il tempio \u00e8 stato consacrato il 1\u00ba maggio 1909 dal cardinale arcivescovo di Milano Andrea Carlo Ferrari.\nTra il 1988 e il 1996, sono state realizzate le nuove vetrate policrome; nel 2003 sono terminati i lavori di restauro del campanile, del tiburio e delle coperture interne ed esterne, mentre nel 2009 \u00e8 terminato il restauro dell'abside.\nDescrizione.\nEsterno.\nLa chiesa di Santa Maria delle Grazie al Naviglio sorge sulla riva sinistra del tratto terminale del Naviglio Grande, a circa 300 metri dalla confluenza di quest'ultimo nella Darsena.\nL'esterno della chiesa \u00e8 rimasto quasi completamente incompiuto. La facciata, a salienti, presenta un paramento murario in mattoni grezzi. La sua conformazione attuale permette di ricostruire il progetto non realizzato: esso prevedeva tre portali lunettati ognuno dei quali doveva essere sormontato da un'alta polifora (bifore sopra i portali laterali, trifora sopra il portale centrale), ed un coronamento con guglie angolari contenenti statue; una guglia pi\u00f9 grande doveva stare al centro sopra il timpano ed accogliere la statua della Madonna.\nAllo stato attuale (2012), appaiono terminati soltanto il tiburio e il campanile. Il primo, posto sopra la crociera, \u00e8 a pianta ottagonale e presenta su ciascuno dei lati una lunetta ogivale che d\u00e0 luce all'interno; \u00e8 sormontato da un lanterna, anch'essa a pianta ottagonale. La torre campanaria si trova sul retro dell'abside. Alta 59 metri, ospita, all'interno della cella campanaria, un concerto di 5 campane, dei Fratelli Barigozzi; le due campane pi\u00f9 piccole sono del 1893, e provengono dalla chiesa barocca; le due pi\u00f9 grandi, invece, sono del 1950.\nInterno.\nL'interno della chiesa, in stile neoromanico con elementi neogotici, \u00e8 a croce latina, con tre navate, transetto sporgente e profonda abside.\nLa navata centrale \u00e8 separata dalle laterali tramite due file di colonne marmoree corinzie sulle quali poggiano archi a tutto sesto. La copertura \u00e8 tramite volta a botte lunettata che raggiunge i 25 metri di altezza, con piccoli rosoni, sei per lato, che danno luce all'interno. Le navate laterali, invece, sono coperte con volta a vela e sono illuminate da alte bifore chiuse dalle artistiche \"vetrate policrome\" realizzate tra il 1988 e il 1996 su progetto di don Domenico Sguaitamatti.\nIl transetto \u00e8 coperto con volta a botte ed \u00e8 della medesima altezza della navata centrale. Addossati alle due pareti di fondo vi sono due altari, ognuno dei quali \u00e8 sormontato da una grande trifora; le vetrate delle due trifore del transetto sono state realizzate nel 1996 in occasione del 50\u00ba anniversario di sacerdozio del parroco mons. Carlo Sironi e raffigurano la \"Croce\" (transetto di destra) e la \"Madonna\" (transetto di sinistra). L'altare del transetto di sinistra, gi\u00e0 altare maggiore, ospita la statua della \"Piet\u00e0\", proveniente dalla chiesa precedente; quello del transetto di destra, invece, \u00e8 dedicato a Sant'Antonio da Padova, protettore dei lavandai. Questi ultimi, riuniti in una confraternita, si radunavano nel vicino Vicolo dei Lavandai e si recavano poi in chiesa per pregare il Santo.\nIn corrispondenza della navata centrale, oltre la crociera, coperta dal tiburio ottagonale, si trova l'abside, costituita da due campate a pianta quadrata ed una, quella fondale, a pianta poligonale; a differenza del resto dell'interno della chiesa, l'abside \u00e8 interamente affrescata ed \u00e8 in stile neogotico. Il presbiterio \u00e8 delimitato da una balaustra marmorea, affiancata dai due \"pulpiti\" in bronzo, realizzati nel 1913. Al centro del presbiterio, vi \u00e8 l'altare maggiore neogotico in marmi policromi, sormontato da un tempietto con, nel timpano, il bassorilievo \"Dio Padre benedicente\"."}
{"id": "4220217", "revid": "461628", "url": "https://it.wikipedia.org/wiki?curid=4220217", "title": "Santa Maria delle Grazie al Naviglio", "text": ""}
{"id": "4220229", "revid": "767487", "url": "https://it.wikipedia.org/wiki?curid=4220229", "title": "Publicity Pays", "text": "Publicity pays \u00e8 una comica muta del 1924 diretta da Leo McCarey con protagonista Charley Chase."}
{"id": "4220231", "revid": "767487", "url": "https://it.wikipedia.org/wiki?curid=4220231", "title": "Flaviarosa Rossini", "text": " \nBiografia.\nTalvolta citata come Flaviarosa Nicoletti Rossini, si occup\u00f2 del periodo romantico e post-romantico della letteratura spagnola. Tradusse dallo spagnolo numerosi autori, mentre dal francese si occup\u00f2 di Sade. Fu moglie di Gianni Nicoletti."}
{"id": "4220232", "revid": "179980", "url": "https://it.wikipedia.org/wiki?curid=4220232", "title": "Flaviarosa Nicoletti Rossini", "text": ""}
{"id": "4220233", "revid": "115283446", "url": "https://it.wikipedia.org/wiki?curid=4220233", "title": "Karen Disher", "text": ""}
{"id": "4220236", "revid": "682087", "url": "https://it.wikipedia.org/wiki?curid=4220236", "title": "Farmaco equivalente", "text": ""}
{"id": "4220237", "revid": "1543377", "url": "https://it.wikipedia.org/wiki?curid=4220237", "title": "Unified Display Interface", "text": "La Unified Display Interface (UDI) \u00e8 stata un'interfaccia per la trasmissione di segnali multimediali basata su Digital Visual Interface (DVI). \u00c8 stata pensata per essere un'implementazione a basso costo dell'High-Definition Multimedia Interface (HDMI), fornendo comunque la compatibilit\u00e0 con entrambi gli standard (HDMI e DVI). A differenza dell'HDMI, che si rivolge ai dispositivi multimediali ad alta definizione come i monitor TV e i lettori DVD, l'interfaccia UDI era indirizzata specificamente ai produttori di monitor per computer e schede video, e non supporta il trasferimento di dati audio.\nL'interfaccia UDI \u00e8 stata principalmente sostenuta da Intel con il supporto di Samsung e di altri partner nella sua fase iniziale (fino al 2007), ma \u00e8 stata rimpiazzata dallo standard DisplayPort prima che alcun prodotto fosse rilasciato sul mercato.\nInformazioni generali.\nLa UDI fornisce una maggiore larghezza di banda rispetto ai suoi predecessori (fino a 16 Gbit/s nella sua prima versione, contro i 4,9 Gbit/s dell'HDMI 1.0) e incorpora una forma di gestione ditale dei diritti (Digital Right Management) nota come HDCP. Il connettore \u00e8 composto da una sola riga di 26 contatti distanziati 0,6 millimetri gli uni dagli altri, risultando molto simile al connettore USB che ha una singola riga con quattro contatti. Tre dei 26 contatti non sono collegati, ma sono riservati per futuri aggiornamenti del protocollo. Le spine di trasmissione e ricezione sono leggermente diverse e possono essere inserite in un solo modo. La comunicazione bidirezionale lavora a una velocit\u00e0 di trasferimento dati inferiore rispetto a quanto disponibile per il flusso di dati video in un'unica direzione.\nIl 20 dicembre 2005 \u00e8 stato annunciato l'UDI Special Interest Group (UDI SIG), che includeva tra i suoi membri aziende come Apple, Intel, LG, NVIDIA, Samsung e Silicon Image Inc, assieme ad una versione preliminare dell'interfaccia (versione 0.8). I lavori si sono concentrati sulla ridefinizione delle specifiche e sulla promozione dell'interfaccia. La specifica UDI 1.0 \u00e8 stata completata nel luglio 2006. Le differenze tra HDMI e UDI sono state ridotte al minimo poich\u00e9 le specifiche di entrambi sono state progettate per una compatibilit\u00e0 a lungo termine. Il gruppo di lavoro ha cambiato la sua denominazione da \"Special Interest Group\" a \"Working Group\" nella seconda met\u00e0 del 2006.\nAll'inizio del 2007 Intel ha cominciato a supportare il simile standard DisplayPort, i produttori hanno cominciato ad usare lo standard HDMI 1.3 e nello stesso periodo sia Intel che Samsung ritirarono il loro supporto al gruppo di lavoro. Dall'inizio del 2007 non vi sono pi\u00f9 notizie su questa interfaccia e il sito della UDI non risulta essere pi\u00f9 operativo dal 2007 in poi."}
{"id": "4220240", "revid": "767487", "url": "https://it.wikipedia.org/wiki?curid=4220240", "title": "Young Oldfield", "text": "Young Oldfield \u00e8 un cortometraggio muto del 1924 diretto da Leo McCarey. Si tratta di una comica con protagonista Charley Chase.\nIl film fu distribuito il 22 giugno 1924 dalla Path\u00e9 Exchange.\nTrama.\nJimmy fantastica sempre sulle corse. Ma ora deve pagare l'ipoteca prima di mezzogiorno altrimenti perder\u00e0 il suo negozio.\nProduzione.\nIl film fu prodotto dalla Hal Roach Studios e venne girato dal 9 al 27 marzo 1924.\nDistribuzione.\nDistribuito dalla Path\u00e9 Exchange, il film - un cortometraggio di una bobina - usc\u00ec nelle sale cinematografiche USA il 22 giugno 1924.\nCopie della pellicola (positivi di 8\u00a0mm) si trovano conservate in collezioni private. Il film \u00e8 stato distribuito in VHS dalla Grapevine Video e, masterizzato, \u00e8 stato riversato su DVD, messo sul mercato nel 2007 dalla Looser Than Loose Publishing. Il 28 luglio 2009, la All Day Entertainment ha distribuito il DVD \"Becoming Charley Chase (1915-1926)\", un'antologia dedicata a Charley Chase di 460 minuti (ISBN 1-55739-587-X) contenente anche \"Young Oldfield\" in una versione di dieci minuti."}
{"id": "4220246", "revid": "767487", "url": "https://it.wikipedia.org/wiki?curid=4220246", "title": "Ezra Williams", "text": ""}
{"id": "4220253", "revid": "1793900", "url": "https://it.wikipedia.org/wiki?curid=4220253", "title": "Strepsa", "text": "Strepsa \u00e8 un'antica citt\u00e0 del Regno di Macedonia, nei pressi di Therma verso la penisola Calcidica. Secondo alcune fonti Strepsa fu un modello di citt\u00e0-basilica. Viene menzionata da Tucidide (I.61.4)"}
{"id": "4220254", "revid": "1123126", "url": "https://it.wikipedia.org/wiki?curid=4220254", "title": "Balsamo (abate)", "text": "Biografia.\nEletto abate della Badia di Cava\nil 10 marzo 1208, forse su designazione del suo predecessore, Pietro II; fu uomo di lettere e resse con saggezza il monastero per circa 24 anni fino al 1232. Oltre ad essere un buon pastore, Balsamo fu un accorto amministratore e riusc\u00ec a recuperare, durante il suo abbaziato, parte dei beni che la comunit\u00e0 monastica \"cavense\" aveva perduto in precedenza a causa dei turbamenti politici e sociali che assillavano il regno di Sicilia. Balsamo dopo la sua elezione si rivolse al Papa Innocenzo III, che governava il regno di Sicilia quale tutore del minore Federico II, per ottenere una bolla che gli consent\u00ec poi di recuperare pi\u00f9 agevolmente i beni perduti del monastero cavense.\nNel settembre del 1209, essendo divenuto Federico II, maggiorenne, Balsamo raggiunse il nuovo imperatore a Messina per chiedergli protezione per l\u2019\"ordo cavensis\". L'imperatore prov\u00f2 simpatia per l'abate letterato che nomin\u00f2, in considerazione della sua onest\u00e0, fedelt\u00e0 e prudenza \"giustiziere a vita\" su tutti gli uomini e il territorio a lui soggetto che costituiva un vero e proprio \"feudo\" con fittissime diramazioni in Campania, Basilicata, Calabria e Puglia.\nL'abate Balsamo rimase fedele all'imperatore Federico II, anche quando questi, per ragioni politiche, nel 1228 fu scomunicato dal papa Gregorio IX.\nL'abate Balsamo, attorniato dal fervore religioso che regnava nel monastero, mor\u00ec il 24 novembre 1232 e fu sepolto di fronte alla grotta di Sant'Alferio. Nel 1675 il corpo di Balsamo fu riesumato e ricomposto in un'apposita e preziosa urna in occasione dell'anno giubilare. Le sue reliquie ora riposano sotto l'altare di Santa Felicita, prima dedicato a Santa Scolastica,\nIl nome dell'abate Balsamo \u00e8 legato a quello del paese di Balsamo, oggi quartiere di Cinisello Balsamo. Non si sa quale sia la vera origine di questo legame ma di sicuro esiste un rapporto, se non altro di devozione, tra il beato e questa localit\u00e0 del milanese, che lo festeggia ancora oggi la seconda domenica di maggio.\nProprio a causa di questo intimo legame, nel santuario di San Martino in Balsamo, a Cinisello Balsamo, sono attualmente conservati una reliquia e la tibia donata dall'abate Ildefonso Rea dei Benedettini di Cava de' Tirreni il 25 marzo 1935 alla comunit\u00e0 balsamese, recatasi in pellegrinaggio in quei luoghi. In quell'occasione i balsamesi in visita avevano fatto dono all'abbazia di un dipinto raffigurante il beato Balsamo, opera del pittore Leopoldo Carelli. La reliquia conservata a Balsamo era stata invece ricevuta dal cardinale di Milano Ildefonso Schuster, che ne aveva fatto dono a don Emlio Griffini, allora parroco di San Martino, che tanto si era interessato in merito. Proveniente comunque anch'essa dall'abbazia di Cava de' Tirreni, venne racchiusa in un prezioso reliquiario donato appositamente dal marchese Camillo Casati Stampa di Soncino (1877-1946), stimato balsamese."}
{"id": "4220260", "revid": "6923", "url": "https://it.wikipedia.org/wiki?curid=4220260", "title": "Locomotiva Gruppo 603", "text": ""}
{"id": "4220265", "revid": "1714743", "url": "https://it.wikipedia.org/wiki?curid=4220265", "title": "Ildegarda Maria di Baviera", "text": "Biografia.\nInteressata all'arte e alla pittura, fu in corrispondenza con il pittore Heinrich von Z\u00fcgel: non essendole permesso partecipare alle sue lezioni, per la correzione gli spediva i suoi disegni via posta.\nIldegarda di Baviera ebbe un'amicizia molto profonda con la scrittrice Emilia Giehrl (1837 - 1915) e, dopo che questa mor\u00ec, scrisse un libro su di lei.\nDurante la prima guerra mondiale si occup\u00f2 della cura dei feriti e della protezione delle donne e dei bambini. Per tali meriti l'imperatore Guglielmo II la insign\u00ec della Medaglia della Croce Rossa di III Classe.\nIldegarda non si spos\u00f2. Dopo la sua morte venne sepolta nella Frauenkirche a Monaco."}
{"id": "4220267", "revid": "1543377", "url": "https://it.wikipedia.org/wiki?curid=4220267", "title": "Passive Me, Aggressive You", "text": "Passive me, Aggressive You \u00e8 l'album di debutto della band neozelandese The Naked and Famous, pubblicato nel 2010.\nL'album \u00e8 stato pubblicato il 6 settembre 2010 in Nuova Zelanda, dove ha raggiunto il primo posto nella classifica musicale.\nDa questo album sono stati estratti cinque singoli: \"All of This\", \"Young Blood\" (che \u00e8 arrivato in cima alle classifiche nella \"New Zealand Singles Chart\"), \"Punching in a Dream\" e \"Girls Like You\" e \"No Way\"."}
{"id": "4220268", "revid": "1543377", "url": "https://it.wikipedia.org/wiki?curid=4220268", "title": "Jingwu", "text": "\"Jingwu \u7cbe\u6b66\" \u00e8 il titolo di una rivista mensile specializzata in arti marziali cinesi che prende il suo nome dalla Jingwu Tiyu Hui . Il primo numero \u00e8 stato pubblicato nel 1984. \u00c8 distribuito e pubblicato da Heilongjiang Sheng Tiyu Ju \u9ed1\u9f99\u6c5f\u7701\u4f53\u80b2\u5c40 e Dangdai Tiyu Zazhi She \u5f53\u4ee3\u4f53\u80b2\u6742\u5fd7\u793e."}
{"id": "4220273", "revid": "1670527", "url": "https://it.wikipedia.org/wiki?curid=4220273", "title": "Teacher's Pet", "text": "Teacher's Pet \u00e8 una serie televisiva d'animazione prodotta da Walt Disney Television Animation e diretta da Timothy Bj\u00f6rklund."}
{"id": "4220275", "revid": "767487", "url": "https://it.wikipedia.org/wiki?curid=4220275", "title": "Locomotiva prussiana G 5", "text": "Le locomotive prussiane G 5 costituivano un gruppo di locomotive a vapore con tender, di rodiggio 1-3-0, costruite in Germania, in massima parte per le Koniglich Preussische Eisenbahnverwaltung, in cinque serie differenti sulla base di un progetto di locomotiva per il traino di treni merci. Le cinque serie di locomotive, secondo la prassi \"prussiana\", furono denominate rispettivamente G 51, G 52, G 53, G 54, G 55.\nStoria.\nIl progetto di massima della locomotiva G 5 nacque nei primissimi anni novanta del XIX secolo come evoluzione concettuale di un progetto precedente, quello delle locomotive G 3. La costruzione delle locomotive ebbe inizio nel 1892. Nella seconda serie, denominata all'uso prussiano G 52, la cui costruzione ebbe inizio nel 1896 venne adottata la motorizzazione a doppia espansione; vennero prodotte circa 500 locomotive del tipo 2 per le Kpev, mentre 215, in varie forniture, furono consegnate alle ferrovie dell'Alsazia-Lorena. Nella quarta serie G 54, prodotta a partire dal 1902, venne modificata la meccanica della distribuzione con l'adozione della distribuzione Walschaerts e adottato il carrello anteriore Krauss-Kelmoltz per una migliore inscrivibilit\u00e0 nelle curve. Tra 1902 e 1910 vennero costruite circa 750 unit\u00e0 del tipo 4. L'ultima serie, la G 55, rappresent\u00f2 in un certo modo un regresso in quanto sostanzialmente identica alla quarta serie adottava il vecchio assale portante anteriore Adams; di essa vennero prodotte una ventina di unit\u00e0 entro il 1911.\nLa prima serie, G 51, inizi\u00f2 ad essere accantonata poco dopo la fine della prima guerra mondiale ed entro il 1930 era gi\u00e0 scomparsa dall'esercizio in quanto ormai obsoleta tecnicamente.\nAnche il gruppo \"G\" venne coinvolto nei risarcimenti bellici e pertanto una grossa quantit\u00e0 venne ceduta come bottino di guerra o in conto riparazioni. Ebbero locomotive G delle serie 1, 2 e 4, mescolate insieme, le ferrovie italiane, che le immatricolarono nel gruppo FS 603.\nLa Deutsche Reichsbahn dopo il 1923 immatricol\u00f2 le locomotive rimaste in dotazione come DRG 54.\nCaratteristiche.\nLa locomotiva \"prussiana\" G 5 era concettualmente una elaborazione della precedente locomotiva G 3 di cui riprendeva la disposizione e le dimensioni dei cilindri motori e la stessa distribuzione interna al telaio tipo Allan. Era invece maggiore la dimensione della caldaia, la cui pressione di esercizio era di 12 bar e la superficie tubiera di 137 m\u00b2; maggiore anche il forno che aveva una superficie di griglia di 2,29 m\u00b2 e differente il rodiggio con asse anteriore di tipo Adams.\nLocomotive G 51.\nErano la prima serie, costruita in poco pi\u00f9 di 250 unit\u00e0, a semplice espansione e con distribuzione \"Allan\" interna al telaio. Il motore aveva cilindri del diametro di 450\u00a0mm, con corsa di 630\u00a0mm e sviluppava una potenza normale di 540 CV. Il rodiggio a tre assi accoppiati, con azionamento della biella motrice sull'asse centrale, aveva un passo rigido di 4 metri in quanto gli assi erano posti a 2.000\u00a0mm l'uno dall'altro. La lunghezza totale della locomotiva e del tender era pari a 15.990\u00a0mm. La massa della locomotiva in assetto di servizio era di 48,5 t. Il peso per asse era ripartito in ragione di 13 t sul primo asse motore, 13,2 t sul secondo e 13,7 sul terzo asse. L'asse portante anteriore era caricato in ragione di 8,6 t.\nLocomotive G 52.\nCostituivano la versione a doppia espansione del precedente gruppo e ci\u00f2 le rendeva pi\u00f9 potenti permettendo una migliore prestazione. Nel complesso la locomotiva presentava le stesse dimensioni sia della caldaia che del carro. La lunghezza totale era di poco superiore, 16.168\u00a0mm. Il motore \"compound\" aveva i cilindri maggiorati a 480\u00a0mm di diametro, nello stadio ad alta pressione e a 680\u00a0mm per quello a bassa pressione. Data la maggiore massa del motore, che portava la massa in assetto di servizio della locomotiva a 51,1 t, il peso assiale era aumentato a 14,6 t sul primo e sul secondo asse motore, mentre il terzo presentava un carico di 13,8 t. L'asse anteriore portante Adams era caricato a 8,1 t.\nLocomotive G 53.\nLe locomotive della terza serie erano identiche alle G 52 quanto ad impostazione generale ma la loro motorizzazione era a semplice espansione come nella prima serie con un motore un poco pi\u00f9 potente in virt\u00f9 dei cilindri di maggiore diametro, 490\u00a0mm (rispetto ai 450\u00a0mm della prima serie). Differivano tuttavia nell'asse anteriore che adottava un carrello Krauss-Helmoltz, anzich\u00e9 l'asse portante Adams, migliorandone notevolmente la marcia nelle linee tortuose. Furono costruite tra 1903 e 1906 in oltre duecento esemplari.\nLocomotive G 54.\nLe locomotive della quarta serie erano una versione migliorata sia in potenza, in virt\u00f9 del motore a doppia espansione i cui cilindri erano stati maggiorati a 500\u00a0mm e 750\u00a0mm, rispettivamente per l'alta e la bassa pressione, che in stabilit\u00e0 di marcia in seguito all'adozione del carrello, Krauss-Helmoltz (gi\u00e0 sperimentato nella terza serie) che permetteva la traslazione del primo asse motore nel caso di inscrizione in curva, diminuendo cos\u00ec il passo rigido della locomotiva. Era stata cambiata anche la distribuzione, ora esterna e con meccanismo di tipo Walschaerts. La massa del rotabile, 55,1 t complessive in assetto di servizio, era cos\u00ec distribuita: 14,6 t sul primo asse motore, 15,3 t sul secondo e 14,1 t sul terzo; l'asse portante anteriore ora supportava 11,1 t in seguito alla differente impostazione tecnica. La lunghezza totale della macchina era rimasta invariata ma erano cambiate le distanze tra gli assi ora ridotte a 1.650\u00a0mm mentre era aumentata la distanza tra asse portante e primo del carrello anteriore aumentata da 2.300 a 2.700\u00a0mm.\nAlla locomotiva vennero accoppiati tender del tipo \"3 T 12\", \"3 T 15\" e \"4 T 16\".\nLocomotive G 55.\nLe G 5 della quinta ed ultima serie erano identiche alle G 54 eccetto per il fatto che riadottavano il vecchio, ma pi\u00f9 economico, assale anteriore portante Adams invece che il pi\u00f9 moderno Krauss-Helmholtz. La loro produzione, nel 1910, fu di una ventina di unit\u00e0. Ne vennero fornite anche 9 unit\u00e0 alle ferrovie del Granducato di Meclemburgo (MFFE) e 3 alle ferrovie dell'Alsazia-Lorena."}
{"id": "4220278", "revid": "33689", "url": "https://it.wikipedia.org/wiki?curid=4220278", "title": "Gabriele Wittek", "text": "Biografia.\nWittek \u00e8 la figlia di un maestro di sartoria di nome Matthias e di sua moglie Mathilde. Dopo la scuola secondaria si \u00e8 formata come impiegata commerciale e praticava questa attivit\u00e0 a Monaco di Baviera. Il 16 luglio 1955, si spos\u00f2 con l'ingegnere Rudolf Tegernsee.\nWittek riferisce di aver ricevuto il 6 gennaio del 1975 i primi supposti messaggi spirituali da una visione che si present\u00f2 a lei come \"fratello Emmanuel\", il cherubino della sapienza divina.\nWittek afferma di non ricevere i messaggi, visioni e sensazioni di luce come mezzo spirituale in tutto o in parte-trance, ma con piena coscienza di veglia.\nDopo aver ricevuto i suoi primi presunti messaggi, venne costituito nello stesso anno un primo cerchio ristretto di interessati nella casa di Wittek a W\u00fcrzburg; questi si sono occupati di trascrivere e pubblicizzare i supposti messaggi ricevuti dalla profetessa. Nel 1977, un altro gruppo \u00e8 stato fondato a Norimberga, e in quell'anno la comunit\u00e0 ha iniziato nei documenti interni ad utilizzare il nome di Ges\u00f9 Cristo; dal 1979 inizia anche la pubblicazione e la commercializzazione di numerosi opuscoli da distribuire pubblicamente. Il 19 gennaio del 1980 \u00e8 stata registrato, sempre a Norimberga, il nome della comunit\u00e0 inizialmente chiamata \"Lo Spirito Interiore = Chiesa di Cristo fondata\", e il 26 aprile del 1980 a Stoccarda ha seguito la fondazione effettiva del \"Heimholungswerk Jesu Christi\" sotto il nome di Ges\u00f9 Cristo \"Lo Spirito Interiore = Chiesa di Cristo fondata\". Sia Wittek che suo marito Rudolf Tegernsee sono stati tra i sette membri fondatori. Attraverso una campagna di marketing, la comunit\u00e0 ebbe immediatamente una rapida espansione, soprattutto in Germania ove si formarono numerose comunit\u00e0. Nel 1984 il \"Heimholungswerk Jesu Christi\" ha mutato il suo nome in \"Universelles Leben\" Vita Universale (UL).\nPrima del 1975, l'attivit\u00e0 letteraria di Gabriele Wittek non era nota. Da quel momento, per\u00f2, \u00e8 apparsa al mondo nel 2006 con pi\u00f9 di 50 opere e ha scritto numerosi saggi."}
{"id": "4220279", "revid": "72811", "url": "https://it.wikipedia.org/wiki?curid=4220279", "title": "Dead or Alive 2 Millennium", "text": ""}
{"id": "4220290", "revid": "305330", "url": "https://it.wikipedia.org/wiki?curid=4220290", "title": "Torre d'osservazione", "text": ""}
{"id": "4220291", "revid": "110157", "url": "https://it.wikipedia.org/wiki?curid=4220291", "title": "Radho\u0161\u0165", "text": "Radho\u0161\u0165 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220292", "revid": "287204", "url": "https://it.wikipedia.org/wiki?curid=4220292", "title": "Radhost", "text": ""}
{"id": "4220297", "revid": "110157", "url": "https://it.wikipedia.org/wiki?curid=4220297", "title": "Rudoltice", "text": "Rudoltice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220298", "revid": "52943289", "url": "https://it.wikipedia.org/wiki?curid=4220298", "title": "Angelo del Boca", "text": ""}
{"id": "4220300", "revid": "125698077", "url": "https://it.wikipedia.org/wiki?curid=4220300", "title": "Tracy Spiridakos", "text": "Compare in numerosi telefilm e film canadesi e americani. \u00c8 conosciuta in particolare sia per il ruolo di Charlotte \"Charlie\" Matheson, nella serie \"Revolution\", sia per il ruolo del detective Hailey Upton, nella serie \"Chicago PD\", entrambe trasmesse dalla rete televisiva NBC.\nCarriera.\nTracy \u00e8 nata a Winnipeg, Canada, da genitori greci, George e Anastasia Spiridakos, che dirigono un ristorante. Ha due fratelli. La famiglia \u00e8 tornata in Grecia, nel villaggio di Skala, vicino a Sparta, quando lei aveva quattro anni, per ritornare in Canada cinque anni dopo. Tracy si identifica molto con la cultura e le usanze greche.\nSpiridakos ha impersonato diversi ruoli quando era alle superiori, per poi passare a studiare alla \"Actors Training Centre\" di Manitoba. Si \u00e8 diplomata alla Oak Park High School a Winnipeg. Spiridakos si \u00e8 poi trasferita a Vancouver nel 2007 per poter proseguire la carriera di attrice.\nHa continuato a lavorare in televisione con dei ruoli ricorrenti in diverse serie TV, come \"Bionic Woman\", \"Supernatural\", \"The L Word\", \"Hellcats\", \"Psych\", \"Being Human\", e \"Goblin\".\nNel 2009 ha vinto il premio Teletoon canadese per aver impersonato il ruolo della quindicenne Becky Richards nella serie \"Majority Rules!\". Il suo primo film importante \u00e8 stato \"L'alba del pianeta delle scimmie\" nel 2011. Nel 2012, Spiridakos viene scelta dalla NBC per un ruolo principale nella serie \"Revolution\" come Charlie Matheson, incentrato sulla sopravvivenza umana dopo un'apocalisse tecnologica. Tracy ha girato l'episodio pilota ad Atlanta, per poi continuare le riprese a Wilmington, North Carolina.. Dal 2017 prende parte alla serie \"Chicago P.D.\", nel ruolo del detective Hailey Upton."}
{"id": "4220303", "revid": "72396", "url": "https://it.wikipedia.org/wiki?curid=4220303", "title": "Alessia Gizzi", "text": "Biografia.\nHa frequentato il Liceo Linguistico, parla tre lingue: l'inglese, il francese e lo spagnolo.\nIl 13 maggio 2003, consegue la laurea con 110/110 nella facolt\u00e0 di Scienze della comunicazione della Sapienza, con una tesi in Sociologia delle relazioni internazionali, parlando della stampa italiana e della differenza di tolleranza nei confronti del mondo musulmano dopo gli attentati dell'11 settembre 2001.\nNel 2003 collabora per il mensile 13 Magazine, occupandosi di esteri e cultura.\nHa lavorato anche per il settimanale cinematografico \"L'acchiappafilm\".\nIn passato, inoltre, ha effettuato vari stage per: \"La Repubblica\", Rai Corporation, America Oggi, Gente d'Italia, International Bureau di Roma, Rai News24, Visite a domicilio.\nIn seguito ha iniziato a lavorare come cronista per il TG3, dove ha condotto anche il \"TG3 Minuti\" e la rubrica \"Pixel\"."}
{"id": "4220304", "revid": "110157", "url": "https://it.wikipedia.org/wiki?curid=4220304", "title": "Rybn\u00edk (Pardubice)", "text": "Rybn\u00edk \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220307", "revid": "767487", "url": "https://it.wikipedia.org/wiki?curid=4220307", "title": "Richard Kohn", "text": "Carriera.\nDa calciatore gioc\u00f2 per Winer AC, Wiener AF e Amateure Vienna in Austria e per MTK Budapest in Ungheria, dove ottenne per la prima volta il soprannome di \"Dombi\". Con la Nazionale austriaca prese parte ai Giochi Olimpici del 1912.\nDa allenatore guid\u00f2 Hertha Berlino, First Vienna, Barcellona, KS Warszawianka, Monaco 1860, VfR Mannheim. Pass\u00f2 poi al Bayern Monaco, dove vinse il campionato tedesco battendo in finale l'Eintracht grazie a un gol di Oskar Rohr, acquistato dal Mannheim per suo volere. Dopo l'ascesa del nazismo Kohn, di etnia ebraica, torn\u00f2 in Spagna per allenare nuovamente il Barcellona. Dopo un breve passaggio al Basilea approd\u00f2 poi al Feyenoord, dove vinse il campionato olandese nel 1936 e nel 1939. Dopo la seconda guerra mondiale ebbe occasione di sedere sulla panchina della squadra di Rotterdam in altri due distinti periodi."}
{"id": "4220308", "revid": "52943603", "url": "https://it.wikipedia.org/wiki?curid=4220308", "title": "Richard Dombi", "text": ""}
{"id": "4220309", "revid": "52943612", "url": "https://it.wikipedia.org/wiki?curid=4220309", "title": "Richard Domby", "text": ""}
{"id": "4220311", "revid": "72811", "url": "https://it.wikipedia.org/wiki?curid=4220311", "title": "Dead or Alive 2 Hardcore", "text": ""}
{"id": "4220312", "revid": "287204", "url": "https://it.wikipedia.org/wiki?curid=4220312", "title": "\u0158epn\u00edky", "text": "\u0158epn\u00edky \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220313", "revid": "52943650", "url": "https://it.wikipedia.org/wiki?curid=4220313", "title": "Jack Domby", "text": ""}
{"id": "4220314", "revid": "287204", "url": "https://it.wikipedia.org/wiki?curid=4220314", "title": "Repniky", "text": ""}
{"id": "4220319", "revid": "767487", "url": "https://it.wikipedia.org/wiki?curid=4220319", "title": "Marcus Moore", "text": ""}
{"id": "4220320", "revid": "110157", "url": "https://it.wikipedia.org/wiki?curid=4220320", "title": "\u0158etov\u00e1", "text": "\u0158etov\u00e1 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220321", "revid": "287204", "url": "https://it.wikipedia.org/wiki?curid=4220321", "title": "Retova", "text": ""}
{"id": "4220327", "revid": "767487", "url": "https://it.wikipedia.org/wiki?curid=4220327", "title": "Turandot (film 1934)", "text": "Turandot (\"Prinzessin Turandot\") \u00e8 un film del 1934 diretto da Gerhard Lamprecht.\nTrama.\nLunatica e capricciosa, la principessa Turandot fa inquietare i genitori, l'imperatore e l'imperatrice della Cina. Turandot coinvolge tutta la corte in una lunga sequenza di indovinelli ma, a colui che non li indovina, viene tagliata la testa. Il principe di Samarcanda, uno dei condannati, viene visto sfilare sul carro che lo porta al patibolo dal giovane Kalaf che, allora, decide di mettere fine a quella barbara consuetudine. Ma, portato davanti ai giudici, Kalaf viene a scoprire che si tratta solo di una messa in scena: la storia degli indovinelli e delle esecuzioni \u00e8 una delle invenzioni di Turandot per ravvivare la smorta corte cinese. Kalaf, innamorato della principessa, la incontra di notte nei giardini del parco: il loro amore suscita l'entusiasmo del popolo che spera finalmente di assistere alla fine delle bizze dell'eccentrica principessa.\nProduzione.\nIl film fu prodotto dall'Universum Film (UFA).\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche il 30 novembre 1934 presentato in prima a Berlino al Gloria-Palast."}
{"id": "4220329", "revid": "110157", "url": "https://it.wikipedia.org/wiki?curid=4220329", "title": "\u0158et\u016fvka", "text": "\u0158et\u016fvka \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220330", "revid": "52944310", "url": "https://it.wikipedia.org/wiki?curid=4220330", "title": "Dagahb\u00f9r", "text": ""}
{"id": "4220331", "revid": "287204", "url": "https://it.wikipedia.org/wiki?curid=4220331", "title": "Retuvka", "text": ""}
{"id": "4220332", "revid": "786097", "url": "https://it.wikipedia.org/wiki?curid=4220332", "title": "Israele Tsvaygenbaum", "text": "Biografia.\nIsrael Tsvaygenbaum \u00e8 un artista che ha esposto in Russia e negli Stati Uniti. Un certo numero di sue opere si trovano nel \"Museum of Imitative Arts\", Derbent. Altri lavori si trovano nelle collezioni private in nove paesi, tra cui Austria, Bulgaria, Inghilterra, Francia, Paesi Bassi, Israele, Russia e Stati Uniti.\nTsvaygenbaum \u00e8 nato nella citt\u00e0 di Derbent, nella Russia meridionale, una delle pi\u00f9 antiche citt\u00e0 del mondo. La popolazione \u00e8 in prevalenza musulmana, ma vi risiedono anche famiglie di ebrei. I genitori di Tsvaygenbaum sono ebrei. Suo padre era originario di B\u0119dzin, Polonia e durante la seconda guerra mondiale, fu costretto a fuggire in Unione Sovietica. La madre di Tsvaygenbaum \u00e8 nata in Unione Sovietica, ed appartiene al gruppo etnico degli Ebrei delle Montagne.\nLa cultura e lo stile di vita delle zone in cui Tsvaygenbaum \u00e8 cresciuto, uniti alla sua origine ebraica, si riflettono nei suoi dipinti. Il quotidiano russo Izvestija Derbentskie (in russo: \u0414\u0435\u0440\u0431\u0435\u043d\u0442\u0441\u043a\u0438\u0435 \u0438\u0437\u0432\u0435\u0441\u0442\u0438\u044f) scrisse sul lavoro di Tsvaygenbaum:\n\"Il tema della solitudine e della malinconia \u00e8 prevalente in molti dei quadri, come \"Nostalgia\", \"Solitario\", \"Gli Uomini Chiodatura\", e altri. Questo tema si ispira a immagini del padre dell'artista, che proviene dalla Polonia. Nel 1939, all'et\u00e0 di 29 anni, \u00e8 fuggito la Polonia per sfuggire alla peste bruna [i nazisti]. I suoi parenti sono stati uccisi. La composizione delle immagini rivela la tristezza e la malinconia.\"\nEd ancora:\n\"Il sapore dei colori nei dipinti \u00e8 moderato e ovattato. Questa \u00e8 una tavolozza d'autunno, in cui l'oro della betulla si armonizza con il rame delle foglie della quercia. Il cremisi dell'acero si armonizza con il buio dei rami nudi.\"\nDal 1976 al 1980, Tsvaygenbaum, ha studiato arte al Collegio di Izberba\u0161, in Daghestan. Nel 1991 prese un Master of Fine Arts presso l'Universit\u00e0 di Stato Kuban, a Krasnodar, in Russia. Tsvaygenbaum ha fondato un'associazione di artisti \"Colorit\", a Derbent nel 1986. \"Colorit\" ha esposto in alcune mostre d'arte a Derbent e nella Galleria d'Arte a Macha\u010dkala, Daghestan, Russia.\nNel mese di novembre 1993 e aprile 1994 Tsvaygenbaum ha tenuto i suoi ultimi due spettacoli in Russia. Entrambi gli spettacoli si sono esplicati in due mostre personali tenute a Mosca, la prima alla Galleria Est e la seconda \"Rapsodia Ebraica\" presso la Casa Centrale degli Artisti a Krymsky Val. L'artista ha dedicato \"Rapsodia Ebraica\" a suo padre.\nNel luglio 1994, Israel Tsvaygenbaum e la sua famiglia hanno lasciato la Russia, perch\u00e9 continuare a vivere nella repubblica del Daghestan \u00e8 diventato molto pericoloso per la sua famiglia. Attualmente vive a Albany, nello stato di New York. Negli Stati Uniti Tsvaygenbaum continua a lavorare sui suoi dipinti. I suoi dipinti rappresentano temi universali ed ebraici, e attualmente la sua tavolozza si \u00e8 spostata dal marrone al giallo.\nAl 25 dicembre 2016 in Europa e in Israele e il 15 gennaio 2017 negli Stati Uniti, RTVi in onda un'intervista con Israel Tsvaygenbaum nel programma \"A New York con Victor Topaller\", dove l'artista ha parlato della sua arte, la vita e persone interessanti che ha incontrato nella sua vita.\nNel 2016 Tsvaygenbaum \u00e8 stato autore ospite del libro \"C'era una citt\u00e0 del genere. Derbent\". Il libro \u00e8 stato pubblicato in russo. Ha incluso racconti della sua infanzia nella sua citt\u00e0 natale Derbent.\nNel 2018 Tsvaygenbaum \u00e8 stato l'autore ospite di un altro libro \"Orgoglioso, felice e grato di essere ebreo\". \u00c8 stato pubblicato negli Stati Uniti in inglese. I suoi racconti nel libro erano intitolati \"Memoria: Il giudaismo nella mia vita.\"\nArtista firma.\nTsvaygenbaum firma i suoi quadri con il suo nome in ebraico: \"\u05d9\u05e9\u05e8\u05d0\u05dc\", o nella versione ridotta in ebraico: \"\u05d9\u05e9\", fatta eccezione per i dipinti \"Ragazzo che conduce l'angelo cieco\" (1997) e \"Fiore\" (1998) dove ha firmato in inglese come \"Israel Tsvaygenbaum\". Tsvaygenbaum firma le sue immagini verso sinistra o verso destra, nell'angolo. Scrive i titoli dei dipinti sul retro della tela. I titoli precedenti all'emigrazione negli Stati uniti nel 1994 sono stati scritti in russo, e quelli prodotti dopo in inglese.\nFamiglia.\nTsvaygenbaum \u00e8 sposato con Katerina Tsvaygenbaum, figlia dello storico russo Yagutil Mishiev. Hanno tre figlie: Mirvari, Raisa ed Esther."}
{"id": "4220339", "revid": "110157", "url": "https://it.wikipedia.org/wiki?curid=4220339", "title": "S\u00e1zava (Pardubice)", "text": "S\u00e1zava \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220348", "revid": "767487", "url": "https://it.wikipedia.org/wiki?curid=4220348", "title": "Se\u010d (\u00dast\u00ed nad Orlic\u00ed)", "text": "Se\u010d \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220350", "revid": "796703", "url": "https://it.wikipedia.org/wiki?curid=4220350", "title": "Uccio Renner", "text": ""}
{"id": "4220353", "revid": "1904508", "url": "https://it.wikipedia.org/wiki?curid=4220353", "title": "Regicidio di Umberto I", "text": "Il regicidio del re d'Italia Umberto I di Savoia fu compiuto dall'anarchico Gaetano Bresci durante una visita ufficiale del re a Monza il 29 luglio 1900.\nIl monarca era gi\u00e0 scampato a due attentati, eseguiti dagli anarchici Giovanni Passannante il 17 novembre 1878 e Pietro Acciarito il 20 aprile 1897.\nContesto.\nMoti di Milano.\nTra il 6 e l'8 maggio 1898 a Milano la popolazione scese in piazza contro le condizioni di lavoro e l'aumento del prezzo del pane dei mesi precedenti. Il governo di Antonio Starabba di Rudin\u00ec dichiar\u00f2 lo stato d'assedio e diede pieni poteri al generale Fiorenzo Bava Beccaris per reprimere la rivolta.\nA Milano in quei giorni erano presenti circa 15 000 militari, la rivolta venne repressa nel sangue e ci furono 81 morti e 450 feriti tra la popolazione.\nDopo i fatti di Milano il generale Fiorenzo Bava Beccaris il 5 giugno ricevette da re Umberto I di Savoia l'onorificenza di Grande ufficiale dell'Ordine militare di Savoia e il 4 luglio venne nominato dal re Senatore del Regno, carica che mantenne fino al 1924 all'alba del fascismo di cui divenne sostenitore.\nLa repressione della rivolta nel sangue, l'onorificenza e la nomina a Senatore di Bava Beccaris suscitarono il forte sdegno di parte della popolazione, tra cui lo stesso Bresci che il 29 luglio 1900 dichiar\u00f2 esplicitamente di aver voluto \"vendicare i morti del maggio 1898 e l'offesa della decorazione al criminale Bava Beccaris\".\nLa preparazione del regicidio.\nL'anarchico toscano Gaetano Bresci era nato a Prato nel 1869, di professione operaio ader\u00ec presto alle idee anarchiche e nel 1894 venne condannato a due anni di domicilio coatto nell'isola di Lampedusa e dopo aver scontato la pena divent\u00f2 tessitore a Ponte all'Ania nel comune di Barga (LU); all'inizio del 1898 emigr\u00f2 negli Stati Uniti a Paterson in New Jersey e riprese il lavoro di operaio tessile, dopo i moti di Milano.\nIl 27 febbraio 1900 acquist\u00f2 a Paterson l'arma per uccidere il re, un revolver Harrington &amp; Richardson modello \"Massachusetts\" a cinque colpi, calibro .38 S&amp;W attualmente conservato presso il Museo criminologico di Roma.\nIl 17 maggio si imbarc\u00f2 da New York e il 26 maggio sbarc\u00f2 a Le Havre, assieme a un elbano e a un trentino visit\u00f2 l'Esposizione di Parigi e poi torn\u00f2 a Coiano di Prato, suo paese natale dove rimase fino al 18 luglio quando si trasfer\u00ec da sua sorella a San Pietro poi raggiunse Bologna e la sera del 21 luglio Piacenza, poi il 24 luglio Milano dove affitt\u00f2 la camera di una pensione e il 27 luglio raggiunse Monza dove affitt\u00f2 un'altra camera e cominci\u00f2 a perlustrare la zona e i dintorni di Villa Reale chiedendo anche notizie sugli spostamenti della famiglia reale fino al giorno dell'attentato.\nCronologia degli eventi.\nIl regicidio.\nIl re era stato invitato alla cerimonia di chiusura della societ\u00e0 di ginnastica Forti e Liberi in via Matteo da Campione; dopo essere arrivato in carrozza e aver assistito agli esercizi ginnici e al discorso di premiazione del prof. Draghino, torn\u00f2 in carrozza alle 21:30 per tornare a Villa Reale. Mentre usciva dal portone, dove c'era una folla di ginnasti, si avvicin\u00f2 Bresci che lo colp\u00ec tre volte con il revolver sparando il quarto colpo a vuoto. Il Re fu colpito sia al volto che alla gola.\nI cavalli si imbizzarrirono e il re venne portato il prima possibile a Villa Reale, ma vi giunse esanime. Bresci venne circondato dai carabinieri, coi quali ebbe una colluttazione, strapp\u00f2 a uno di loro la divisa e infine venne catturato dal maresciallo dei carabinieri Locatelli in collaborazione con un pompiere e portato nella guardina della caserma dei carabinieri.\nIl ritorno della salma del Re a Roma.\nIl 30 luglio arrivarono a Monza reali, principi e principesse. Il nuovo re Vittorio Emanuele III, che era in crociera nel Mediterraneo con la consorte Elena di Montenegro, sbarc\u00f2 a Reggio Calabria, per poi raggiungere Napoli, dove si incontr\u00f2 con l'ex presidente del Consiglio Francesco Crispi. Da qui i nuovi regnanti giunsero in treno alle 18:30 nella stazione di Monza, controllata dal Reggimento \"Genova Cavalleria\". Re Vittorio Emanuele III pot\u00e9 cos\u00ec incontrare la madre e vedere la salma del padre nella camera ardente.\nIl funerale del Re a Roma.\nL'8 agosto, dopo una cerimonia nella camera ardente di Villa Reale, la salma venne accompagnata in stazione, da dove part\u00ec per Roma in un vagone speciale con l'alto clero e i dignitari di corte, a cui era stata affidata anche la Corona ferrea. Alle 18:30 giunse nella stazione di Roma Termini, da dove il corteo funebre, con in testa il generale Amedeo Avogadro, tra due ali di folla raggiunse il Pantheon, dove la salma venne tumulata.\nIl processo.\nMolte furono le voci che si alzarono - contro o a favore - il gesto di Bresci, immediatamente messe a tacere dall'introduzione del nuovo reato di \"apologia di regicidio\", per il quale vennero tratti in arresto due religiosi: don Arturo Capone, parroco a Salerno, e fra Giuseppe Volponi, un francescano di Roma. Quest'ultimo, fu condannato a 8 mesi di galera e a mille lire di multa (28 agosto).\nIl 29 agosto 1900 si apr\u00ec alle nove del mattino, presso la Corte d\u2019assise di Milano il processo contro Gaetano Bresci che venne difeso dall'ex anarchico Saverio Merlino dopo che Filippo Turati aveva rifiutato per non compromettere il Partito Socialista Italiano e la sua carriera politica, quindi il processo si concluse alle 18 con la condanna di Bresci alla pena dell\u2019ergastolo inasprita dalla segregazione cellulare per i primi sette anni nel penitenziario di Santo Stefano nell'isola di Ventotene in una cella di nove metri quadri costruita per sorvegliarlo, ma il 22 maggio 1901 venne trovato impiccato e venne archiviato come suicidio. La morte fu anche attribuita a un pestaggio di alcune guardie del carcere che avrebbero inscenato il suicidio.\nL'anarchico americano Leon Czolgosz disse che il regicidio di Umberto I fu la sua ispirazione per uccidere il presidente degli Stati Uniti William McKinley il 14 settembre 1901.\nGli effetti personali di Bresci, tra cui la pistola con cui uccise Umberto I con alcuni proiettili, si trovano al Museo criminologico di Roma.\nCommemorazione.\nNel centenario dell'attentato, il 29 luglio 2000 venne ricordato il Re d'Italia con una messa solenne nel Duomo di Monza e con una commemorazione a Villa Reale; alle cerimonie parteciparono il sindaco della citt\u00e0, Roberto Colombo, e lo storico Aldo Mola con il duca Amedeo di Savoia-Aosta e il principe Sergio di Jugoslavia mentre a Roma i monarchici portarono i fiori sulla tomba al Pantheon..\nNella cultura di massa.\nArchitettura.\nNel luogo dell'attentato, a Monza venne costruita nel 1910 la Cappella espiatoria in memoria del re ucciso, su disegno dell'architetto Giuseppe Sacconi, per volont\u00e0 del figlio del re, Vittorio Emanuele III."}
{"id": "4220354", "revid": "287204", "url": "https://it.wikipedia.org/wiki?curid=4220354", "title": "Tatransk\u00ed Vlci", "text": "Il Tatransk\u00ed Vlci (Italiano: Lupo Tartaro) era una squadra di hockey su ghiaccio giovanile che giocava nella Molodiojna\u00efa Hokke\u00efna\u00efa Liga (MHL). Era stata fondata nel 2011 come la squadra giovanile dell'HC Lev (KHL) con base a Spi\u0161sk\u00e1 Nov\u00e1 Ves in Slovacchia. Quando HC Lev si trasfer\u00ec da Poprad a Praga nella stagione 2012-2013 la squadra del Tatransk\u00ed Vlci venne sciolta."}
{"id": "4220356", "revid": "110157", "url": "https://it.wikipedia.org/wiki?curid=4220356", "title": "Seman\u00edn", "text": "Seman\u00edn \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4220357", "revid": "287204", "url": "https://it.wikipedia.org/wiki?curid=4220357", "title": "Semanin", "text": ""}
{"id": "4220359", "revid": "599013", "url": "https://it.wikipedia.org/wiki?curid=4220359", "title": "Mike Benton", "text": ""}
{"id": "4220361", "revid": "300067", "url": "https://it.wikipedia.org/wiki?curid=4220361", "title": "Michael Benton", "text": ""}
{"id": "4220372", "revid": "98077", "url": "https://it.wikipedia.org/wiki?curid=4220372", "title": "Paolo (giurista)", "text": ""}
{"id": "4220373", "revid": "599013", "url": "https://it.wikipedia.org/wiki?curid=4220373", "title": "Abhishek Yadav", "text": "Carriera.\nNel maggio del 2015 viene nominato direttore scout per la federazione di calcio indiana."}
{"id": "4220377", "revid": "1086846", "url": "https://it.wikipedia.org/wiki?curid=4220377", "title": "Societ\u00e0 Sportiva Juventus Stabia 1987-1988", "text": "Questa voce raccoglie le informazioni riguardanti la Societ\u00e0 Sportiva Juve Stabia nelle competizioni ufficiali della stagione 1987-1988.\nStagione.\nNella stagione 1987-1988 la Juve Stabia \u00e8 giunta al 12\u00ba posto nel campionato di Serie C2 girone D. In 34 partite disputate, compie 10 vittorie, 10 pareggi e 14 sconfitte per un totale di 30 punti."}
{"id": "4220388", "revid": "253269", "url": "https://it.wikipedia.org/wiki?curid=4220388", "title": "Gerhard Lamprecht", "text": "Biografia.\nNato a Berlino, Gerhard Lamprecht fece il suo debutto come sceneggiatore a sedici anni. Ha studiato storia dell'arte, prendendo anche lezioni di recitazione. Nella sua carriera, durata dal 1918 al 1958, diresse oltre sessanta film e ne sceneggi\u00f2 circa una trentina. Fu anche produttore e gir\u00f2 qualche film come attore.\nConosciuto internazionalmente come storico e collezionista, fino al 1970 ha lavorato a un catalogo tedesco sul cinema muto, un libro di oltre cinquemila pagine che viene considerato il pi\u00f9 importante lavoro sui film tedeschi dal 1903 al 1931."}
{"id": "4220390", "revid": "2057018", "url": "https://it.wikipedia.org/wiki?curid=4220390", "title": "Imre Pozsonyi", "text": "Carriera.\nDa calciatore prese parte nel 1901 ad alcune partite non ufficiali della Nazionale ungherese e l'anno seguente fu in campo nel primo incontro ufficiale della sua Nazionale.\nInizi\u00f2 la carriera da allenatore al KS Cracovia, che port\u00f2 a vincere il primo titolo di campione di Polonia della storia. Allen\u00f2 poi il Barcellona con cui vinse Copa del Rey ed il campionato catalano, ma lasci\u00f2 la squadra per tornare in Ungheria. Negli anni seguenti guid\u00f2 Ujpest e Grandanski Zagabria, che port\u00f2 alla vittoria del campionato Jugoslavo nel 1926 e nel 1928."}
{"id": "4220391", "revid": "52945855", "url": "https://it.wikipedia.org/wiki?curid=4220391", "title": "Jesza Poszony", "text": ""}
{"id": "4220393", "revid": "287204", "url": "https://it.wikipedia.org/wiki?curid=4220393", "title": "Ross Case", "text": "Carriera.\nGiocatore specializzato nel doppio, in questa disciplina vince infatti venti titoli tra cui due del Grande Slam. La maggior parte dei tornei li ha giocati in coppia con il connazionale Geoff Masters. Nel singolare \u00e8 riuscito a vincere quattro titoli ed a raggiungere la quattordicesima posizione mondiale.\nIn Coppa Davis gioca un totale di sette match con la squadra australiana vincendone tre."}
{"id": "4220397", "revid": "1305772", "url": "https://it.wikipedia.org/wiki?curid=4220397", "title": "Nights into Dreams...", "text": " (reso graficamente come NiGHTS into DREAMS...), \u00e8 un videogioco pubblicato dalla SEGA nel 1996 per console Sega Saturn. La storia del gioco segue due ragazzini che entrano in un mondo onirico, dove sono guidati dal protagonista del gioco, chiamato Nights.\n\"Nights into Dreams...\" \u00e8 stato sviluppato dalla Sonic Team, e prodotto da Y\u016bji Naka (anche nelle vesti di programmatore) e Naoto \u014cshima, che ha lavorato invece come character designer e regista. Le intenzioni degli sviluppatori erano di rendere la sensazione del volo come elemento centrale del gameplay, attraverso una combinazione di grafica 2D e 3D.\nVerso la fine del 1996 usc\u00ec un'edizione speciale a tema natalizio intitolata \"Christmas Nights\" sempre per Sega Saturn.\nIl videogioco \u00e8 stato ripubblicato per PlayStation 2 il 21 febbraio 2008 esclusivamente in Giappone.\nUna versione HD \u00e8 invece stata distribuita nell'ottobre 2012 per Steam, PlayStation Network e Xbox Live.\nTrama.\nOgni notte, quando si va a dormire, si entra nel mondo onirico di Nightopia o in quello di Nightmare, dove vengono rappresentati i sogni e gli incubi delle persone. La pace che vive in questo mondo viene per\u00f2 interrotta dal malvagio Wizeman, uno stregone assetato di potere: il suo obiettivo \u00e8 rubare dalle persone dormienti le Ideya, sfere di energia rappresentanti vari aspetti della psiche, per diventare ancora pi\u00f9 potente ed entrare nella nostra realt\u00e0. Per realizzare il suo obiettivo d\u00e0 vita a delle creature demoniache con il nome di Nightmaren, tra i quali Reala e il \"fratello\" Nights: quest'ultimo, ribellandosi a Wizeman, viene rinchiuso all'interno di una piccola struttura dal nome di Ideya Palace.\nNella citt\u00e0 immaginaria di Twin Peaks, nel frattempo, due ragazzini di nome Elliot Edwards e Claris Sanders tornano a casa delusi di loro stessi: il primo per aver perso una partita di basket, la seconda per aver cantato male durante un'audizione. Andando a dormire, si ritrovano a Nightopia e incontrano Nights, offrendosi di aiutarlo a sconfiggere Wizeman; \u00e8 cos\u00ec che l'avventura ha inizio."}
{"id": "4220400", "revid": "1573940", "url": "https://it.wikipedia.org/wiki?curid=4220400", "title": "Ardops nichollsi", "text": "Ardops nichollsi () \u00e8 un pipistrello della famiglia dei Fillostomidi, unica specie del genere Ardops (), diffuso nelle Piccole Antille.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 60 e 73\u00a0mm, la lunghezza dell'avambraccio tra 42,5 e 51,9\u00a0mm, la lunghezza del piede tra 12,6 e 18\u00a0mm, la lunghezza delle orecchie tra 16 e 18\u00a0mm e un peso fino a 18,7\u00a0g.\nCaratteristiche craniche e dentarie.\nIl cranio \u00e8 largo con un rostro corto e moderatamente appiattito. La cresta sagittale \u00e8 ben sviluppata. Le creste sopra-orbitali e il processo post-orbitale sono robusti. Gli incisivi superiori sono corti e robusti. Il terzo molare inferiore \u00e8 piccolo.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e densa. Il colore del dorso varia dal marrone scuro al bruno-nerastro, con i singoli peli marrone scuro alla base, giallo-brunastro al centro e marroni all'estremit\u00e0. Sono presenti delle macchie bianche alla giunzione dell'ala sul corpo. Le parti ventrali sono brunastre brillanti, con dei riflessi bianco-grigiastri. Le membrane alari e l'uropatagio sono marroni scure. Il muso \u00e8 corto. Le orecchie sono di dimensioni normali, marroni chiare con i margini giallastri. Il trago \u00e8 corto, triangolare e giallastro. La foglia nasale \u00e8 formata da una porzione anteriore rotonda e una posteriore lanceolata. L'uropatagio \u00e8 limitato ad una banda lungo gli arti inferiori ed \u00e8 ricoperto di peli, mentre la coda \u00e8 assente.\nBiologia.\nComportamento.\nSi rifugia sugli alberi e nella vegetazione.\nAlimentazione.\nSi nutre di frutta. Viene considerato un importante disseminatore ed impollinatore.\nRiproduzione.\nFemmine attive riproduttivamente sono state catturate in primavera. Un'altra catturata in aprile stava allattando. Danno alla luce un piccolo alla volta.\nDistribuzione e habitat.\nQuesta specie \u00e8 diffusa nelle Piccole Antille dall'isola di Sint Eustatius a nord, fino a Saint Vincent a sud.\nVive nelle foreste pluviali. Alcuni individui sono stati catturati lungo le ferrovie e in boschi di piante di cacao.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerata l'abbondanza all'interno dell'areale ristretto, classifica \"A.nichollsi\" come specie a rischio minimo (LC)."}
{"id": "4220402", "revid": "633073", "url": "https://it.wikipedia.org/wiki?curid=4220402", "title": "Ardops", "text": ""}
{"id": "4220406", "revid": "1305772", "url": "https://it.wikipedia.org/wiki?curid=4220406", "title": "Boize", "text": "La Boize \u00e8 un fiume tedesco di circa 30\u00a0km di lunghezza, che nasce nel territorio del comune di Seedorf, non lontano dal lago Schaal, in un bosco chiamato \"Birkenort\", scorre nel \"Land\" dello Schleswig-Holstein e poi in quello del Meclemburgo-Pomerania Anteriore, dove sfocia nella Sude presso Boizenburg/Elbe.\nDopo la sorgente la Boize si dirige compiendo numerose curve verso sud finch\u00e9 per un tratto ad ovest di Gudow segna il confine fra Schleswig-Holstein e Meclemburgo-Pomerania Anteriore.\nNel territorio meclemburghese il corso del fiume, ampiamente rettificato, viene scavalcato dall'autostrada 24 presso L\u00fcttow-Valluhn, dopo di che scorre parallelo alla strada federale\u00a0195. A Boizenburg/ Elbe il fiume alimenta un sistema di canali a forma di anello intorno al centro storico della citt\u00e0, affiancati da bastioni. Gli ultimi metri del suo percorso hanno forma di un porto presso il quale si trova anche l'antico quartiere di Elbewerft Boizenburgs.\nQui, all'estremo nord del Parco Naturale Meclemburghese di Elbetal, la Boize si getta nella Sude, la quale poco dopo sfocia a sua volta nell'Elba.\nL'estuario della Sude venne spostato verso il 1983 dalla localit\u00e0 di Gothmann all'ingresso del porto di Boizenburg, cosicch\u00e9 la Boize divenne un affluente della Sude, mentre in precedenza essa sfociava direttamente nell'Elba.\nLa sorgente della Boize sta a sud dello spartiacque Mare del Nord/Mar Baltico, quindi mentre le acque oltre la Sude e l'Elba si riversano nel mare del Nord, quelle del lago di Ratzeburg si riversano, attraverso il fiume Wakenitz, nel mar Baltico.\nAffluenti della Boize sono tra gli altri il Klein-Zecher, il Waldmoorbach, il F\u00e4rbergraben e numerosi altri canali di drenaggio.\nL'associazione \"Pro Boize\" \u00e8 impegnata per un cauto trattamento dei corsi d'acqua, per il ripristino e ricostruzione delle briglie, per rendere possibile la ripresa della pesca e per migliorare la situazione ecologica delle acque."}
{"id": "4220409", "revid": "1452073", "url": "https://it.wikipedia.org/wiki?curid=4220409", "title": "Anno 2070", "text": "Anno 2070 \u00e8 un videogioco di simulazione strategica in tempo reale, pubblicato il 17 novembre 2011, sviluppato dalla Related Designs ed Ubisoft Blue Byte, e pubblicato dalla Ubisoft. Nel 2012 \u00e8 stata pubblicata un'espansione intitolata Anno 2070: Deep Blue Sea.\nTrama.\nIl gioco si svolge nell'anno 2070. Il riscaldamento globale ha sciolto del tutto la calotta artica, che ha innalzato il livello del mare, e le vette delle montagne sono rimaste le uniche terre emerse. Nel gioco esistono tre fazioni: La Eden Initiative (a cui si fa riferimento come ad \"Ecos\"), Global Trust (\"Tycoons\") e S.A.A.T. (\"Techs\"). Gli Ecos sono gli ambientalisti che costruiscono citt\u00e0 eco-sostenibili. I Tycoons sono coloro che si affidano maggiormente alle industrie e si espandono molto rapidamente ma hanno problemi di inquinamento. I Tech sono una fazione di supporto per le altre due, e sono utili nella ricerca e nello sviluppo di tecnologie sempre pi\u00f9 potenti.\nModalit\u00e0 di gioco.\nLa mappa di gioco si presenta come una serie di isole pi\u00f9 o meno grandi, inquinate o meno, ricche o povere di materie prime. Ogni isola ha una fertilit\u00e0 in base alla quale ci si pu\u00f2 coltivare sopra per poi dare da mangiare agli abitanti. Si incomincia con un semplice magazzino ( il primo passo per colonizzare un'isola ) per poi arrivare a enormi metropoli. Quando si arriva ad un certo livello di evoluzione delle case degli abitanti ( si evolvono se tutti i loro bisogni vengono soddisfatti ) subentrano i Tech, che aprono la costruzione al mondo sottomarino. \u00c8 molto pi\u00f9 vantaggioso il mondo sottomarino per l'infinit\u00e0 delle sue risorse ma svantaggioso per i piccoli spazi che vengono riservati alla costruzione. Il risultato di tutto ci\u00f2 \u00e8 la creazione di un impero prolifico (anche in senso di denaro) e potente. Si potr\u00e0 inoltre decidere se adottare una politica pacifista o guerrigliera. La prima \u00e8 vantaggiosa in quanto si possono stipulare accordi molto vantaggiosi con gli altri giocatori, la seconda ha importanza solo in fatto di denaro, in quanto conquistando isole pi\u00f9 sviluppate se ne pu\u00f2 beneficiare senza pagarne il prezzo.\nOgni giocatore all'interno della storia o della modalit\u00e0 multi player dovr\u00e0 selezionare con quale fazione allearsi. Infatti se nella modalit\u00e0 Campagna il giocatore dovr\u00e0 fare delle scelte nella modalit\u00e0 multiplayer il giocatore dovr\u00e0 solo decidere se sviluppare tecnologie Tycoon, Tech o Eden. Ogni fazione avr\u00e0 dei vantaggi e degli svantaggi, infatti mentre i Tycoon avranno un forte apparato industriale avranno anche un inquinamento maggiore mentre gli Eden avranno una ecosostenibilit\u00e0 maggiore ma una carenza di apparati industriali. I Tech sono una fazione a parte che \u00e8 piuttosto equilibrata ma che non \u00e8 giocabile in maniera indipendente da una delle altre due fazioni.\nSi pu\u00f2 anche giocare in modalit\u00e0 multigiocatore. Una volta preso parte ad una partita di questo tipo il proprio impero far\u00e0 parte della Terra virtuale immaginata nel gioco. Infatti, una serie di missioni metteranno alla prova la propria capacit\u00e0 di combattimento, dividendo cos\u00ec il nostro futuro pianeta in tantissimi settori, in cui ognuno dei giocatori svilupper\u00e0 la propria partita. Per esempio, si potr\u00e0 far parte ad una fazione (blu o rossa) e lottare insieme ai propri alleati uno scontro all'ultimo sangue per conquistare sempre pi\u00f9 territori e vincere. In ultimo si indica la peculiarit\u00e0 del gioco di affidare tutto alle mani dei giocatori, proprio come se fossero veramente loro a comandare tutto quanto il mondo. La presenza di interfacce virtuali \u00e8 limitata alla modalit\u00e0 Offline, con personaggi predefiniti ognuno col proprio temperamento. Questi personaggi non cambieranno nella modalit\u00e0 Online ma dietro alle apparentemente uguali figure si celer\u00e0 un giocatore, che si potr\u00e0 addirittura mettere in contatto con chi vuole grazie ad una finestra per le chat che permette il coordinamento tra tutte le fazioni."}
{"id": "4220417", "revid": "466539", "url": "https://it.wikipedia.org/wiki?curid=4220417", "title": "Il centenario che salt\u00f2 dalla finestra e scomparve", "text": "Il centenario che salt\u00f2 dalla finestra e scomparve (in svedese \"Hundra\u00e5ringen som klev ut genom f\u00f6nstret och f\u00f6rsvann\") \u00e8 il primo romanzo di Jonas Jonasson, edito nel 2009. In quello stesso anno risult\u00f2 essere il libro pi\u00f9 venduto in Svezia, \u00e8 stato poi tradotto in oltre trenta lingue.\nTrama.\nAllan Karlsson compie cento anni e per l'occasione la casa di riposo dove vive intende festeggiare la ricorrenza in pompa magna, con tutte le autorit\u00e0. Allan, per\u00f2, \u00e8 di un'altra idea. Cos\u00ec decide, di punto in bianco, di darsela a gambe. Con le pantofole ai piedi scavalca la finestra e si dirige nell'unico luogo dove la megera direttrice dell'istituto non pu\u00f2 riacciuffarlo, alla stazione degli autobus, per allontanarsi anche se non sa bene verso dove.\nNell'attesa del primo pullman in partenza, Allan si imbatte in un ceffo strano, giovane, biondo e troppo fiducioso che l'attempato Allan non sia capace di colpi di testa. Non potendo entrare nella piccola cabina della toilette pubblica insieme all'ingombrante valigia cui si accompagna, il giovane chiede ad Allan, con una certa scortesia, di vigilare bene che nessuno se ne appropri mentre disbriga le sue necessit\u00e0. Mai avrebbe pensato, il biondo, quanto gli sarebbe costata questa fiducia malriposta e quella necessit\u00e0 fisiologica.\nLa corriera per-non-si-sa-dove sta partendo, infatti. Allan non pu\u00f2 perderla se vuole seminare la megera che ha gi\u00e0 dato l'allarme, e cos\u00ec vi sale, naturalmente portando con s\u00e9 quella grossa, misteriosa valigia. Egli non sa ancora che quel biondino scialbo \u00e8, seppur sprovveduto, un criminale pronto a tutto per riprendersi la sua valigia e fare fuori l'arzillo vecchietto. Da questo punto continuano le incredibili avventure di Allan che lo avevano gi\u00e0 portato in passato a viaggiare per il mondo e a incontrare svariati personaggi storici quali Francisco Franco, Harry S. Truman, Iosif Stalin e Mao Tse-Tung. Tutta la vicenda \u00e8 costellata da una girandola di equivoci e viene narrata in una sequenza cronologica lineare, ma a pi\u00f9 riprese si intreccia con i flashback che ripercorrono la vita del protagonista nella galleria di personaggi incredibili e grotteschi da lui conosciuti.\nAdattamento cinematografico.\nDal romanzo, nel 2013, \u00e8 stato tratto l'omonimo film diretto da Felix Herngren, nominato nel 2016 al premio Oscar al miglior trucco e acconciatura."}
{"id": "4220419", "revid": "1305772", "url": "https://it.wikipedia.org/wiki?curid=4220419", "title": "Way of the Samurai 4", "text": " \u00e8 un videogioco sviluppato dalla Acquire e pubblicato dalla Spike per PlayStation 3 e PC. \u00c8 il quarto capitolo della serie di videogiochi \"Way of the Samurai\", ed \u00e8 stato pubblicato in Giappone il 3 marzo 2011. Il videogioco unisce gli elementi di vari generi di videogiochi.\nSi tratta di un titolo pubblicato inizialmente per PlayStation 3, ed una versione in lingua inglese \u00e8 stata pubblicata nel gennaio 2012 in America Settentrionale dalla Rising Star Games. La pubblicazione del titolo in Europa \u00e8 avvenuta il 5 ottobre 2012. Il 4 aprile 2012 la XSEED Games ha annunciato che il gioco sarebbe stato reso disponibile come titolo scaricabile attraverso il PlayStation Network il 21 agosto 2012. Il 23 luglio 2015, la versione per PC \u00e8 stata pubblicata su Steam e, successivamente, su GOG.com."}
{"id": "4220428", "revid": "110157", "url": "https://it.wikipedia.org/wiki?curid=4220428", "title": "The Beyonc\u00e9 Experience", "text": "The Beyonc\u00e9 Experience \u00e8 la terza tourn\u00e9e della cantautrice statunitense Beyonc\u00e9, a supporto del suo secondo album in studio, \"B'Day\".\nIl tour si \u00e8 prolungato per tutto il 2007 con un totale di 96 date.\nSetlist.\n\"Fanfarria Queen Bee\"\n\"Jazz Throwdown\" (Interlude)\n\"Dangerously in Love\" \n\"Cops and Robbers\" \n\"Jailhouse Confessions\" \n\"Band Jam\" \n\"Bumble Bee\" \n\"Welcome to Hollywood\" "}
{"id": "4220433", "revid": "1149807", "url": "https://it.wikipedia.org/wiki?curid=4220433", "title": "Say &quot;I love you&quot;", "text": " \u00e8 un manga scritto e disegnato da Kanae Hazuki, serializzato sulla rivista \"Dessert\" di K\u014ddansha dal numero di aprile 2008 a quello di luglio 2017. In Italia la serie \u00e8 pubblicata dall'etichetta GP Manga di Edizioni BD fino al volume 12 e dall'etichetta Goen di RW Edizioni dal volume 13 alla conclusione.\nUn adattamento anime, prodotto dalla Zexcs, \u00e8 stato trasmesso in Giappone tra il 6 ottobre e il 30 dicembre 2012.\nTrama.\nMei Tachibana \u00e8 una sedicenne silenziosa e timida, che ha trascorso gli anni delle scuole superiori senza stringere alcuna amicizia, a causa di un incidente accaduto durante l'infanzia e che l'ha convinta che tutte le persone prima o poi tradiscono. Tuttavia il suo popolarissimo compagno Yamato Kurosawa, inizia ad interessarsi a lei, abbattendo le sue difese e conquistando la sua fiducia, convincendola anche a diventare amica di altre persone.\nPersonaggi.\n\u00c8 il migliore amico di Yamato ed ama alzare le gonne alle ragazza, cos\u00ec sar\u00e0 anche il primo incontro con Mei. \u00c8 follemente innamorato di Asami, ma lei presta pi\u00f9 attenzione a Yamato, anche se i due si metteranno insieme pi\u00f9 tardi nella serie.\nUna teenager modella appena trasferita nella loro scuola. Sembra una ragazza perfetta, ma ha un passato difficile per colpa del suo aspetto. Innamorata pazza di Yamato, tanto da chiamarlo \"principe\" e cercher\u00e0 in tutti i modi di portarlo via a Mei.\nMedia.\nManga.\nIl manga, scritto ed illustrato da Kanae Hazuki, ha iniziato la serializzazione sul numero di aprile 2008 della rivista \"Dessert\" della K\u014ddansha. Il primo volume \"tank\u014dbon\" \u00e8 stato reso disponibile l'11 agosto 2008 mentre l'ultimo il 13 settembre 2017. Sul suolo italiano i diritti sono stati acquistati nel 2010 dalla GP Manga, che dopo la messa in vendita del decimo volume ne ha interrotto la pubblicazione. In seguito la serie \u00e8 stata ripresa dalla RW Edizioni sotto l'etichetta Goen. \nAnime.\nLa serie televisiva anime, prodotta dalla Zexcs e diretta da Takuya Sat\u014d, \u00e8 andata in onda dal 6 ottobre al 30 dicembre 2012. Le sigle di apertura e chiusura sono rispettivamente \"Friendship\" di Ritsuko Okazaki e \"Slow Dance\" di Suneohair. In America del Nord i diritti sono stati acquistati dalla Sentai Filmworks. Un episodio OAV \u00e8 stato pubblicato il 24 luglio 2013 con l'edizione limitata dell'undicesimo volume del manga."}
{"id": "4220440", "revid": "339392", "url": "https://it.wikipedia.org/wiki?curid=4220440", "title": "Norrk\u00f6pings Idrottspark", "text": ""}
{"id": "4220442", "revid": "532808", "url": "https://it.wikipedia.org/wiki?curid=4220442", "title": "Monastero di San Vittore (Meda)", "text": ""}
{"id": "4220446", "revid": "6923", "url": "https://it.wikipedia.org/wiki?curid=4220446", "title": "Flower (Kylie Minogue)", "text": "Flower \u00e8 una canzone della cantante australiana Kylie Minogue, pubblicata il 25 settembre come singolo d'anticipazione dell'album \"The Abbey Road Sessions\", in uscita il 24 ottobre 2012, che conterr\u00e0 una versione orchestrale dei brani pi\u00f9 noti della cantante. Si tratta di un brano scritto da Minogue e Steve Anderson originariamente per l'album del 2007 \"X\" ma non incluso nella tracklist definitiva. Il brano era stato tuttavia interpretato nei concerti del 2008, senza venire mai pubblicato ufficialmente, finch\u00e9 nel 2011 la canzone \u00e8 stata incisa negli \"Abbey Road Studios\" di Londra. Lo stesso giorno dell'uscita del singolo \u00e8 stato pubblicato anche il video del brano su YouTube."}
{"id": "4220454", "revid": "2034231", "url": "https://it.wikipedia.org/wiki?curid=4220454", "title": "Richard P. Stanley", "text": ""}
{"id": "4220455", "revid": "486946", "url": "https://it.wikipedia.org/wiki?curid=4220455", "title": "Richard Peter Stanley", "text": ""}
{"id": "4220458", "revid": "339392", "url": "https://it.wikipedia.org/wiki?curid=4220458", "title": "Panda kopanda", "text": ""}
{"id": "4220466", "revid": "1651376", "url": "https://it.wikipedia.org/wiki?curid=4220466", "title": "Agra (Collina d'Oro)", "text": "Agra \u00e8 una frazione di 401 abitanti del comune svizzero di Collina d'Oro, nel Canton Ticino (distretto di Lugano).\nStoria.\nIl concilio di Agra e Premona \u00e8 citato negli statuti di Como del 1335. Un sanatorio per tubercolotici fu realizzato Edwin Wipf, a sud del nucleo abitato, nel 1912, chiuso nel 1969, \u00e8 stato rinnovato e riaperto come albergo nel 2012.\nGi\u00e0 comune autonomo che si estendeva per 1,29\u00a0km\u00b2, il 4 aprile 2004 \u00e8 stato accorpato agli altri comuni soppressi di Gentilino e Montagnola per formare il comune di Collina d'Oro.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "4220473", "revid": "298055", "url": "https://it.wikipedia.org/wiki?curid=4220473", "title": "Jennifer Shepard", "text": ""}
{"id": "4220480", "revid": "124123", "url": "https://it.wikipedia.org/wiki?curid=4220480", "title": "John Neville, I marchese di Montagu", "text": "Biografia.\nEra il figlio minore di Richard Neville, V conte di Salisbury e Alice Montagu.\nVenne fatto cavaliere da Enrico VI d'Inghilterra a Greenwich nel 1469. Egli fu il capo effettivo dei seguaci della famiglia Neville, che avevano la base nel castello di Middleham nello Yorkshire, nello storico feudo della lancasteriana famiglia Percy.\nDurante la guerra delle due rose combatt\u00e9 con il padre e il fratello Thomas nella battaglia di Blore Heath nel 1459; in tale occasione venne catturato e imprigionato nel castello di Chester dai lancasteriani. Dopo la vittoria Yorkista a Northampton venne rilasciato ma di nuovo catturato nella seconda battaglia di St. Albans nel 1461.\nDopo il suo secondo rilascio, port\u00f2 le forze yorkiste nel nord dell'Inghilterra, sconfiggendo i Lancaster a Hedgeley Moor e di nuovo a Hexham (nel 1464).\nCome riconoscenza per aver sconfitto i Lancaster, il nuovo re Edoardo IV lo invest\u00ec nel 1462 dell'ordine della giarrettiera e l'anno seguente venne nominato Sovrintendente della marca dell'est.\nNel 1464 venne anche creato conte di Northumberland, titolo che era stato tenuto a lungo dalla famiglia Percy caduta in disgrazia e a cui erano state confiscate le propriet\u00e0 dopo la battaglia di Towton. Tuttavia, quando Henry Percy fu riabilitato nel 1470, Neville fu costretto a cedere la contea e molti altri incarichi a favore dell'ex nemico.\nVenne in compenso creato Marchese di Montagu ma senza ricevere propriet\u00e0 adeguate al rango. Cambi\u00f2 allora alleanze scontrandosi col re e prendendo le parti con suo fratello Richard del re Enrico VI, tornato brevemente sul trono. Montagu torno ad avere alti incarichi nel nord ma venne ucciso assieme al fratello combattendo nella battaglia di Barnet nel 1471.\nMatrimonio e figli.\nNeville spos\u00f2 Isabel Ingoldesthorpe (1441\u20131476), figlia e coerede di Sir Edmund Ingoldesthorp di Newmarket.\nDal matrimonio nacquero sette figli:\nIsabel Neville si rispos\u00f2 un anno dopo esser rimasta vedova con Sir William Norreys."}
{"id": "4220482", "revid": "599013", "url": "https://it.wikipedia.org/wiki?curid=4220482", "title": "Urban Lindgren", "text": "Biografia.\nOriginario di Morj\u00e4rv di Kalix, in Coppa del Mondo debutt\u00f2 l'8 gennaio 1995 a \u00d6stersund (56\u00b0), ottenne il primo podio il 18 marzo 2001 a Falun (2\u00b0) e l'unica vittoria il 16 dicembre successivo a Davos.\nIn carriera prese parte a un'edizione dei Giochi olimpici invernali, (17\u00b0 nella 15\u00a0km, 13\u00b0 nella staffetta), e a una dei Campionati mondiali, vincendo una medaglia."}
{"id": "4220483", "revid": "363629", "url": "https://it.wikipedia.org/wiki?curid=4220483", "title": "Chevrolet Equinox", "text": "L'Equinox \u00e8 un crossover SUV prodotto dalla Chevrolet dal 2005. Le prime 2 generazioni appartenevano ai SUV di taglia media, la terza invece appartiene a quelli di taglia compatta.\nIl contesto.\nL'Equinox \u00e8 basato sulla piattaforma Theta della General Motors. Il pianale \u00e8 a monoscocca. Il modello \u00e8 assemblato dalla CAMI Automotive, cio\u00e8 da una joint venture tra la General Motors e la Suzuki. \u00c8 stato introdotto nel 2004 per il model year 2005.\nLa prima serie: 2005\u20132009.\nIl modello \u00e8 stato lanciato all'inizio del 2005. L'Equinox \u00e8 basato sul pianale General Motors \"Theta\", e la sua monoscocca \u00e8 meccanicamente simile a quella dei GMC Terrain, Saturn Vue, Pontiac Torrent e Suzuki XL7. Comunque, l'Equinox e la Torrent hanno una larghezza maggiore della Vue e possiedono, inoltre, un passo di 2.858\u00a0mm, quindi 150\u00a0mm pi\u00f9 lungo del modello Saturn. La trazione anteriore \u00e8 offerta tra l'equipaggiamento standard, con quella integrale che \u00e8 disponibile tra gli \"optional\". L'Equinox non \u00e8 stato progettato per essere adatto su terreni particolarmente accidentati. Per questo uso, nella gamma Chevrolet, sono idonee la Tahoe e la TrailBlazer. Nel 2006, la General Motors ha aggiornato per la prima volta l'Equinox. Nell'occasione, sono stati applicati dei loghi General Motors sulle portiere anteriori.\nL'Equinox \u00e8 assemblato dalla CAMI Automotive, cio\u00e8 da una joint venture tra la General Motors e la Suzuki. Questa serie \u00e8 stata fabbricata nello stabilimento di Ingersoll, Canada. Il motore V6 da 3,4\u00a0L \u00e8 invece stato costruito in Cina dalla divisione locale della General Motors, mentre il cambio automatico Aisin AF33 \u00e8 assemblato in Giappone. Dal 2008 \u00e8 disponibile, sull'Equinox Sport, un motore V6 da 3,6\u00a0L fabbricato negli Stati Uniti.\nNel model year 2009 l'Equinox non \u00e8 stato venduto in Messico.\nMotorizzazioni e trasmissioni.\nI motori disponibili sono stati:\nI cambi offerti invece sono stati:\nL'Equinox Sport.\nNel 2008 la Chevrolet ha aggiunto una versione sportiva, l'Equinox Sport, che \u00e8 caratterizzata da un assetto ribassato e dal nuovo motore V6 a doppio albero a camme in testa da 3,6 L di cilindrata. Il propulsore pi\u00f9 potente (264 CV) ha permesso il miglioramento delle prestazioni; l'accelerazione da 0 a 97 km/h, \u00e8 compiuta infatti in meno di 7 secondi. Esteriormente, questa versione Sport \u00e8 leggermente diversa dal modello standard. Inoltre, la carrozzeria \u00e8 stato allungata, e la vettura \u00e8 stata dotata di un cambio automatico a sei rapporti. L'Equinox Sport \u00e8 disponibile sia con trazione anteriore che con trazione integrale. La General Motors ha dichiarato che l'Equinox Sport \u00e8 stato il primo veicolo ad evidenziare una maggior cautela negli standard di denominazione. Invece di usare il nome Super Sport (SS), come si era fatto in passato per i modelli ad alte prestazioni (come, di fatto, sarebbe potuto essere per questo modello), la GM ha scelto di riservare la sigla SS solo per modelli spiccatamente sportivi.\nL'Equinox LTZ.\nDurante la commercializzazione della prima serie del modello, \u00e8 stata aggiunta alla gamma offerta la versione LTZ. Essa differisce dalla presenza di ruote cromate in lega di alluminio, maniglie porta cromate e rastrelliera portabagagli cromata. L'equipaggiamento installato di serie comprende sedili anteriori riscaldabili, inserti in pelle, airbag a tendina, impianto audio con radio AM/FM, cambia CD integrato nella plancia, lettore MP3 e 7 altoparlanti premium della Pioneer.\nTeam Canada Edition.\nNel 2009 \u00e8 stato disponibile, solo in Canada, il pacchetto \"Team Canada Edition\". Venne commercializzato in occasione degli XXI Giochi olimpici invernali, che si sono svolti a Vancouver. Questo allestimento aveva in dotazione ruote cromate in lega di alluminio, tettuccio apribile ed un sistema audio premium.\nLa seconda serie: 2010\u20132017.\nLa seconda serie dell'Equinox \u00e8 stata annunciata il 21 dicembre 2008, ed \u00e8 stata presentata al pubblico salone dell'automobile di Detroit nel 2009. Questa nuova generazione dell'Equinox, che \u00e8 commercializzata dal model year 2010, \u00e8 in commercio dal giugno 2009. \u00c8 basata su una versione rinforzata del pianale \"Theta\" utilizzato per la serie precedente. Il nuovo Equinox ha in dotazione dei motori ad iniezione diretta. I primi modelli del 2010 avevano applicati dei loghi della General Motors, ma per degli esemplari che sono venuti in seguito sono stati eliminati.\nIl nuovo motore a quattro cilindri in linea da 2,4 L di cilindrata \u00e8 assemblato negli Stati Uniti, precisamente a Tonawanda, e produce 182 CV di potenza e 233 N\u2022m di coppia. Il propulsore opzionale \u00e8 invece un V6 da 3 L, che eroga 264\u00a0CV e 290\u00a0N\u2022m.\nEntrambi i motori sono accoppiati ad un cambio automatico a sei rapporti e ad un opzionale sistema a trazione integrale (di serie, \u00e8 installata la trazione anteriore).\nLa commercializzazione in Messico \u00e8 ripresa nel novembre del 2009 dopo un anno di assenza. Per il model year 2011, l'Equinox non \u00e8 pi\u00f9 venduto nel paese citato.\nQuesta serie di Equinox \u00e8 assemblata in Canada a Ingersoll ed a Oshawa.\nLa terza serie: dal 2017.\nLa terza serie viene presentata il 22 settembre 2016 e si distingue dalle precedenti per la classe di appartenenza, non pi\u00f9 media, ma compatta, ed \u00e8 costruita sul nuovo pianale \"GM D2XX\", e per quanto riguarda la gamma di Compact SUV, nei mercati mondiali sostituisce la Chevrolet Captiva e la Captiva Sport, ed \u00e8 venduto in Oceania come Holden Equinox.\nGli esemplari a pila a combustibile.\n\u00c8 stata preparata dalla General Motors una versione dell'Equinox a pila a combustibile. Questa versione, chiamata \"Equinox Fuel Cell\", usa delle pile a combustibile di quarta generazione, che si possono trovare anche sulla concept car Chevrolet Sequel, la quale \u00e8 stata svelata al pubblico nel settembre del 2009. Queste pile sono state progettate per essere utilizzate per 80.000\u00a0km, anche in condizioni di gelo. Il modello \u00e8 pi\u00f9 leggero dell'Equinox standard, e possiede inoltre un'altezza da terra inferiore. Per ridurre il peso, le portiere sono realizzate in alluminio, mentre il cofano in fibra di carbonio. I fanali derivano da quelli della Pontiac Torrent.\nLa versione elettrica.\nLa Amp Electric Vehicles vende degli Equinox convertiti in veicoli elettrici a batteria. Il primo esemplare di questi modelli \u00e8 stato venduto alla Dayton Power &amp; Light. Mille esemplari sono stati ordinati dalla Northern Lights Energy, in Islanda."}
{"id": "4220486", "revid": "830939", "url": "https://it.wikipedia.org/wiki?curid=4220486", "title": "XIII (serie televisiva)", "text": "XIII (\"XIII: The Series\") \u00e8 una serie televisiva franco-canadese trasmessa su Showcase dal 19 aprile 2011 al 2 luglio 2013.\nBasata sull'omonimo fumetto di Jean Van Hamme e William Vance, a sua volta ispirato dal romanzo \"Un nome senza volto\" (\"The Bourne Identity\"), la serie vede protagonista Stuart Townsend nei panni di un ex agente segreto che dopo aver perso la memoria va alla ricerca del suo passato. Parte del cast tecnico e artistico aveva gi\u00e0 lavorato alla miniserie del 2008 \"XIII - Il complotto\" (\"XIII: The Conspiracy\").\nLa seconda stagione \u00e8 stata trasmessa in Francia nei mesi di ottobre e novembre 2012.\nTrama.\nXIII ha lo stesso numero romano tatuato sul collo: questo lo aiuta a ricordargli la sua identit\u00e0 passata, che dovr\u00e0 cercare di ricostruire con le sue sole forze mentre un'organizzazione segreta anti-governativa dispiega tutte le sue forze per vederlo morto. \nA complicare la situazione la presenza di due donne: Sam, amica e alleata del protagonista, e Jones, misteriosa agente dei servizi segreti con cui XIII ha avuto una storia in passato."}
{"id": "4220488", "revid": "124794793", "url": "https://it.wikipedia.org/wiki?curid=4220488", "title": "Daniela Piperno", "text": "Biografia.\nDaniela Piperno inizia a Milano, insieme a Gabriele Salvatores, Ferdinando Bruni, Elio De Capitani, costituendo il Teatro dell'Elfo. Dal 1985 al 1989 insieme a Lucia Vasini e Pia Engleberth d\u00e0 vita al trio comico Sorelle-Sister; lavora poi con Carlo Cecchi (\"La locandiera\", \"Finale di partita\", \"Sogno di una notte di mezza estate\", \"Misura per misura\"); con Arturo Cirillo (\"La notte \u00e8 madre del giorno\"); con Andrea De Rosa (\"Manfred\"), con Lucia Calamaro (\"L'Origine del Mondo\"), con Alessandra Cutolo (\"Resurrezione\", \"Uno\") e con Cristina Comencini (\"Est-Ovest\")."}
{"id": "4220501", "revid": "57342", "url": "https://it.wikipedia.org/wiki?curid=4220501", "title": "Severino Santiapichi", "text": "Biografia.\nProcuratore \"ad honorem\" della Corte di cassazione, \u00e8 stato per oltre 50 anni in magistratura, avendo presieduto per 20 anni la Corte d'Assise di Roma dopo aver ricoperto per sette anni la carica di vice presidente della Corte Suprema in Somalia.\n\u00c8 divenuto noto al grande pubblico per aver guidato la Corte d'Assise nel primo processo, svolto nell'aula bunker del Foro Italico a Roma contro le Brigate Rosse, per l'omicidio il 9 maggio 1978 di Aldo Moro, sequestrato in via Fani a Roma dopo l'uccisione della sua scorta: processo conclusosi con 32 ergastoli.\nPresiedette ancora negli anni novanta la Corte d'Assise nei cosiddetti processi \"Moro quater\" e \"Moro quinquies\".\nSantiapichi inoltre presiedette la Corte d'Assise chiamata a giudicare il tentato omicidio del 13 maggio 1981, perpetrato contro il papa Giovanni Paolo II dal terrorista turco Ali A\u011fca.\nDopo il pensionamento per raggiunti limiti d'et\u00e0, ha alternato l'attivit\u00e0 di docente a contratto nell'Universit\u00e0 Kore di Enna a quella di scrittore. Ha dato alle stampe varie sue opere (tra cui \"Le ragioni degli altri\", Milano, Sugarco, 1988; \"Romanzo di un paese\", Milano, Rizzoli, 1995; \"Il serpente gioiello e la iena della Savana\", Iuculano, 2007), nei quali ha spesso ricordato le sue esperienze di magistrato e di giudice."}
{"id": "4220502", "revid": "11959", "url": "https://it.wikipedia.org/wiki?curid=4220502", "title": "Ergastoli", "text": ""}
{"id": "4220503", "revid": "104458", "url": "https://it.wikipedia.org/wiki?curid=4220503", "title": "Sjarhej Dalidovi\u010d", "text": "\u00c8 spesso indicato con la grafia russa del suo nome, \u0421\u0435\u0440\u0433\u0435\u0439 \u041d\u0438\u043a\u043e\u043b\u0430\u0435\u0432\u0438\u0447 \u0414\u043e\u043b\u0438\u0434\u043e\u0432\u0438\u0447 (Sergej Nikolaevi\u010d Dolidovi\u010d; traslitterazione anglosassone \"Sergey Nikolayevich Dolidovich\".\nBiografia.\nIn Coppa del Mondo ha debuttato l'11 dicembre 1993 a Santa Caterina Valfurva (49\u00b0) e ha ottenuto la prima vittoria, nonch\u00e9 il primo podio, il 25 marzo 2001 a Kuopio.\nIn carriera ha preso parte a sette edizioni dei Giochi olimpici invernali, (70\u00b0 nella 10\u00a0km, 37\u00b0 nella 30\u00a0km, 51\u00b0 nell'inseguimento, 12\u00b0 nella staffetta), (non conclude la 10\u00a0km, 36\u00b0 nella 30\u00a0km, 31\u00b0 nella 50\u00a0km, 14\u00b0 nella staffetta), (14\u00b0 nella 30\u00a0km, non conclude l'inseguimento, 15\u00b0 nella staffetta), (12\u00b0 nella 50\u00a0km; non ha partecipato ad altre gare poich\u00e9 sospeso dopo un controllo anitdoping a causa di livelli di emoglobina troppo alti), (35\u00b0 nella 15 km, 25\u00b0 nella 50 km, non conclude l'inseguimento, non conclude la sprint a squadre), (53\u00b0 nella 15 km, 5\u00b0 nella 50 km, 34\u00b0 nell'inseguimento, 14\u00b0 nella staffetta) e (non ha concluso l'inseguimento), e a dodici dei Campionati mondiali (4\u00b0 nell'inseguimento a Oslo 2011 il miglior risultato).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTL = tecnica libera"}
{"id": "4220504", "revid": "287204", "url": "https://it.wikipedia.org/wiki?curid=4220504", "title": "Sjarhej Dalidovic", "text": ""}
{"id": "4220505", "revid": "104458", "url": "https://it.wikipedia.org/wiki?curid=4220505", "title": "Sergej Dolidovi\u010d", "text": ""}
{"id": "4220506", "revid": "104458", "url": "https://it.wikipedia.org/wiki?curid=4220506", "title": "Sergej Dolidovic", "text": ""}
{"id": "4220507", "revid": "104458", "url": "https://it.wikipedia.org/wiki?curid=4220507", "title": "Sergey Dolidovich", "text": ""}
{"id": "4220508", "revid": "104458", "url": "https://it.wikipedia.org/wiki?curid=4220508", "title": "Sergei Dolidovich", "text": ""}
{"id": "4220509", "revid": "106908", "url": "https://it.wikipedia.org/wiki?curid=4220509", "title": "Juan de Sandoval Acazitli", "text": ""}
{"id": "4220515", "revid": "602145", "url": "https://it.wikipedia.org/wiki?curid=4220515", "title": "San Gennaro esce illeso dalla fornace", "text": "Il San Gennaro esce illeso dalla fornace \u00e8 un dipinto olio su rame argentato (320\u00d7200\u00a0cm) di Jusepe de Ribera del 1646 conservato presso la reale cappella del Tesoro di san Gennaro a Napoli.\nStoria.\nLa pala si innesta in un insieme di opere eseguite dal Domenichino e dal Lanfranco, nella cappella laterale di sinistra della cappella del Tesoro di san Gennaro interna al duomo di Napoli, costituendo di fatto l'unica opera pittorica \"napoletana\" a cospetto di tutte le altre invece di scuola emiliana.\nL'intero ambiente vede l'esistenza di opere (affreschi sulle lunette dei sottarchi e nei peducci della cupola piuttosto che altre 5 pale su rame delle cappelle laterali e degli altari addossati alle colonne della cupola) eseguite dal Domenichino, che tuttavia, a causa della sua prematura e improvvisa morte nel 1641, non pot\u00e9 ultimare. Pertanto rimasero da eseguire una pala da collocare sull'altare della cappella di destra (poi assegnata appunto al Ribera) e il grande affresco centrale della cupola, mentre un'altra pala da collocare sull'altare del colonnato di sinistra verso l'altare maggiore, rimase incompiuta.\nVennero chiamati a completare i lavori della cappella il Lanfranco, che esegu\u00ec la scena del \"Paradiso\" nella cupola, Massimo Stanzione, che esegu\u00ec la pala rimasta incompiuta dal Domenichino, che tuttavia non ricevette l'elogio dei membri della Deputazione del Tesoro e quindi fu ricollocata nella sacrestia della cappella, mentre nell'ambiente principale rimase in vista l'incompiuta scena del pittore bolognese, e quindi il Ribera, che ricevette l'incarico di eseguire la scena di \"San Gennaro che esce illeso dalla fornace\" nel 1641, per una somma complessiva pari a 1400 ducati, terminandola solo nel 1646 per poi consegnarla alla Deputazione del Tesoro nel 1647.\nIl pittore spagnolo ricevette come anticipo per l'esecuzione della pala la somma di 400 ducati, mentre i restanti 1000 gli furono inviati al momento della consegna dell'opera, che comunque avvenne con netto ritardo rispetto ai tempi previsti anche a causa dei malanni fisici e psichici che colpirono l'artista in quegli anni. Per via del cospicuo numero di figure ritratte, sembra che addirittura la somma pattuita con la committenza non sia servita a coprire le spese dei materiali per l'esecuzione del lavoro, infatti pare che sia stato lo stesso Ribera a coprire di tasca propria la differenza mancante.\nDescrizione.\nLa scena raffigura san Gennaro in abiti vescovili a piedi nudi e legato da una corda mentre esce illeso dalla fornace ardente con gli occhi rivolti ai putti disposti in un angolo superiore del quadro.\nDiversi altri personaggi presenti nella scena, circa una dozzina, assistono meravigliati al miracolo. L'opera \u00e8 considerata dagli esperti una delle pi\u00f9 elevate del pittore spagnolo per la plasticit\u00e0 dei personaggi, per la cura dei particolari e per la straordinaria capacit\u00e0 espressiva.\nIn questo dipinto della maturit\u00e0 del pittore si coglie pienamente l\u2019evoluzione del Ribera dal crudo realismo tenebrista di matrice caravaggesca dei suoi anni iniziali verso un\u2019apertura coloristica neo-veneta ed una composizione classicista di stampo bolognese. Chiaro e in un certo senso \u201cimposto\u201d \u00e8 il dialogo con il Domenichino, cui in ampia parte spetta la preesistente decorazione della Cappella del Tesoro, ma in questo capolavoro dello Spagnoletto sono state colte tangenze anche con altre opere degli antichi caposcuola della pittura bolognese, come nella \"Conversione di san Paolo\" di Ludovico Carracci, da cui riprende la figura in primo piano disposta a terra, o come nella \"Strage degli innocenti\" di Guido Reni, dove sembra aver preso spunto nella figura del ragazzino spaventato e urlante disposto sulla sinistra della composizione.\nIl dipinto \u00e8 firmato e datato sul sasso in basso a destra: \u00abJoseph de Ribera, hispa/nus F. 1646\u00bb."}
{"id": "4220516", "revid": "124123", "url": "https://it.wikipedia.org/wiki?curid=4220516", "title": "Mika Yamamoto", "text": "Biografia.\nNata a Tsuru nella Prefettura di Yamanashi, da Koji Yamamoto, giornalista dell'Asahi Shinbun, comincia a muovere i primi passi nel giornalismo nel 1990, lavorando come reporter per l'emittente televisiva satellitare TV Asahi. In seguito ha lavorato come corrispondente in diversi teatri di guerra quali Kosovo, Bosnia, Cecenia, Indonesia, Afghanistan, Iraq e Uganda. Il 3 aprile 2003 \u00e8 rimasta ferita nell'attacco aereo statunitense al Palestine Hotel di Baghdad sede dei corrispondenti internazionali, nel quale persero la vita un cronista spagnolo e due giornalisti dell'agenzia Reuters. Nel novembre del 2001 ha lavorato come consulente indipendente per l'Unit\u00e0 di Rivitalizzazione del Governo, contribuendo a ridurre le spese non necessarie del governo giapponese.\nNel 2003 e 2004 ha condotto il telegiornale diurno della Nippon Television, vincendo il Premio Vaughn-Uyeda per la sua copertura della guerra in Iraq. In quegli anni ha anche ricoperto il ruolo di docente per il Master in giornalismo presso l'Universit\u00e0 di Waseda e l'universit\u00e0 di Tsuru, sua citt\u00e0 natale. Le sue lezioni si incentravano sugli effetti della guerra sui comuni cittadini e del ruolo del giornalismo durante la guerra. Nel 2012 si reca in Siria per testimoniare la guerra civile in atto e l'impatto di essa sulla popolazione civile. Il 20 agosto perde la vita, all'et\u00e0 di 45 anni, raggiunta al collo da diversi colpi, dopo essere rimasta coinvolta in uno scontro fra le truppe ribelli e quelle governative."}
{"id": "4220520", "revid": "106908", "url": "https://it.wikipedia.org/wiki?curid=4220520", "title": "Ordine di Alexander Nevsky", "text": ""}
{"id": "4220522", "revid": "767487", "url": "https://it.wikipedia.org/wiki?curid=4220522", "title": "Mia moglie si diverte", "text": "Mia moglie si diverte (\"Unsere kleine Frau\") \u00e8 un film del 1938 diretto da Paul Verhoeven.\nTrama.\nUno scapolo inveterato, per sfuggire alle assidue attenzioni di una sua ammiratrice che vorrebbe incastrarlo, sposa la vincitrice di un concorso di cucina, da lui notata soltanto sui quotidiani. La moglie, innamorata del marito ma delusa dalla sua indifferenza, inizia una serie di schermaglie con gli amici pi\u00f9 intimi per ingelosirlo e conquistarlo. E ci riesce, pur tra equivoci e malintesi che portano la donna perfino al commissariato di polizia. Viene sospettata di essere \"La Gatta\", capo di una banda specializzata in furti e ricatti, ma alla fine tutto si chiarisce e la coppia si riunisce di nuovo per ricominciare la vita matrimoniale, stavolta in maniera un po' pi\u00f9 serena.\nProduzione.\nIl film \u00e8 stato ripreso dal lavoro teatrale \"Our Little Wife\" (1916) di Avery Hopwood del quale appena due anni dopo, nel 1918, Edward Dillon aveva tratto il film \"Our little wife\" che aveva come protagonista Madge Kennedy. Venne girato in doppia versione, tedesca e italiana. La prima ebbe per titolo \"Unsere kleine Frau\" e presentava soltanto un cambio tra due attori, Jola Jobst nel ruolo di Elli Parvo e Rudolf Platte al posto di Osvaldo Valenti. Il resto del cast rimase invariato. Ebbe addirittura tre visti di censura: quello originario \u00e8 il n. 30.432 del 28 novembre 1938 con una lunghezza della pellicola accertata di 2.523 metri, venne ammessa a godere del beneficio delle proiezioni obbligatorie, stabilito dall'art. 8 del R. decreto-legge 5 ottobre 1933 - XI e dall'art. 1 della legge 13 giugno 1935 - XIII, n. 1083. (novembre 1938); il secondo, rilasciato dal Psychological Warfare Branch (PWB) fu il n. 147 del 14 dicembre 1945, con una lunghezza accorciata a 2.042 metri; infine, il terzo e ultimo visto fu il n. 3.014 del 21 agosto 1947, alla condizione \u00abche venga eliminata dalla testata e dalla pubblicit\u00e0 il nome di Osvaldo Valenti e tutta la parte in cui figura l'attore stesso\u00bb, quindi poco pi\u00f9 di 500 metri di pellicola. Il film venne presentato dapprima in Germania, a Berlino, il 23 novembre 1938 e in Italia venne presentato il 22 dicembre 1938 nel golfo di Napoli, a bordo della Nave Milwaukee, attraccata in porto."}
{"id": "4220530", "revid": "1522738", "url": "https://it.wikipedia.org/wiki?curid=4220530", "title": "Repubblica Ungherese (1946-1949)", "text": "La Seconda Repubblica ungherese (in ungherese: \"Magyar K\u00f6zt\u00e1rsas\u00e1g\") \u00e8 stata una repubblica parlamentare brevemente esistita dopo la dissoluzione del Regno d'Ungheria, e costituita il 1\u00ba febbraio 1946.\nStoria.\nL'Armata Rossa occup\u00f2 l'Ungheria fra il settembre 1944 e l'aprile 1945. L'assedio di Budapest dur\u00f2 quasi due mesi, causando alla citt\u00e0 ingenti danni.\nCon la firma del Trattato di pace di Parigi, l'Ungheria perse ancora una volta tutti i territori che aveva progressivamente riacquistato tra il 1938 e il 1941 in virt\u00f9 dell'alleanza con la Germania nazista. N\u00e9 gli Alleati occidentali, n\u00e9 l'Unione Sovietica supportarono eventuali modifiche ai confini del 1938.\nL'Unione Sovietica si annesse la Rutenia subcarpatica, cedutale dall'appena ricostituita Cecoslovacchia, venendo cos\u00ec a confinare con la stessa Ungheria.\nIl trattato di pace con l'Ungheria, firmato il 10 febbraio 1947, dichiar\u00f2 che \"\"le decisioni del Primo arbitrato di Vienna del 2 novembre 1938 erano da ritenersi nulle\" e che \"i confini ungheresi venivano fissati lungo le frontiere esistenti al 1\u00ba gennaio 1938, ad eccezione di una piccola perdita di territorio al confine cecoslovacco\"\". Met\u00e0 della minoranza tedesca (240.000 persone) venne deportata in Germania nel biennio 1946-48, ed ebbe luogo un forzato \"scambio di popolazione\" tra l'Ungheria e la Cecoslovacchia.\nI sovietici istituirono un governo \"alternativo\" a quello filo-nazista a Debrecen il 21 dicembre 1944, ma non presero Budapest fino al 18 gennaio 1945. Poco dopo, Zolt\u00e1n Tildy divenne \"Primo Ministro provvisorio\".\nNelle elezioni del novembre 1945, il \"Partito dei Piccoli Proprietari Indipendenti\" vinse col 57% dei voti. Il \"Partito Comunista Ungherese\", guidato da M\u00e1ty\u00e1s R\u00e1kosi ed Ern\u0151 Ger\u0151, ricevette appena il 17% dei voti. Il comandante sovietico in Ungheria, maresciallo Kliment Efremovi\u010d Voro\u0161ilov, si rifiut\u00f2 di consentire al \"Partito dei Piccoli Proprietari Indipendenti\" la formazione di un governo. Voroshilov, invece, stabil\u00ec un governo di coalizione con i comunisti, che ottennero alcuni dei posti chiave. In Parlamento, i leader dei \"Piccoli Proprietari\" Zolt\u00e1n Tildy e Ferenc Nagy vennero eletti rispettivamente \"presidente della Repubblica\" e \"Primo Ministro\" nel febbraio 1946; M\u00e1ty\u00e1s R\u00e1kosi divenne \"Vice Primo Ministro\".\nL\u00e1szl\u00f3 Rajk divenne \"Ministro degli Interni\", creando una temuta \"polizia di sicurezza\", l'\u00c1VH. Nel febbraio 1947 la polizia cominci\u00f2 ad arrestare diversi esponenti del \"Partito dei Piccoli Proprietari Indipendenti\" e del \"Partito Nazionale Agrario\". Inoltre, entrambi i partiti subirono pressioni per espellere i membri che non erano disposti a piegarsi ai comunisti, bollati da questi come \"fascisti\". Diverse figure di spicco di entrambi i partiti fuggirono all'estero. In seguito R\u00e1kosi si sarebbe vantato di aver eliminato i suoi oppositori al governo uno ad uno, \"tagliandoli via come fette di salame\".\nNel 1947 i comunisti erano riusciti nell'intento di epurare gli altri partiti della coalizione e, nelle elezioni tenutesi in quell'anno, erano diventati il maggior partito del paese, ottenendo quindi nel \"\"fronte popolare indipendente\" una posizione predominante. Ferenc Nagy venne sostituito alla carica di \"Primo Ministro\" dal pi\u00f9 malleabile Lajos Dinny\u00e9s.\nEntro l'estate del 1948 i comunisti avevano ormai abbandonato ogni tentativo di mantenere una parvenza di democrazia. Il Partito Socialdemocratico cess\u00f2 di esistere di fatto come organizzazione indipendente ed il leader socialdemocratico B\u00e9la Kov\u00e1cs fu arrestato e confinato in Siberia. Altri leader dell'opposizione come Anna Kethly, Ferenc Nagy e Istv\u00e1n Szab\u00f3 furono imprigionati o mandati in esilio.\nLa Repubblica Ungherese cess\u00f2 di esistere de facto nel giugno 1948, quando i socialdemocratici vennero costretti a confluire con i comunisti nel Partito dei Lavoratori Ungheresi. Ad agosto, Tildy fu costretto alle dimissioni dalla presidenza della Repubblica in favore del socialdemocratico (passato tra le file comuniste) \u00c1rp\u00e1d Szakasits. Nel dicembre 1948, Dinny\u00e9s fu sostituito come leader dei \"Piccoli proprietari\" e come \"Primo Ministro\" dal filo-comunista Istv\u00e1n Dobi. Alle elezioni del 1949 venne presentata agli elettori un'unica lista controllata dai comunisti, il \"Fronte popolare indipendente\"\", che ottenne il 95 % dei voti.\nIl 18 agosto 1949 il Parlamento approv\u00f2 la prima costituzione scritta nella storia del paese, basata su quella sovietica del 1936. Il nome ufficiale del paese divenne \"Repubblica Popolare d'Ungheria\", \"paese degli operai e dei contadini\" in cui \"ogni autorit\u00e0 spetta ai lavoratori\". Il socialismo venne dichiarato come principale obiettivo della nazione. Fu adottato un nuovo stemma con tipici simboli comunisti, come la stella rossa, un martello e una spiga di grano."}
{"id": "4220531", "revid": "1718925", "url": "https://it.wikipedia.org/wiki?curid=4220531", "title": "Riflessi di me", "text": "Riflessi di me \u00e8 il primo album in studio della cantante italiana Francesca Michielin, pubblicato il 2 ottobre 2012 dalla Sony Music.\nDescrizione.\nIl disco esce a otto mesi di distanza dall'EP d'esordio dell'artista, \"Distratto\", ed \u00e8 stato anticipato il 31 agosto dal singolo \"Sola\", che ha raggiunto la 13\u00aa posizione della Top Singoli. Il disco contenente 13 tracce, vede nella title track, \"Riflessi di me\", la partecipazione in scrittura della stessa Michielin in collaborazione con Virginio, mentre le musiche sono state interamente affidate ad Elisa; quest'ultima, assieme allo stesso Casalino avevano gi\u00e0 collaborato a \"Distratto\", firmando e componendo l'omonimo singolo. Il disco si \u00e8 avvalso inoltre della supervisione artistica di Elisa e della produzione di Andrea Rigonat."}
{"id": "4220532", "revid": "256896", "url": "https://it.wikipedia.org/wiki?curid=4220532", "title": "Sant'Andrea Priu", "text": ""}
{"id": "4220533", "revid": "63712297", "url": "https://it.wikipedia.org/wiki?curid=4220533", "title": "Mia moglie si diverte (film)", "text": ""}
{"id": "4220542", "revid": "7", "url": "https://it.wikipedia.org/wiki?curid=4220542", "title": "Ripetitore satellitare", "text": ""}
{"id": "4220543", "revid": "93556", "url": "https://it.wikipedia.org/wiki?curid=4220543", "title": "Regno d'Ungheria (1920-1946)", "text": "Il Regno d'Ungheria (in ungherese Magyar Kir\u00e1lys\u00e1g) \u2014 noto anche come la Reggenza \u2014 fu uno Stato esistente tra il 1920 e il 1946. Bench\u00e9 indipendente, il suo reggente Mikl\u00f3s Horthy rappresentava la decaduta monarchia austroungarica, sconfitta nel 1918 dopo la prima guerra mondiale. Il sovrano ungherese era formalmente l'ex imperatore asburgico Carlo I d'Austria, ivi noto come re Carlo IV, che di fatto non torn\u00f2 mai a regnare sul Paese.\nNel 1941 il regno d'Ungheria entr\u00f2 in guerra al fianco delle potenze dell'Asse e, nel 1944, mentre tentava un armistizio unilaterale con gli Alleati e un'uscita dal conflitto, fu occupato dalla Germania nazista e il suo reggente deposto. Quale successore di Horthy fu nominato Ferenc Sz\u00e1lasi, che istitu\u00ec un nuovo governo filo-nazista rendendo di fatto l'Ungheria uno stato fantoccio del Terzo Reich. Durante la tarda primavera e l'estate 1944 i tedeschi rastrellarono e deportarono, con la collaborazione delle autorit\u00e0 locali, centinaia di migliaia di ebrei ungheresi verso i campi di sterminio, dove la maggior parte di loro mor\u00ec.\nDopo la seconda guerra mondiale l'Ungheria fin\u00ec nella sfera d'influenza sovietica. Nel febbraio 1946 nacque la seconda repubblica ungherese, che entro tre anni dalla sua proclamazione virer\u00e0 verso un regime di stampo socialista e filo-sovietico.\nStoria.\nFormazione.\nQuando l'Austria-Ungheria si dissolse sul finire della Prima guerra mondiale, nacque dapprima la Repubblica Democratica di Ungheria, seguita dall'altrettanto effimera Repubblica Sovietica Ungherese, proclamata nel marzo 1919. Il breve governo comunista di B\u00e9la Kun attu\u00f2 quello che divenne noto come \"Terrore rosso\", trascinando l'Ungheria in una sfortunata guerra contro la Romania. Nel 1920 il paese sprofond\u00f2 nella guerra civile. Le forze anti-comuniste e monarchiche ebbero la meglio e inaugurarono una feroce repressione contro i comunisti, gli intellettuali di sinistra e chiunque venisse ritenuto una minaccia per il nuovo ordine costituito. Aument\u00f2 il gi\u00e0 diffuso antisemitismo verso gli ebrei, accusati di aver fomentato la rivoluzione o comunque di aver sostenuto la repubblica dei soviet.\nIl 1\u00ba marzo 1920, dopo il ritiro delle ultime truppe di occupazione rumene, una coalizione di forze politiche conservatrici ristabil\u00ec in Ungheria una monarchia costituzionale. La scelta del nuovo Re venne rimandata a causa di lotte intestine ed onde evitare possibili frizioni con gli stati confinanti. Si decise allora di nominare un Reggente che rappresentasse la monarchia, e la scelta ricadde sull'ex ammiraglio Mikl\u00f3s Horthy, ultimo comandante in capo della Marina da Guerra austro-ungarica. S\u00e1ndor Simonyi-Semadam divenne il primo capo del governo di questa Reggenza.\nLe condizioni sociali del paese erano critiche, dato che una piccola percentuale della popolazione controllava gran parte della ricchezza della Nazione. Sugli ebrei venivano fatte pressioni affinch\u00e9 abbracciassero appieno la cultura magiara.\nLa difficile situazione dei primi anni '30 spinse Horthy ad affidare a Gyula G\u00f6mb\u00f6s, un esponente dell'estrema destra, la carica di Primo Ministro con la promessa che questi avrebbe mantenuto il sistema politico vigente. G\u00f6mb\u00f6s accett\u00f2 di mitigare il suo radicato antisemitismo e permise ad alcuni ebrei di accedere al governo.\nUna volta al potere, G\u00f6mb\u00f6s si orient\u00f2 verso un modello di governo autoritario ispirato all'Italia fascista e, pi\u00f9 tardi, alla Germania nazista. Furono varate speciali leggi ebraiche: queste leggi, di carattere discriminatorio, fissavano un numero chiuso in alcune professioni, in cui la presenza di ebrei non doveva superare il 20% del totale. Gli ebrei vennero indicati come una delle cause della crisi economica che il paese attraversava.\nPolitica estera.\nInizialmente, nonostante il crescente nazionalismo, il nuovo Regno sotto la reggenza di Horthy, nel tentativo di prevenire ulteriori conflitti immediati, firm\u00f2 il trattato del Trianon, il 4 giugno 1920, che riduceva considerevolmente le dimensioni dell'Ungheria: la Transilvania fu ceduta alla Romania; l'Ungheria superiore entr\u00f2 a far parte della Cecoslovacchia; la Vojvodina and\u00f2 al Regno dei Serbi, Croati e Sloveni (Jugoslavia, dopo il 1929); venne infine creato lo Stato libero di Fiume, che sarebbe stato spartito in seguito fra il Regno d'Italia e il Regno dei Serbi, Croati e Sloveni, nel 1924.\nCon il susseguirsi di primi ministri sempre pi\u00f9 nazionalisti, l'Ungheria cerc\u00f2 costantemente di ottenere una revisione del Trattato del Trianon, allineandosi alle posizioni della Germania e dell'Italia, note potenze revisioniste. Un primo passo fu la firma di un trattato di amicizia tra l'Ungheria e l'Italia fascista, il 5 aprile 1927. Gyula G\u00f6mb\u00f6s era un fervente ammiratore dei leader fascisti. Tent\u00f2 di stringere un'alleanza trilaterale fra Ungheria, Germania ed Italia, facendo anche da intermediario tra i due paesi i cui regimi erano giunti quasi allo scontro nel 1934 a causa della volont\u00e0 italiana di mantenere l'Austria indipendente dalla Germania, che mirava ad annettersela.\nPare che G\u00f6mb\u00f6s stesso coni\u00f2 la parola \"Asse\", che us\u00f2 per indicare il suo progetto di un'alleanza con la Germania e l'Italia. Questi due paesi avrebbero poi usato tale termine per indicare il patto di alleanza noto come \"Asse Roma-Berlino\". Poco prima dello scoppio della seconda guerra mondiale, l'Ungheria benefici\u00f2 dei suoi stretti legami con la Germania, quando le fu permesso di annettersi alcuni territori slovacchi e la Rutenia subcarpatica dalla Cecoslovacchia, in base al primo arbitrato di Vienna.\nL'Ungheria nella Seconda guerra mondiale.\nNel 1940 il Regno di Ungheria ader\u00ec all'Asse e chiese la cessione della Transilvania dalla Romania. Adolf Hitler appoggi\u00f2 l'Ungheria che cos\u00ec, in forza del Secondo arbitrato di Vienna, ottenne porzioni significative della Transilvania, evitando la guerra con la Romania. Hitler chiese che il governo ungherese sostenesse l'azione militare e le politiche razziali della Germania onde evitare potenziali conflitti in futuro. L'antisemitismo era gi\u00e0 ben radicato nella destra ungherese. Il governo ungherese aiut\u00f2 attivamente la Germania nazista nella deportazione di centinaia di migliaia di ebrei nei campi di concentramento a partire dal 1944, durante l'Olocausto.\nNell'aprile 1941, l'Ungheria partecip\u00f2 al fianco di Germania ed Italia all'invasione della Jugoslavia, ottenendo la Ba\u010dka (B\u00e1cska), una parte della Vojvodina (dove si trovava una maggioranza relativa ungherese), cos\u00ec come le regioni del Prekmurje e Medjimurje, che erano invece abitate in prevalenza, rispettivamente, da sloveni e croati. Le sue mire sulla Croazia e sull'ottenimento di ulteriori territori dalla Romania vennero frenate dalla creazione dello Stato indipendente di Croazia e dall'alleanza della Germania nazista con il Regno di Romania contro l'Unione Sovietica.\nIl 27 giugno 1941, l'Ungheria dichiar\u00f2 guerra all'Unione Sovietica. Temendo che i tedeschi potessero ora sostenere le pretese rumene, il governo ungherese invi\u00f2 proprie truppe per sostenere lo sforzo bellico tedesco durante l'Operazione Barbarossa. La partecipazione alla guerra contro l'U.R.S.S. cost\u00f2 cara agli ungheresi; l'intera Seconda Armata venne annientata durante la battaglia di Stalingrado.\nAll'inizio del 1944, con le forze sovietiche in rapido avanzamento da est, l'Ungheria tent\u00f2 di prendere contatti con gli americani e gli inglesi per passare dalla parte degli alleati. Il 19 marzo 1944 i tedeschi risposero a queste avvisaglie invadendo l'Ungheria (Operazione Margarethe); le forze tedesche occuparono tutte le posizioni chiave per assicurarsi la fedelt\u00e0 ungherese. Horthy venne messo agli arresti domiciliari e sostituito dal primo ministro Mikl\u00f3s K\u00e1llay, uomo pi\u00f9 malleabile, mentre D\u00f6me Szt\u00f3jay, un fervente sostenitore dei nazisti, divenne il nuovo Primo Ministro. Szt\u00f3jay govern\u00f2 col sostegno di un governatore militare tedesco: Edmund Veesenmayer.\nNell'ottobre dello stesso anno i tedeschi scoprirono un ennesimo tentativo di passare al nemico, lanciando cos\u00ec l'Operazione Panzerfaust. Alla guida della nazione venne posto Ferenc Sz\u00e1lasi, capo del Partito delle Croci Frecciate. Fu proclamato un nuovo \"governo di unit\u00e0 nazionale\" filo-tedesco che decise di proseguire la guerra al fianco dell'Asse. Sz\u00e1lasi non sostitu\u00ec Horthy come reggente, ma si invest\u00ec del titolo di \"Nemzetvezet\u0151\" (\"Duce\"), oltre a ricoprire la carica di Primo Ministro nel nuovo regime ungherese.\nIl 21 dicembre 1944, un Consiglio nazionale si costitu\u00ec a Debrecen con l'approvazione dell'Unione Sovietica e la partecipazione di alcuni membri del Partito Comunista Ungherese, come Ern\u0151 Ger\u0151, L\u00e1szl\u00f3 Rajk e pi\u00f9 tardi M\u00e1ty\u00e1s R\u00e1kosi. Questa assemblea elesse un governo ad interim guidato da B\u00e9la Mikl\u00f3s, ex comandante della Prima Armata ungherese. Il regime di Sz\u00e1lasi croll\u00f2 alla fine di marzo 1945.\nFine.\nSotto l'occupazione sovietica il destino del Regno d'Ungheria era segnato: un Alto consiglio nazionale venne nominato alla direzione collettiva del Paese fino alla formale abolizione della monarchia, il 1\u00ba febbraio 1946. L'effimera Repubblica Ungherese venne in breve egemonizzata dai comunisti che nel 1949 proclamarono la Repubblica Popolare."}
{"id": "4220554", "revid": "4711", "url": "https://it.wikipedia.org/wiki?curid=4220554", "title": "Campionato di pallacanestro lussemburghese", "text": ""}
{"id": "4220556", "revid": "121416628", "url": "https://it.wikipedia.org/wiki?curid=4220556", "title": "Basket T71 Dudelange", "text": "Il Basket T71 Dudelange \u00e8 una societ\u00e0 cestistica avente sede a Dudelange, in Lussemburgo. Fondata nel 1954 come \"HBD Dudelange\", nel 1971 assunse la denominazione attuale. Gioca nel campionato di pallacanestro lussemburghese."}
{"id": "4220557", "revid": "4711", "url": "https://it.wikipedia.org/wiki?curid=4220557", "title": "Etzella Ettelbruck (pallacanestro)", "text": ""}
{"id": "4220569", "revid": "2175", "url": "https://it.wikipedia.org/wiki?curid=4220569", "title": "Acido idrazoico", "text": ""}
{"id": "4220571", "revid": "339392", "url": "https://it.wikipedia.org/wiki?curid=4220571", "title": "Korean Zombie", "text": ""}
{"id": "4220583", "revid": "752092", "url": "https://it.wikipedia.org/wiki?curid=4220583", "title": "Braciere Olimpico (Torino)", "text": ""}
{"id": "4220584", "revid": "124423551", "url": "https://it.wikipedia.org/wiki?curid=4220584", "title": "Regno d'Ungheria", "text": "Il termine Regno d'Ungheria viene usato per indicare diversi periodi storici e regni distinti:"}
{"id": "4220596", "revid": "767487", "url": "https://it.wikipedia.org/wiki?curid=4220596", "title": "Testamento di Aulo Quintilio Prisco", "text": "Il Testamento di Aulo Quintilio Prisco \u00e8 una lapide ep\u00ecgrafica scolpita nella roccia contenente il testamento di un importante cittadino della citt\u00e0 di Ferentino vissuto in epoca romana nel I secolo d.C.\nSi presenta come edicola rettangolare al di sotto di un frontone triangolare che ne completa la decorazione ed \u00e8 posta fuori Porta Casamari a Ferentino su un terrazzo a cui si accede da un sentiero.\n\u00c8 un monumento rarissimo che si fa risalire all'epoca di Traiano (II sec. d.C.).\nDescrizione.\nIl masso di roccia calcarea ha un'altezza di m. 2.40 e una larghezza di m. 2.53.\nLa base dell'edicola misura m. 6.80 di lunghezza metri 1.20 di altezza.\n\u00c8 situato nel luogo dove anticamente sorgeva il foro, esterno alla citt\u00e0, sulla via Casamari, e dove furono eretti i monumenti agli Imperatori ed ai Patroni dei Municipio.\nRicavato dalla viva roccia della collina, \u00e8 l'unico monumento superstite del secolo II d. C.\nStoria.\nAulo Quintilio fu uno dei personaggi pi\u00f9 in vista; quadrunviro per l'edilizia e la giustizia, quinquennale aggiunto per decreto del Senato Ferentinate.\nPer la sua munificenza verso la propria citt\u00e0, a favore della quale aveva riscattato i fondi rurali di Ceponiano, Mamiano e Prato, spendendo settantamila sesterzi il Senato gli fece erigere una statua nel Foro.\nUn'epigrafe incisa nella viva roccia, a forma di edicola, di dimensioni 2,50 x 2,40 metri, riporta le ultime volont\u00e0 di Aula Quintilio a favore del suo Municipio.\nIn sintesi nell'iscrizione \u00e8 detto che il munifico testatore lascia in eredit\u00e0 a Ferentino i suoi beni immobili (casa e terreni) e stabilisce che ogni cinque anni, nel giorno del suo compleanno, che ricorreva il 9 maggio, una parte delle rendite sia in denaro che in natura (vino Melato, focacce e noci) venisse elargita al popolo; in perpetuo dovevano essere spesi anche trenta sesterzi per il decoroso mantenimento della statua e dei ritratti di Aulo Quintilio."}
{"id": "4220599", "revid": "404338", "url": "https://it.wikipedia.org/wiki?curid=4220599", "title": "Decorso fatale", "text": ""}
{"id": "4220600", "revid": "599013", "url": "https://it.wikipedia.org/wiki?curid=4220600", "title": "Casey Frank", "text": "Carriera.\nFrank ha giocato principalmente in Australia e Nuova Zelanda; all'inizio della propria carriera ha militato nei La Crosse Bobcats in CBA e nel Sallen in Svenska basketligan.\nCon la maglia della ha vinto il FIBA Oceania Championship 2009. Ha inoltre disputato due edizioni dei Mondiali (2006 e 2010)."}
{"id": "4220601", "revid": "1371684", "url": "https://it.wikipedia.org/wiki?curid=4220601", "title": "Coppa delle Nazioni U23 UCI 2012", "text": "La Coppa delle Nazioni U23 UCI 2012 \u00e8 stata la sesta edizione della competizione organizzata dalla Unione Ciclistica Internazionale, passaggio obbligato per i ciclisti di meno di 23 anni che desiderano partecipare alle gare a loro riservate ai Campionati del mondo di ciclismo su strada 2012. Comprendeva dieci gare ed era riservata alle squadre nazionali, permettendo loro di accumulare punti e determinare il numero di posti assegnati a ciascuna di esse ai campionati del mondo."}
{"id": "4220602", "revid": "767487", "url": "https://it.wikipedia.org/wiki?curid=4220602", "title": "Show (The Jesus Lizard)", "text": "Show \u00e8 un album live del gruppo noise rock statunitense The Jesus Lizard, pubblicato nel 1994 dalla Collision Arts in collaborazione con la Giant Records (etichetta sussidiaria della Warner Bros. Records).\nIl disco \u00e8 la registrazione di un concerto della band tenutosi al \"CBGB's\" di New York City."}
{"id": "4220603", "revid": "98077", "url": "https://it.wikipedia.org/wiki?curid=4220603", "title": "Scuola paritaria", "text": ""}
{"id": "4220605", "revid": "767487", "url": "https://it.wikipedia.org/wiki?curid=4220605", "title": "Andreas Laudrup", "text": "Biografia.\nFiglio di Michael Laudrup, \u00e8 nato a Barcellona poich\u00e9 in quel periodo suo padre era in forza al club catalano. Nella famiglia, giocarono a calcio a livello professionistico anche il fratellastro Mads, lo zio Brian, il nonno Finn e il cugino Nicolai.\nCarriera.\nClub.\nLaudrup gioc\u00f2, a livello giovanile, per il Lyngby e per il Real Madrid. Nel 2008 si accord\u00f2 con il Nordsj\u00e6lland, debuttando nella Superligaen in data 23 aprile 2009, quando subentr\u00f2 a Morten Karlsen nella sconfitta casalinga per 0-1 contro il Br\u00f8ndby. Il 27 marzo 2010 arriv\u00f2 la prima rete nella massima divisione danese, nel pareggio per 1-1 contro l'Aalborg. Nello stesso anno, arriv\u00f2 l'affermazione finale nella Coppa di Danimarca 2009-2010, successo che fu ripetuto la stagione seguente. Laudrup e il suo Nordsj\u00e6lland si aggiudicarono poi la vittoria nel campionato 2011-2012, centrando cos\u00ec la qualificazione alla Champions League 2012-2013. Debutt\u00f2 nella massima rassegna continentale per club in occasione della sconfitta per 2-0 contro lo \u0160achtar, datata 19 settembre 2012: subentr\u00f2 a Joshua John nei minuti finali.\nL'11 gennaio 2013, va in prestito fino a giugno al Saint-\u00c9tienne.\nIl primo luglio 2014 il giocatore si trasferisce all'Aarhus GF.\nSi ritira a 24 anni a causa di una malattia reumatica cronica.\nNazionale.\nLaudrup rappresent\u00f2 diverse selezioni giovanili della Danimarca. Debutt\u00f2 per la in data 17 gennaio 2010, quando fu titolare nella vittoria per 1-0 sul . Una settimana pi\u00f9 tardi, in un'altra amichevole contro il Messico Under-21, segn\u00f2 la rete che valse il pareggio finale per 1-1.\nStatistiche.\nPresenze e reti nei club.\n\"Statistiche aggiornate al 6 maggio 2015.\""}
{"id": "4220606", "revid": "287204", "url": "https://it.wikipedia.org/wiki?curid=4220606", "title": "Rom (personaggio)", "text": ""}
{"id": "4220610", "revid": "1318658", "url": "https://it.wikipedia.org/wiki?curid=4220610", "title": "SMS Wolf", "text": "Il SMS \"Wolf\" (\"Wolf\" in tedesco significa lupo) fu un incrociatore ausiliario della \"Kaiserliche Marine\", impiegato durante la prima guerra mondiale nella guerra commerciale nell'Oceano Atlantico, nell'Oceano Indiano e nell'Oceano Pacifico.\nServizio.\nCivile.\nLa nave fu costruita nel 1913 con il nome di \"Wachtfels\" per la compagnia \"Flensburger-Schiffbau\" di Flensburg e per la compagnia marittima Br\u00eame \"Deutsche Dampfschiffahrtsgesellschaft Hansa\" (DDG Hansa).\nMilitare.\nAllo scoppio della prima guerra mondiale la \"Wachtfels\" venne requisita dalla Kaiserliche Marine e trasformata in incrociatore ausiliario con il nome di SMS \"Wolf (lupo) IV\". Entr\u00f2 in servizio il 16 maggio 1916.\nIl 30 novembre 1916 salp\u00f2 da Kiel, super\u00f2 lo Skagerrak (scortato dal sommergibile \"SM U-66\") per entrare nell'Atlantico, con rotta verso sud, al comando del capitano di fregata Karl August Nerger. Passato il capo di Buona Speranza, dove deposit\u00f2 alcune mine, si diresse verso l'Oceano Indiano. La nave aveva a sua disposizione anche un idrovolante biplano soprannominato per l'occasione \"W\u00f6lfchen\" (lupacchiotto), modello Friedrichshafen FF 33, che ebbe come compito quello di localizzare le navi mercantili nemiche e di farle catturare dal SMS \"Wolf\", per poi impossessarsi del carico.\nNei suoi 451 giorni di navigazione di corsa solitaria, l'SMS \"Wolf\" riusc\u00ec a catturare 35 navi mercantili e due navi da guerra.\nL'SMS \"Wolf\" serv\u00ec a rompere il blocco navale britannico e fece ritorno nel porto di Kiel il 24 febbraio 1918, con a bordo 467 prigionieri di guerra e un prezioso carico di materie prime. L'SMS \"Wolf\" effettu\u00f2 cos\u00ec un viaggio considerato, all'epoca, il pi\u00f9 lungo mai effettuato in tempo di guerra. Il comandante Nerger ricevette la decorazione tedesca pi\u00f9 elevata, l'ordine Pour le M\u00e9rite.\nDurante la sua sortita il SMS \"Wolf\" effettu\u00f2 il pattugliamento del mar Baltico. \nDopo la guerra venne ceduto come compensazione alla Francia e fu venduto alla compagnia marittima di Messageries maritimes, che lo ribattezz\u00f2 \"Antino\u00fcs\". Fu demolito in Italia nel 1931.\nTra i membri dell'equipaggio del \"Wolf\" ci fu anche Theodor Plievier, che divent\u00f2 rivoluzionario comunista e scrittore.\nNavi affondate.\nIn 15 mesi di navigazione, il \"Wolf\" cattur\u00f2 e affond\u00f2 14 navi, totalizzando un totale di 38.391 GRT. Inoltre affond\u00f2 altre 13 navi per mezzo di mine, per altre 75.888 tonnellate GRT."}
{"id": "4220613", "revid": "647919", "url": "https://it.wikipedia.org/wiki?curid=4220613", "title": "ABC-kirja", "text": ""}
{"id": "4220620", "revid": "98077", "url": "https://it.wikipedia.org/wiki?curid=4220620", "title": "Pacle", "text": ""}
{"id": "4220626", "revid": "247222", "url": "https://it.wikipedia.org/wiki?curid=4220626", "title": "Bang (The Jesus Lizard)", "text": "Bang \u00e8 un album compilation del gruppo noise rock The Jesus Lizard, pubblicato nel 2000 dall'etichetta Touch and Go Records.\nIl disco contiene tracce precedentemente apparse in EP, versioni alternative di brani gi\u00e0 noti, cover e B-side di singoli vari."}
{"id": "4220629", "revid": "599013", "url": "https://it.wikipedia.org/wiki?curid=4220629", "title": "Christian Hemberg", "text": "Carriera.\nClub.\nHemberg gioc\u00f2 per il Toretorps, prima di passare allo \u00d6rgryte, formazione militante nell'Allsvenskan. Nel 2007 si trasfer\u00ec al Raufoss, per cui debutt\u00f2 nella 1. divisjon in data 9 aprile 2007, quando fu titolare nel pareggio per 2-2 sul campo del Notodden. Segn\u00f2 la prima rete il 16 maggio, nella vittoria per 2-3 in casa del Mandalskameratene. Nel 2008, gioc\u00f2 per gli islandesi del KS/Leiftur.\nNazionale.\nConta 2 presenze per la ."}
{"id": "4220633", "revid": "599013", "url": "https://it.wikipedia.org/wiki?curid=4220633", "title": "Sander van Huijksloot", "text": "Carriera.\nClub.\nDal 1994 al 2005, van Huijksloot fu in forza all'Eindhoven, per cui totalizz\u00f2 239 presenze e 20 reti nell'Eerste Divisie. Fu poi in forza all'UNA. Nel 2007, pass\u00f2 ai norvegesi del Raufoss. Non gioc\u00f2 alcun incontro con questa maglia."}
{"id": "4220634", "revid": "580", "url": "https://it.wikipedia.org/wiki?curid=4220634", "title": "Marcello Ferrari", "text": "Biografia.\nFunzionario della provincia autonoma di Bolzano, fu per due volte sindaco democristiano di Bolzano: il primo mandato, iniziato il 1\u00ba ottobre 1985, fu interrotto il 30 agosto 1988 dalla sentenza del Consiglio di Stato che annullava quelle elezioni.\nPer il suo secondo mandato subentr\u00f2 a Valentino Pasqualin, deceduto dopo ottantanove giorni in carica da sindaco, il 21 novembre 1989.\nEra stato eletto per la prima volta in consiglio comunale nel 1969, e successivamente era stato per due mandati assessore, una prima volta (1975-1980) all'istruzione, sport, studi e cultura, ed una seconda (1980-1985) all'urbanistica."}
{"id": "4220636", "revid": "1031941", "url": "https://it.wikipedia.org/wiki?curid=4220636", "title": "Emmanuel Cand\u00e8s", "text": ""}
{"id": "4220637", "revid": "82000", "url": "https://it.wikipedia.org/wiki?curid=4220637", "title": "Emmanuel Jean Cand\u00e8s", "text": ""}
{"id": "4220638", "revid": "110157", "url": "https://it.wikipedia.org/wiki?curid=4220638", "title": "Craig Tracy", "text": ""}
{"id": "4220639", "revid": "82000", "url": "https://it.wikipedia.org/wiki?curid=4220639", "title": "Craig Arnold Tracy", "text": ""}
{"id": "4220640", "revid": "15756", "url": "https://it.wikipedia.org/wiki?curid=4220640", "title": "Battaglia di Maastricht", "text": "La battaglia di Maastricht \u00e8 stato un episodio dell'invasione tedesca dei Paesi Bassi durante la seconda guerra mondiale durante il quale la Wehrmacht conquist\u00f2 la citt\u00e0 olandese di Maastricht dividendo in due le forze alleate e spianando la strada verso Fort Eben-Emael.\nContesto.\nLo scopo dell'esercito tedesco era di occupare i ponti lungo il corso del fiume Mosa al fine di poter facilmente trasportare truppe per la successiva campagna di Francia.\nLa battaglia.\nLe operazioni che portarono alla conquista tedesca della citt\u00e0 di Maastricht si svolsero con una grande rapidit\u00e0 (secondo i principi della guerra lampo) grazie all'uso combinato di forze meccanizzate e corazzate e dell'aviazione.\nNella sua avanzata la 4. Panzer-Division incontr\u00f2 qualche resistenza nei pressi di Gulpen e a Heugem e sub\u00ec forti perdite in termini di uomini e mezzi.\nNonostante ci\u00f2, di fronte alla schiacciante superiorit\u00e0 del nemico il comando olandese decise di abbandonare la difesa di Maastricht."}
{"id": "4220642", "revid": "1216132", "url": "https://it.wikipedia.org/wiki?curid=4220642", "title": "Noga Alon", "text": ""}
{"id": "4220643", "revid": "28791", "url": "https://it.wikipedia.org/wiki?curid=4220643", "title": "Conservation science in cultural heritage", "text": ""}
{"id": "4220646", "revid": "52953901", "url": "https://it.wikipedia.org/wiki?curid=4220646", "title": "Vandalism", "text": ""}
{"id": "4220647", "revid": "729019", "url": "https://it.wikipedia.org/wiki?curid=4220647", "title": "Abruka", "text": "Abruka \u00e8 un'isola dell'Estonia situata nel golfo di Riga, 4 km a sud dell'isola di Saaremaa, estesa 8,78 km\u00b2.\nAssieme ad altre isolette vicine forma il villaggio di Abruka, che ha una popolazione di 33 abitanti (al 2011) e un'area di 10,1 km\u00b2.\nLe prime notizie del popolamento dell'isola risalgono al medioevo, quando il cavaliere di \u00d6sel-Wiek vi fond\u00f2 un allevamento di cavalli. Una popolazione permanente si svilupp\u00f2 nel XVIII secolo.\nNell'isola di Abruka c'\u00e8 una foresta di latifoglie di tipo centro-europeo, rara nella regione; per proteggerla \u00e8 stata creata una riserva naturale nel 1937.\nL'isola pu\u00f2 essere raggiunta dal battello postale Heili da Kuressaare."}
{"id": "4220648", "revid": "767487", "url": "https://it.wikipedia.org/wiki?curid=4220648", "title": "Peter Nystr\u00f6m", "text": "Carriera.\nClub.\nNystr\u00f6m cominci\u00f2 la carriera con la maglia del V\u00e4stra Fr\u00f6lunda, per poi passare ai norvegesi del Sogndal. Esord\u00ec nella 1. divisjon in data 9 aprile 2007, subentrando a Kurt Heggestad nella sconfitta per 2-3 contro il Molde.\nTerminata la stagione con 13 presenze, torn\u00f2 in Svezia per militare nelle file dell'H\u00e4cken. Centr\u00f2 la promozione nell'Allsvenskan nel 2008 e debutt\u00f2 nella massima divisione in data 15 aprile 2009, sostituendo Janne Saarinen nella vittoria per 4-1 sul G\u00f6teborg. Nel campionato 2010 ha giocato solo due partite, per via di una rottura del tendine d'Achille, mentre l'anno successivo \u00e8 stato impiegato in 13 occasioni.\nNel 2012 si trasfer\u00ec all'Halmstad. Due anni pi\u00f9 tardi approd\u00f2 all'Oddevold in Div 1 S\u00f6dra (terza serie), dove rimase un anno prima di passare al Varberg militante in Superettan."}
{"id": "4220659", "revid": "986213", "url": "https://it.wikipedia.org/wiki?curid=4220659", "title": "Giuseppe Francesco d'Asburgo-Lorena", "text": "Nacque durante il regno del suo bisnonno materno Francesco Giuseppe I d'Austria.\nMatrimonio.\nIl 4 ottobre 1924, l'arciduca Giuseppe Francesco spos\u00f2 la Principessa Anna di Sassonia, figlia di Federico Augusto III di Sassonia e dell'Arciduchessa Luisa, Principessa di Toscana. Anna e Giuseppe Francesco hanno avuto otto figli:\nL'Arciduca mor\u00ec il 25 settembre 1957 a Carcavelos, in Portogallo."}
{"id": "4220660", "revid": "834", "url": "https://it.wikipedia.org/wiki?curid=4220660", "title": "Lingua meglenoromena", "text": ""}
{"id": "4220665", "revid": "110157", "url": "https://it.wikipedia.org/wiki?curid=4220665", "title": "Brouwershaven", "text": "Brouwershaven (in dialetto zelandese: Brouwes'aeven o semplicemente Brouw; 0,4\u00a0km\u00b2; 1.300 ab. circa) \u00e8 una cittadina della provincia della Zelanda (\"Zeeland\"), nel sud-ovest dei Paesi Bassi, situata nell'ex-isola di Schouwen (ora parte dell'isola di Schouwen-Duiveland) ed affacciata sul Grevelingenmeer (ex-baia del delta del Reno diventata ora un lago). Dal punto di vista amministrativo, si tratta di un ex-comune, facente ora parte della municipalit\u00e0 di Schouwen-Duivenland (dal 1997).\nFu in passato un porto attivo soprattutto per il commercio della birra e rappresent\u00f2 l'interporto di Rotterdam fino al XIX secolo.\nEtimologia.\nIl toponimo \"Brouwershaven\", attestato in questa forma a partire dal 1396 e attestato anticamente come \"Brouwershavene\" (1321) e \"Brouwershavene\" (1331), significa letteralmente \"porto (\"haven\") dei fabbricanti di birra (\"brouwers\"; sing. \"brouwer\")\" e fa riferimento all'attivit\u00e0 del suo porto, che veniva utilizzato per il trasporto in Zelanda della birra proveniente da Delft.\nGeografia fisica.\nCollocazione.\nBrouwershaven \u00e8 situata lungo la costa settentrionale dell'isola di Schouwen-Duivenland, di fronte all'isola di Goeree-Overflakkee e si trova a nord-est di Haamstede e ad est di Renesse, a circa 10\u00a0km a nord del capoluogo di Schouwen-Duivenland Zierikzee. Da Rotterdam dista circa 75\u00a0km.\nSociet\u00e0.\nEvoluzione demografica.\nAl censimento del 2001, Brouwershaven contava una popolazione pari a 1.307 abitanti.\nStoria.\nLa fondazione di Brouwershaven risale al 1285 circa, quando fu costruito un porto in loco, che doveva servire la localit\u00e0 di Brijdorpe.\nLa localit\u00e0 ricevette lo status di citt\u00e0 nel 1403.\nNel 1575, nel corso della guerra degli ottant'anni, Brouwershaven fu assediata e data alle fiamme dalle truppe spagnole.\nNel 1682, la cittadina fu investita da un'alluvione, che distrusse una parte delle antiche fortificazioni.\nNel corso del XIX secolo, a causa dell'insabbiamento della \"Brielse Maas\" (Mosa di Brielle) e della Baia di Goeree-Overflakkee (\"Goerese Gat\"), che imped\u00ec l'accesso alle grandi navi, Brouwershaven cess\u00f2 di essere l'interporto di Rotterdam.\nNel 1840, il comune di Brouwershaven contava 210 abitazioni e 1.226 abitanti.\nNel 1961, furono accorpate al comune di Brouwershaven le localit\u00e0 di Dreischor, Noordgouwe e Zonnemaire.\nNel 1997, Brouwershaven cess\u00f2 di essere un comune indipendente e fu inglobato nella nuova municipalit\u00e0 di Schouwen-Duiveland.\nEconomia.\nPrincipali risorse economiche della localit\u00e0 sono state la pesca di pesci e crostacei e il commercio di vino, birra, legno, ferro, lana e lino.\nArchitettura.\nBrouwershaven vanta 59 edifici storici classificati come \"rijksmonumenten\".\nEdifici d'interesse.\nMunicipio.\nL'antico municipio di Brouwershaven presenta una facciata in stile rinascimentale risalente al 1559.\nGrote of Sint-Nicolaaskerk.\nLa \"Grote of Sint-Nicolaaskerk\" (\"Chiesa Grande o Chiesa di San Nicola\") \u00e8 una chiesa le cui origini risalgono al XIII secolo, ovvero poco dopo la fondazione di Brouwershaven.\nBrouws Museum.\nIl \"Brows Museum\" \u00e8 un museo che espone oggetti relativi ai tempi in cui Brouwershaven era un attivo porto commerciale: vi sono esposti modellini di navi, monete antiche, ecc.\nMulino De Haan.\nIl mulino \"De Haan\" \u00e8 un edificio risalente al 1724.\nMulino Windlust.\nMolto pi\u00f9 recente \u00e8 invece il Mulino \"Windlust\", costruito tra il 1935 e il 1955."}
{"id": "4220669", "revid": "729019", "url": "https://it.wikipedia.org/wiki?curid=4220669", "title": "Henri Winkelman", "text": "Biografia.\nDopo aver frequentato l'Accademia militare reale di Breda viene nominato capitano nel 1913. Nel 1934, dopo essere stato promosso tenente generale cerca senza successo di diventare capo di stato maggiore dell'esercito decide di lasciare la carriera militare.\nLa seconda guerra mondiale.\nIl 28 agosto 1939, quattro giorni dopo l'invasione della Polonia da parte dell'esercito tedesco il governo olandese diede l'ordine di mobilitazione delle truppe. In un primo momento il generale Izaak Reijnders venne nominato comandante supremo delle forze armate olandesi ma, a seguito di contrasti con il Ministro della Difesa Adriaan Dijxhoorn, il 5 febbraio 1940 venne deciso di richiamare in servizio Winkelman per affidargli il compito di difendere il Paese.\nWinkelman era consapevole della debolezza delle proprie forze: disponeva di appena 280.000 uomini e nessun carro armato, l'artiglieria pesante era scarsa cos\u00ec come la contraerea. Per questi motivi decise di organizzare la difesa sulla base del tradizionale schema basato su linee statiche fortificate, concentrando le proprie forze nelle province dell'Olanda settentrionale (Amsterdam, Alkmaar e Haarlem), dell'Olanda Meridionale (L'Aia e Rotterdam) e di Utrecht.\nIl 10 maggio 1940 alle quattro del mattino inizi\u00f2 l'invasione tedesca ed in pochi giorni l'intero Paese venne occupato. Il 14 maggio, dopo il bombardamento di Rotterdam e la minaccia tedesca di distruggere la citt\u00e0 di Utrecht, il generale Winkelman fu costretto a firmare la resa.\nDopo la fine della guerra.\nDopo aver firmato la resa, il 2 luglio 1940 Winkelman venne arrestato e rimane in carcere fino alla fine dell'occupazione. Il 1\u00ba ottobre 1945 venne congedato con onore dall'esercito e insignito della pi\u00f9 alta ed antica decorazione del suo Paese, l'Ordine Militare di Guglielmo.\nVita privata.\nNel 1902 sposa Arendin Jacomina Coert dalla quale ebbe due figlie e due figli."}
{"id": "4220670", "revid": "287204", "url": "https://it.wikipedia.org/wiki?curid=4220670", "title": "The Magician (film)", "text": ""}
{"id": "4220674", "revid": "709565", "url": "https://it.wikipedia.org/wiki?curid=4220674", "title": "Sorcerers' World", "text": "Sorcerers' World, anche noto come Zerox \u00e8 un pianeta immaginario, un luogo dei fumetti comparente nelle serie pubblicate dalla DC Comics. Sorcerers' World comparve per la prima volta in \"Adventure Comics\" vol. 1 n. 369 (giugno 1968), e fu creato da Jim Shooter e Curt Swan.\nStoria di pubblicazione.\nCi furono numerose versioni di Sorceres' World nel corso degli anni:\nStoria.\nXXI secolo.\nSecondo \"Action Comics\" n. 886, il Sorcerers' World del XXI secolo \u00e8 la concentrazione di tutta la magia universale, e il punto d'incontro perpendicolare per tutte le cosiddette dimensioni magiche incluse Gemworld, If\u00e9, la 5\u00ba dimensione, Myrra, Skartaris, l'Inferno, il Reame Jejune, la Terra dei Nightshades, il Sogno, Azarath, Limbo, Faerie, il Rosso, il Grigio e il Verde. I membri dello Shadowpact ne spiegarono il significato a Capitan Atomo. Sarebbe poi stato conosciuto come \"Zerox\" nel XXX e XXXI secolo.\nXXXI secolo.\nUn grosso numero di maghi, mistici, stregoni e altri praticanti dell'arcano si stabilirono su Sorcerers' World, poi noto come Zerox, durante il millennio precedente al XXX secolo. L\u00ec, praticarono e raffinarono la loro arte, e furono generalmente noti come i pi\u00f9 esperti utilizzatori della magia nella galassia conosciuta. La Legionaria Strega Bianca, del pianeta Naltor, impar\u00f2 le sue arti magiche su Zerox. Indubbiamente, lo stregone pi\u00f9 famoso ad essere asceso da Zerox fu Mordru. In un mistico colpo di Stato, prese il controllo del pianeta, ottenendo il controllo della maggior parte degli altri stregoni sul pianeta. Quindi guid\u00f2 Zerox in una serie di conquiste che gli fece ottenere il controllo di oltre met\u00e0 della galassia, mantenendo Zerox come capitale. Quando Mordru fu finalmente sconfitto, un consiglio benigno di stregoni assunse il controllo del pianeta.\nDurante la \"Great Darkness Saga\", Sorcerers' World gioc\u00f2 un ruolo fondamentale nella storia. Prima, la Strega Bianca fu attaccata dai Servi dell'Oscurit\u00e0, e successivamente tutti e cinque i servi e il loro maestro Darkseid combatterono su Zerox contro la Legione dei Super-Eroi che, anche se fu sconfitta, riusc\u00ec a mantenerli lontani dal consiglio, che stava lavorando ad un rituale segreto in grado di trovare un modo per sconfiggere Darkseid. Il risultato del rituale fu la nascita di un bambino, che si rivel\u00f2 essere Izaya, l'Altopadre. Altri pianeti conosciuti con alto tasso di utilizzo della magia furono Orando e Avalon."}
{"id": "4220676", "revid": "1543377", "url": "https://it.wikipedia.org/wiki?curid=4220676", "title": "Congettura di Borsuk", "text": "In matematica, la congettura di Borsuk \u00e8 un problema di geometria discreta.\nIl problema.\nNel 1932 Karol Borsuk mostr\u00f2 che una qualsiasi palla 3-dimensionale in uno spazio euclideo poteva essere divisa in 4 solidi, ognuno dei quali aveva diametro inferiore a quello della palla iniziale. Pi\u00f9 in generale, Borsuk mostr\u00f2 che ogni palla \"d\"-dimensionale poteva essere divisa in \"d+1\" solidi di diametro minore. Inoltre, prov\u00f2 anche che questo non era possibile con solo \"d\" solidi. Questo port\u00f2 Borsuk a porsi una domanda, divenuta la congettura di Borsuk:\nIl problema ha trovato una risposta positiva nei seguenti casi:\nIl problema fu infine risolto nel 1993 da Jeff Kahn e Gil Kalai, che mostrarono che la risposta in generale \u00e8 negativa. Il loro controesempio mostrava che \"d+1\" solidi non sono sufficienti per \"d = 1325\" e per ogni \"d &gt; 2014\".\nIl miglior risultato attuale afferma che il problema ha risposta negativa per ogni \"d \u2265 64\".\nOltre a trovare il minimo \"d\" per cui il numero di pezzi necessari formula_2 \u00e8 maggiore di \"d+1\", \u00e8 interessante anche studiare il comportamento della funzione formula_2. Kahn e Kalai mostrarono nel loro lavoro che in generale formula_4. Inoltre, Oded Schramm dimostr\u00f2 che per ogni \"\u03b5\", se \"d\" \u00e8 abbastanza grande, formula_5. L'ordine di grandezza di formula_2 \u00e8 tuttora sconosciuto, anche se \u00e8 stato congetturato che esiste una costante \"c &gt; 1\" tale che formula_7 per ogni \"d \u2265 1\"."}
{"id": "4220680", "revid": "986213", "url": "https://it.wikipedia.org/wiki?curid=4220680", "title": "G\u00e9za d'Asburgo-Lorena", "text": "\u00c8 il curatore di diverse importanti mostre internazionali su Faberg\u00e9.\nBiografia.\nG\u00e9za frequent\u00f2 l'universit\u00e0 di Friburgo e di Berna, e di Firenze, prima di laurearsi come un Dottore in Filosofia alla Universit\u00e0 di Friburgo nel 1965.\nNel 1966 entra a far parte dello staff di Auctioneers Christie, Manson &amp; Woods come presidente, supervisionando una rete di uffici in tutta Europa. Nel 1980 diventa Presidente della Divisione Europea per l'azienda. Pi\u00f9 tardi, nella sua carriera, lavor\u00f2 per quattro anni come presidente a New York e Ginevra, come banditori d'arte internazionali. In entrambe le societ\u00e0, si \u00e8 specializzato in argento e oro, oggetti di Vertu e arte russa.\nG\u00e9za d'Asburgo \u00e8 un autore di fama internazionale e una delle principali autorit\u00e0 di Faberg\u00e9. Gran parte della sua carriera \u00e8 stata dedicata alla organizzazione di mostre in tutto il mondo.\nAttualmente \u00e8 docente al Metropolitan Museum of Art di New York. Alcuni dei suoi temi comprendono \"Collezioni principesche\", \"Gli Asburgo come collezionisti e mecenati\" e \"Donne celebri degli Asburgo\".\nMatrimonio.\nNel 1965, spos\u00f2 Monika Decker (nato nel 1939), ebbero tre figli:\nDivorziarono nel 1991.\nNel 1991, spos\u00f2 Elizabeth Jane Kunstadter (nato nel 1957), ebbero una figlia:"}
{"id": "4220684", "revid": "767487", "url": "https://it.wikipedia.org/wiki?curid=4220684", "title": "Jack Stewart", "text": "Carriera.\nClub.\nStewart gioc\u00f2 per Chicago Fire e Real Salt Lake, per poi passare ai norvegesi del Moss. Non scese mai in campo con questa maglia, cos\u00ec come con quella del Nybergsund-Trysil.\nTorn\u00f2 poi negli Stati Uniti e gioc\u00f2 per Carolina RailHawks e Minnesota Stars. Nel 2011 ritorn\u00f2 a giocare anche nella Major League Soccer, nelle file di Dallas. Nel 2012 \u00e8 in forza ai Fort Lauderdale Strikers."}
{"id": "4220685", "revid": "1632387", "url": "https://it.wikipedia.org/wiki?curid=4220685", "title": "Lash", "text": "Lash \u00e8 il secondo EP pubblicato dal gruppo noise rock statunitense The Jesus Lizard (il primo era stato \"Pure\" del 1989)."}
{"id": "4220687", "revid": "151734", "url": "https://it.wikipedia.org/wiki?curid=4220687", "title": "19-Nortestosterone", "text": ""}
{"id": "4220688", "revid": "6923", "url": "https://it.wikipedia.org/wiki?curid=4220688", "title": "Thatgamecompany", "text": "Thatgamecompany (logo stilizzato come thatgamecompany\u2122) \u00e8 un'azienda statunitense dedita allo sviluppo di videogiochi per console.\nStoria.\nFondata nel 2006 da Jenova Chen e Kellee Santiago, due studenti della University of Southern California, ha sviluppato titoli distribuiti unicamente via digitale ricevendo molte critiche positive. Tuttora \u00e8 una delle pi\u00f9 famose aziende di produzione indipendente di videogiochi."}
{"id": "4220696", "revid": "547034", "url": "https://it.wikipedia.org/wiki?curid=4220696", "title": "Cosmowarrior Zero", "text": " \u00e8 una serie animata OAV del 2001 in 13 episodi + 2 special creati da Leiji Matsumoto come prequel alla saga di \"Capitan Harlock\" ed usciti direttamente in DVD. Anche in Italia \u00e8 stata pubblicata in DVD da Dynit fra il 2005 e il 2006 e da marzo 2013 \u00e8 disponibile per la visione in streaming su internet sul sito Popcorn TV. La serie \u00e8 stata trasmessa in televisione in Giappone da TV Tokyo dal 6 luglio 2001 mentre in Italia \u00e8 stata trasmessa su Italia Teen Television dal 1\u00ba dicembre 2003.\nTrama.\nSiamo alla fine del XXX secolo e la lunga guerra combattuta dagli umani contro gli esseri meccanici volge finalmente al termine. L'intrepido e temerario capitano Warrius Zero ha perduto la sua intera famiglia nella lunga e spietata guerra appena conclusa; nonostante ci\u00f2 rimane ancora a pieno titolo membro effettivo della flotta spaziale terrestre.\nAll'astronave di cui \u00e8 al comando, composta sia da esseri umani che da robot, viene dato un nuovo compito: catturare il pirata spaziale capitan Harlock che da un po' di tempo sta imperversando lungo le rotte commerciali, dando non poco filo da torcere al governo centrale.\nMentre il capitano Zero si appresta ad iniziare questa nuova missione, cominciano a sorgergli alcuni gravi dubbi sulla realt\u00e0 della pace ritrovata tra uomini e macchine.\nPersonaggi.\nCapitan Warrius Zero, doppiato da: Toshiyuki Morikawa (ed. giapponese), Claudio Moneta (ed. italiana)\nHarlock, doppiato da: Eiji Takemoto (ed. giapponese), Marcello Cortese (ed. italiana)\nMarina Oki, doppiata da: Aya Hisakawa (ed. giapponese), Elisabetta Spinelli (ed. italiana)\nLady Emeraldas, doppiata da: Kikuko Inoue (ed. giapponese), Debora Magnaghi (ed. italiana)\nTochiro, doppiato da: Tomohiro Nishihara (ed. giapponese), Gianluca Iacono (ed. italiana)\nGrenadier, doppiato da: Hidenari Ugaki (ed. giapponese), Stefano Albertini (ed. italiana)\nSilviana, doppiata da: Midori Kawana (ed. giapponese), Alessandra Karpoff (ed. italiana)\nNohara, doppiato da: Kouhei Owada (ed. giapponese), ? (ed. italiana)\nUmihara, doppiato da: Nobuaki Sekine (ed. giapponese), ? (ed. italiana)\nIshikura, doppiato da: S\u014dichir\u014d Hoshi (ed. giapponese), Lorenzo Scattorin (ed. italiana)\nRai, doppiato da: Tadashi Miyazawa (ed. giapponese), Claudio Ridolfo (ed. italiana)\nDottor Machine, doppiato da: Takashi Matsuyama (ed. giapponese), ? (ed. italiana)\nBattlizer, doppiato da: Yoshiaki Matsumoto (ed. giapponese), ? (ed. italiana)\nYattaran, doppiato da: Yoshiaki Matsumoto (ed. giapponese), Diego Sabre (ed. italiana)\nAxelater, doppiato da: Yoshikazu Nagano (ed. giapponese), Ivo De Palma (ed. italiana)\nPhase Breaker, doppiato da: Yukinobu Kaneko (ed. giapponese), Andrea De Nisco (ed. italiana)\nHelmatier, doppiata da: Yuri Shiratori (ed. giapponese), Stefania Patruno (ed. italiana)\nZess Voder, doppiato da: Zenichi Nagano (ed. giapponese), Mario Zucca (ed. italiana)"}
{"id": "4220697", "revid": "76963", "url": "https://it.wikipedia.org/wiki?curid=4220697", "title": "Juan Man\u00e9n", "text": "Biografia.\nViolinista e compositore nato a Barcellona."}
{"id": "4220698", "revid": "834", "url": "https://it.wikipedia.org/wiki?curid=4220698", "title": "Hit (baseball)", "text": ""}
{"id": "4220700", "revid": "834", "url": "https://it.wikipedia.org/wiki?curid=4220700", "title": "Error (baseball)", "text": ""}
{"id": "4220701", "revid": "287204", "url": "https://it.wikipedia.org/wiki?curid=4220701", "title": "Angel Ganivet", "text": ""}
{"id": "4220702", "revid": "76963", "url": "https://it.wikipedia.org/wiki?curid=4220702", "title": "Nash Edgerton", "text": "Biografia.\nNato a Blacktown nel Nuovo Galles del Sud, figlio di una casalinga e di un avvocato/promotore immobiliare. Il fratello minore \u00e8 l'attore Joel Edgerton. Nei primi anni novanta, mentre era uno studente di ingegneria elettronica, ha fondato assieme ad un gruppo di amici il collettivo Blue-Tongue Films. Il collettivo \u00e8 composto dal fratello Joel, da Kieran Darcy-Smith, Luke Doolan e David Mich\u00f4d, con cui ha scritto, diretto e prodotto diversi film e cortometraggi.\nNel 1993 inizia l'attivit\u00e0 di stuntman lavorando negli anni in oltre 100 film. Ha lavorato in film come \"La sottile linea rossa\", ', \"Superman Returns\" e l'intera trilogia di \"Matrix\". \u00c8 stato la controfigura di Ewan McGregor, nel ruolo di Obi-Wan Kenobi, in ' e \"\". Nei due episodi di \"Star Wars\" suo fratello Joel ha interpretato il ruolo di Owen Lars.\nNel corso della sua carriera ha diretto numerosi videoclip musicali per artisti come Bob Dylan, Empire of the Sun, Eskimo Joe, Ben Lee, Toni Collette &amp; the Finish e molti altri.\nNel 2008 dirige il suo primo lungometraggio, \"The Square\", basato su una sceneggiatura di suo fratello Joel (che figura tra gli interpreti del film), vincitore del premio per la miglior sceneggiatura ai Film Critics Circle of Australia Awards."}
{"id": "4220703", "revid": "120714158", "url": "https://it.wikipedia.org/wiki?curid=4220703", "title": "Ken Roczen", "text": "Palmar\u00e8s.\n\u00b7Campione Mondiale MX2(1): 2011\n\u00b7Motocross delle Nazioni TEAM Germania(1): 2012\n\u00b7Campione AMA Supercross 250(1): 2013\n\u00b7Campione AMA Motocross 450(2): 2014, 2016\nCarriera.\nDimostratosi un talento fin dalla giovanissima et\u00e0, ha debuttato nel mondiale MX2 all'et\u00e0 di 15 anni con il team Suzuki Geboers ottenendo il quinto posto nel Campionato mondiale di motocross 2009.\nL'anno seguente arriva secondo sempre guidando una Suzuki e infine nel Campionato mondiale di motocross 2011 si qualifica al primo posto con una KTM RedBull.\nNel 2011, prima dell'inizio del campionato mondiale, and\u00f2 negli Stati Uniti d'America per partecipare al campionato di supercross della costa ovest dimostrando di essere all'altezza dei piloti americani. Anche nel 2012 si rec\u00f2 nel continente americano per allenarsi, ma si infortun\u00f2 rompendosi un braccio, quindi partecip\u00f2 al campionato della costa ovest chiudendo secondo e all'AMA National Lites chiudendo al quarto posto.\nPer il finale di stagione venne chiamato a far parte della squadra tedesca che partecipava al Motocross delle Nazioni insieme a Maximilian Nagl e Marcus Schiffer; la gara, svoltasi a Lommel in Belgio, vide vincere per la prima volta la Germania.\nNel 2013, vince il suo primo AMA supercross negli USA nella costa ovest in sella della sua Ktm 250.\nNel 2014 passa nella massima categoria sempre in sella della KTM Red Bull vincendo all'esordio la prima gara del campionato AMA Supercross 450 terminando poi la stagione al terzo posto. Sempre nel 2014 vince il campionato AMA Motocross 450 come Rookie davanti a Ryan Dungey.\nPer la stagione 2014/2015 passa dalla KTM alla SUZUKI 450 con cui rimane anche per il campionato successivo, e per la stagione 2016/2017 viene ingaggiato dal team Honda HRC, firmando un contratto di 3 anni."}
{"id": "4220705", "revid": "767487", "url": "https://it.wikipedia.org/wiki?curid=4220705", "title": "Metarfa", "text": "Metarfa (in caratteri arabi: \u0627\u0644\u0645\u0637\u0627\u0631\u0641\u0629) \u00e8 una citt\u00e0 dell'Algeria facente parte del distretto di Aougrout, nella provincia di Adrar."}
{"id": "4220706", "revid": "71433", "url": "https://it.wikipedia.org/wiki?curid=4220706", "title": "Sono il numero quattro", "text": ""}
{"id": "4220707", "revid": "834", "url": "https://it.wikipedia.org/wiki?curid=4220707", "title": "Winning pitcher", "text": ""}
{"id": "4220708", "revid": "834", "url": "https://it.wikipedia.org/wiki?curid=4220708", "title": "Losing pitcher", "text": ""}
{"id": "4220709", "revid": "400694", "url": "https://it.wikipedia.org/wiki?curid=4220709", "title": "All'Onest\u00e0", "text": ""}
{"id": "4220711", "revid": "400694", "url": "https://it.wikipedia.org/wiki?curid=4220711", "title": "Magazzini All'Onest\u00e0 S.r.l.", "text": ""}
{"id": "4220713", "revid": "729019", "url": "https://it.wikipedia.org/wiki?curid=4220713", "title": "Otto von Lossow", "text": "Fa parte del triunvirato militare bavarese con Gustav von Kahr e Hans von Seisser.\nCondividono con Hitler l'idea del colpo di Stato (il Putsch della Birreria) nel novembre del 1923 ma solo sotto comando del Reichswehr.\nPer questo al processo successivo testimonier\u00e0 contro Hitler definendolo: \"Privo di tatto, limitato, noioso, ora brutale, ora sentimentale e comunque individuo spregevole\". Terminer\u00e0 la deposizione richiedendo, inutilmente, la perizia psichiatrica."}
{"id": "4220714", "revid": "52955588", "url": "https://it.wikipedia.org/wiki?curid=4220714", "title": "Putsch della Birreria", "text": ""}
{"id": "4220721", "revid": "986213", "url": "https://it.wikipedia.org/wiki?curid=4220721", "title": "Giuseppe Arp\u00e1d d'Asburgo-Lorena", "text": "Biografia.\nNato a Budapest, era il figlio dell'arciduca Giuseppe Francesco d'Austria, e di sua moglie la principessa Anna di Sassonia. \u00c8 un bisnipote dell'arciduca Giuseppe d'Austria, conte palatino d'Ungheria.\nHa conseguito una laurea in economia all'Universit\u00e0 di Lisbona.\nDal 1960 \u00e8 un cavaliere del Toson d'Oro e dal 1977 \u00e8 Capitano Generale dell'Ordine di Vit\u00e9z, un rango e titolo vietati nella Repubblica d'Ungheria dallo Statuto IV del 1947 per quanto riguarda l'abolizione di alcuni titoli e gradi approvata dal regime comunista sulla di nuove leggi entrate in vigore dal 1\u00ba gennaio 2012. \u00c8 morto nel 2017 a Madrid.\nMatrimonio.\nGiuseppe \u00c1rp\u00e1d ha sposato, nel 1956, Maria di L\u00f6wenstein-Wertheim-Rosenberg, figlia di Carlo, VIII principe di L\u00f6wenstein-Wertheim-Rosenberg e Carolina dei Conti Rignon. Si sposarono civilmente il 25 agosto 1956 e religiosamente il 12 settembre 1956 a Bronnbach, Wertheim am Main, Baden-W\u00fcrttemberg, Germania.\nEbbero otto figli:"}
{"id": "4220723", "revid": "319710", "url": "https://it.wikipedia.org/wiki?curid=4220723", "title": "Avanti (disambigua)", "text": ""}
{"id": "4220724", "revid": "6923", "url": "https://it.wikipedia.org/wiki?curid=4220724", "title": "Hans von Seisser", "text": "Biografia.\nNel settembre 1923, durante un periodo di turbolenza e violenza politica, il Primo ministro Eugen von Knilling dichiar\u00f2 la legge marziale e nomin\u00f2 Gustav von Kahr \"Staatskomissar\" (Commissario di stato), con poteri dittatoriali. Allo stesso momento, con Seisser e il Reichswehr General Otto von Lossow, form\u00f2 un triumvirato di destra in Baviera. Durante quell'anno, molti gruppi di estrema destra, in Germania, provarono ad emulare Mussolini e la sua \"marcia su Roma\" facendo una \"marcia su Berlino\".\nTra questi vi era il generale Erich Ludendorff e anche il gruppo nazista (NSDAP), guidato da Adolf Hitler. Hitler tent\u00f2 di prendere il potere in quello che fu in seguito conosciuto come il \"colpo di stato di Hitler\" o Putsch di Monaco. Hitler e Ludendorff cercarono il sostegno del \"triumvirato\". Tuttavia, Kahr, Seisser e Lossow avevano il loro piano per instaurare una dittatura nazionalista senza Hitler. Hitler era deciso ad intervenire prima che il fascino della sua agitazione diminuisse..\nQuindi, l'8 novembre 1923, Hitler e la SA condussero un assalto ad un incontro pubblico di 3.000 persone che era stato organizzato da Kahr nel B\u00fcrgerbr\u00e4ukeller, una grande sala da birra a Monaco di Baviera. Hitler interruppe il discorso di Kahr e annunci\u00f2 che la rivoluzione nazionale era cominciata, dichiarando la formazione di un nuovo governo con Ludendorff. Mentre agitava la pistola in alto, Hitler chiese l'appoggio di Kahr, Seisser e Lossow. Le forze di Hitler, inizialmente, riuscirono ad occupare la sede locale del Reichswehr e della polizia, tuttavia n\u00e9 l'esercito n\u00e9 la polizia di stato avevano unito le forze con Hitler.\nKahr, Seisser e Lossow furono brevemente detenuti, ma poi furono rilasciati. I tre ritirarono rapidamente il loro sostegno al golpe e fuggirono per unirsi all'opposizione a Hitler. Il giorno seguente, Hitler e i suoi seguaci marciarono dalla birreria al Ministero della guerra bavarese per rovesciare il governo bavarese compiendo la loro \"marcia su Berlino\", ma la polizia li disperse. Sedici membri NSDAP e quattro agenti di polizia furono uccisi in seguito al fallito colpo di Stato.\nNel 1933 fu imprigionato per qualche tempo nel campo di concentramento di Dachau.\nSeisser mor\u00ec nel 1974 ed \u00e8 stato sepolto nel Cimitero principale di W\u00fcrzburg."}
{"id": "4220730", "revid": "767487", "url": "https://it.wikipedia.org/wiki?curid=4220730", "title": "Fronte italiano (prima guerra mondiale)", "text": ""}
{"id": "4220737", "revid": "1318658", "url": "https://it.wikipedia.org/wiki?curid=4220737", "title": "Fran\u00e7ois Marius Granet", "text": "Biografia.\nFiglio di Jean-\u00c9tienne (1746-1796) e di Anne Magdeleine Durand, dopo aver studiato ad Aix, prima copiando le incisioni della raccolta del padre e poi con il paesaggista Abraham Constantin, si trasfer\u00ec a Parigi dove strinse amicizia con Anne-Louis Girodet de Roussy-Trioson e Jean-Auguste-Dominique Ingres e dove lavor\u00f2 nello studio di Jacques-Louis David presentato dall'amico Louis Nicolas Philippe Auguste de Forbin.\nDal 1802 al 1819 visse a Roma dove dipinse molti monumenti antichi e fu ritratto nel suo studio di Villa Medici da Jean-Auguste-Dominique Ingres. Dal suo epistolario sappiamo che in Italia si faceva chiamare anche Granetto. Nel 1821 visse ad Assisi. \nNel 1824 ritorn\u00f2 in Francia dove venne nominato conservatore al Museo del Louvre. Nel 1826, Luigi Filippo gli affid\u00f2 la direzione del Museo di storia fondato allora a Versailles. Dal 1829-1830 fu nuovamente a Roma. Nel 1843 spos\u00f2 Nena di Pietro che aveva incontrato a Roma nel 1802. Dopo la morte di Nena avvenuta nel 1847 incominci\u00f2 a scrivere le sue memorie, ospite della figlia del suo amico de Forbin, al Castello d\u00b4Audour, vicino a M\u00e2con. Dopo la rivoluzione del 1848 ritorn\u00f2 ad Aix-en-Provence. Alla sua morte, nel 1849, lasci\u00f2 moltissime sue opere alla Citt\u00e0 di Aix, che intitoler\u00e0 a suo nome il museo cittadino, fondato gi\u00e0 nel 1828 (Museo Granet). Fra i suoi allievi si ricordano: \u00c9mile Loubon che viaggi\u00f2 con lui a Roma nel 1829, Joseph Villevieille, Fran\u00e7ois Bonvin e Pietro Ronzoni.\nOpere.\nFra le sue opere pi\u00f9 conosciute si ricordano:"}
{"id": "4220739", "revid": "293377", "url": "https://it.wikipedia.org/wiki?curid=4220739", "title": "Kabba Samura", "text": "Biografia.\nSamura \u00e8 sposato e ha due figli.\nCarriera.\nClub.\nSamura gioc\u00f2 per il Mighty Blackpool, prima di passare agli svedesi dello \u00d6lme. Successivamente fu in forza al G\u00f6teborg e allo Assyriska, prima di accordarsi con i greci dell'OFI Creta. Fu poi messo sotto contratto dall'Aalesund, formazione norvegese all'epoca militante nella 1. divisjon: esord\u00ec in squadra il 27 agosto 2006, subentrando a Lasse Olsen nel pareggio per 1-1 sul campo dello Sparta Sarpsborg. L'8 ottobre arriv\u00f2 la sua prima rete, nella sconfitta per 3-2 contro lo Str\u00f8msgodset.\nNel 2007 si trasfer\u00ec ai finlandesi dello HJK, mentre nel 2008 torn\u00f2 in Svezia e gioc\u00f2 al Bodens. Dopo un'esperienza con gli azeri del Mu\u011fan, passa in forza ai vietnamiti dello Ho\u00e0ng Anh Gia Lai.\nNazionale.\nSamura gioc\u00f2 per la ."}
{"id": "4220740", "revid": "738436", "url": "https://it.wikipedia.org/wiki?curid=4220740", "title": "Chanukki\u00e0", "text": ""}
{"id": "4220741", "revid": "767487", "url": "https://it.wikipedia.org/wiki?curid=4220741", "title": "Wide Area Augmentation System", "text": "Il Wide Area Augmentation System (WAAS) \u00e8 un sistema di miglioramento del Global Positioning System (GPS) con l'obiettivo di migliorare accuratezza, integrit\u00e0 e disponibilit\u00e0. Essenzialmente il WAAS nasce per permettere agli aerei di affidarsi al GPS per tutte le fasi di volo, compreso l'approccio di precisione a un qualunque aeroporto all'interno dell'area di copertura.\nIl WAAS usa una rete di stazione di riferimento a terra, in Nord America e Hawaii, per misurare minime variazioni nel segnale proveniente dai satelliti GPS.\nLe misure raccolte dalle stazioni di riferimento sono inviate a stazioni di controllo che accodano le correzioni e le inviano tempestivamente (ogni 5 secondi o meno) ai satelliti WAAS geostazionari. Questi satelliti a loro volta ritrasmettono i messaggi verso terra, dove i ricevitori abilitati alla ricezione delle correzioni WAAS applicano le correzioni durante la computazione della posizione per migliorarne l'accuratezza.\nL'Organizzazione Internazionale dell'Aviazione Civile (in inglese International Civil Aviation Organization, ICAO) identifica questo tipo di sistema come Satellite Based Augmentation System (SBAS) (Sistema di aumento basato su satelliti). Europa e Asia hanno sviluppato i loro sistemi per aumento della precisione: European Geostationary Navigation Overlay Service (EGNOS) per l'Europa, GPS Aided Geo Augmented Navigation (GAGAN) per l'India e Multi-functional Satellite Augmentation System (MSAS) per il Giappone.\nObiettivi del WAAS.\nAccuratezza.\nLe specifiche del WAAS richiedono una accuratezza di posizione di almeno 7,6 metri (sia in orizzontale che in verticale), almeno nel 95% del tempo.\nLe attuali prestazioni del sistema in luoghi specifici mostrano che tipicamente l'accuratezza \u00e8 migliore di 1,0\u00a0m in orizzontale e 1,5\u00a0m in verticale nella maggior parte degli Stati Uniti d'America continentali e gran parte del Canada e Alaska.\nGrazie a questi risultati il WAAS \u00e8 in grado di fornire la accuratezza necessaria all'approccio di Categoria I che richiede una accuratezza di 16\u00a0m orizzontali e 4\u00a0m verticali.\nIntegrit\u00e0.\nL'integrit\u00e0 di un sistema di navigazione include la capacit\u00e0 di allerta tempestiva quando i segnali forniscono dati che potrebbero creare pericoli. Le specifiche del sistema WAAS richiedono che il sistema sia in grado di determinare eventuali errori nel sistema GPS o WAAS entro 6,2 secondi.\nDisponibilit\u00e0.\nLa disponibilit\u00e0 \u00e8 la probabilit\u00e0 che un sistema di navigazione raggiunga i requisiti di accuratezza e integrit\u00e0. Prima del WAAS, il GPS poteva essere non disponibile per un tempo totale di 4 giorni all'anno. Le specifiche di WAAS richiedono una disponibilit\u00e0 del 99,999% nell'area coperta dal servizio, equivalente ad un tempo di non disponibilit\u00e0 totale di circa 5 minuti all'anno."}
{"id": "4220743", "revid": "281779", "url": "https://it.wikipedia.org/wiki?curid=4220743", "title": "Palazzo marchesale di Lizzano", "text": "Il Palazzo Marchesale di Lizzano \u00e8 un edificio cinquecentesco situato a Lizzano.\nStoria.\nNegli ultimi dieci anni il paese si \u00e8 esteso molto verso nord, da est ad ovest, mantenendo caratteristiche strade lineari e ortogonali, con predilezione soprattutto per le case basse mediterranee che sono topograficamente unite le une alle altre e che, dal punto di vista condominiale sono separate, per affermare il piccolo dominio tipico della civilt\u00e0 contadina. Il Palazzo Marchesale (Castello) \u00e8 situato ai piedi del poggio su cui gradatamente s'adagia il paese, si presenta con linee sobrie e severe. Secondo alcuni studiosi fu costruito su di un antico nucleo normanno dal duca Goffredo Pandone primo feudatario di Lizzano nel XVI secolo, di cui rimane solo un torrione, passato poi successivamente nel corso degli anni di mano in mano ai vari marchesi di Lizzano tra cui: il marchese Chyurlia, la famiglia De Raho, il duca Clodino.\nSuccessivamente rimaneggiato e ampliato. Secondo altri la sola parte nord-ovest \u00e8 antecedente al XV secolo e quindi potrebbe riferirsi ad una fase normanna o sveva, mentre la parte sud-est \u00e8 sicuramente posteriore. Il disegno architettonico ci rivela nel suo complesso ch'esso \u00e8 opera quattrocentesca privo com'\u00e8 di torri, di fossati, di cinte che quasi sempre fasciavano i castelli dei secoli anteriori. Ha nell'interno un breve recinto, che fungeva da atrio. Un ampio scalone conduce al primo piano dove spaziose sale si inseguono con il loro aspetto grave e severo, tanto per l'altezza dei vani, che la loro vastit\u00e0. Nell'interno si scorge ancora la traccia del cosiddetto\" Pozzo della morte\", nel quale forse giacciono ancora i resti delle vittime sepolte. L'edificio aveva la forma di un quadrilatero e ospitava a pianterreno il frantoio, il mulino, il granaio, i magazzini e le scuderie. La Cappella di cui il castello \u00e8 dotato, al presente chiusa al culto ed in condizioni precarie di conservazione, a sud della costruzione ed era dedicata a San Francesco di Paola. La cappella \u00e8 provvista di una piccola sacrestia e di un coro con una balaustra di legno; non presenta l'abside ed accoglie all'interno una tela raffigurante San Francesco di Paola; ai lati vi sono due nicchie. L'altare \u00e8 inesistente e i vari pezzi che lo componevano sono ammassati come rovine. Un tempo il Castello era la dimora dei padroni del feudo di Lizzano, i quali cercarono di renderlo accogliente ed ospitale. Fu soprattutto con i Duchi Clodinio, feudatari di Lizzano dal 1606 al 1677, che il castello, chiamato in quel tempo il Palazzo del Duca, conobbe un periodo di grande splendore, anche perch\u00e9 dovette raccogliere molte persone, che si recavano nel paese di Lizzano, in occasione delle feste, organizzate in onore di San Gaetano da Thiene, patrono del paese, allora ancora beato."}
{"id": "4220744", "revid": "799303", "url": "https://it.wikipedia.org/wiki?curid=4220744", "title": "Rallye del Sestri\u00e8re", "text": ""}
{"id": "4220746", "revid": "767487", "url": "https://it.wikipedia.org/wiki?curid=4220746", "title": "Tom\u00e1\u0161 Porubsk\u00fd", "text": ""}
{"id": "4220747", "revid": "404338", "url": "https://it.wikipedia.org/wiki?curid=4220747", "title": "Incurabili", "text": ""}
{"id": "4220749", "revid": "767487", "url": "https://it.wikipedia.org/wiki?curid=4220749", "title": "Frederiksberg Idr\u00e6ts-Forening", "text": "Il Frederiksberg Idr\u00e6ts-Forening \u00e8 una squadra di pallamano maschile danese con sede a Copenaghen."}
{"id": "4220753", "revid": "767487", "url": "https://it.wikipedia.org/wiki?curid=4220753", "title": "Franti\u0161ek Bol\u010dek", "text": ""}
{"id": "4220756", "revid": "1782831", "url": "https://it.wikipedia.org/wiki?curid=4220756", "title": "Giorgio Piunti", "text": "Carriera.\nCresce nelle giovanili della Sutor Montegranaro, con cui fa il suo esordio in campo (dopo alcune convocazioni a referto senza mai scendere in campo) il 14 ottobre 2007 contro la Legea Scafati. Nel 2009-10 si trasferisce in prestito alla Stamura Basket Ancona nel campionato di Serie B Dilettanti; nel 2010-2011 rimane nella categoria ma passa alla Naturino Civitanova.\nNel 2011 fa ritorno alla Sutor e in Serie A 2011-12 disputa 10 incontri, mettendo a referto 18 punti totali. Nel 2012-2013 esordisce alla prima giornata negli ultimi minuti contro la Sidigas Avellino.\nNel 2014, svincolatosi dalla Sutor si trasferisce al Basket Lecco, in DNB, dove rimarr\u00e0 per due stagioni.\nIl 30 giugno 2016 viene ufficializzato il suo ingaggio da parte della Pallacanestro Orzinuovi, squadra sempre partecipante al campionato nazionale di serie B, conquistando al termine della stagione la promozione in Serie A2."}
{"id": "4220760", "revid": "1543377", "url": "https://it.wikipedia.org/wiki?curid=4220760", "title": "Rukometni klub Crvena zvezda", "text": "La Rukometni klub Crvena Zvezda \u00e8 la sezione di pallamano maschile della societ\u00e0 polisportiva serba Sportsko Dru\u0161tvo Crvena zvezda di Belgrado, nota in italiano come Stella Rossa.\nIstituita nel 1948, vanta la vittoria in 3 campionati jugoslavi e altrettante coppe di Jugoslavia oltre a 7 campionati serbi e 3 coppe di Serbia."}
{"id": "4220763", "revid": "767487", "url": "https://it.wikipedia.org/wiki?curid=4220763", "title": "Jozef Lukn\u00e1r", "text": ""}
{"id": "4220764", "revid": "599013", "url": "https://it.wikipedia.org/wiki?curid=4220764", "title": "Samuel Mok\u00e9d\u00e9", "text": "Carriera.\nClub.\nMokede gioc\u00f2 per il Forward, prima di passare all'\u00d6rebro. Torn\u00f2 ancora al Forward, prima di vestire le maglie di \u00d6rebro Syrianska e \u00d6lme. Nel 2006, pass\u00f2 ai norvegesi dell'Haugesund. Esord\u00ec nella 1. divisjon in data 30 aprile, subentrando a Morten H\u00e6stad nella sconfitta per 2-1 sul campo del Sogndal. Torn\u00f2 successivamente all'\u00d6rebro Syrianska e al Forward, prima di trasferirsi al Karlslunds."}
{"id": "4220765", "revid": "1632387", "url": "https://it.wikipedia.org/wiki?curid=4220765", "title": "The Jesus Lizard (EP)", "text": "The Jesus Lizard \u00e8 il terzo EP pubblicato dall'omonimo gruppo noise rock statunitense. Si tratta dell'unico album nell'intera discografia della band il cui titolo non sia composto da una parola di sole quattro lettere."}
{"id": "4220766", "revid": "288534", "url": "https://it.wikipedia.org/wiki?curid=4220766", "title": "Foot Ball Club di Roma 1909-1910", "text": "Questa pagina raccoglie le informazioni riguardanti il Foot Ball Club di Roma nelle competizioni ufficiali della stagione 1909-1910.\nStagione.\nNel 1909, con la costituzione del Comitato Regionale Laziale, il football romano inizi\u00f2 ad assumere forme ufficiali in seno alla FIGC. Oltre a tornei locali e incontri amichevoli, venne istituito il campionato di Terza Categoria.\nMaglie e sponsor.\nLa divisa del Roman era costituita da maglia rossa con colletto a polo e bordi manica gialli, pantaloncini bianchi e calzettoni rossi con dettagli gialli. I portieri indossavano una maglia con colletto a polo gialla, pantaloncini bianchi e calzettoni gialli.\nStatistiche.\n\"Statistiche aggiornate al 5 febbraio 2019.\""}
{"id": "4220768", "revid": "767487", "url": "https://it.wikipedia.org/wiki?curid=4220768", "title": "Drei machen ihr Gl\u00fcck", "text": "Drei machen ihr Gl\u00fcck \u00e8 un film muto del 1929 diretto da Carl Wilhelm.\nFu uno dei primissimi film interpretati da Renate M\u00fcller che, all'epoca, aveva ventitr\u00e9 anni. Nel cast, anche Hans Albers che, di l\u00ec a poco, sarebbe diventato il pi\u00f9 popolare attore tedesco.\nProduzione.\nIl film fu prodotto dalla Erich Engels-Film GmbH di Berlino.\nDistribuzione.\nConosciuto in Germania con il titolo \"Teure Heimat\" (\"Cara patria\"), il film fu presentato in prima a Berlino il 31 luglio 1929. La distribuzione, che fu regionale, fu affidata a Carl Kaatz per la zona di K\u00f6nigsberg, alla Filmverleih Georg Markus per la Renania e Vestfalia, alla Globus-Filmverleih per la Germania centro e la Slesia, alla J. Sch\u00fcrmann Film-Verleih per la Germania del nord."}
{"id": "4220769", "revid": "62004", "url": "https://it.wikipedia.org/wiki?curid=4220769", "title": "Coppa delle Nazioni Juniors UCI 2012", "text": "La Coppa delle Nazioni Juniors UCI 2012 \u00e8 stata la quinta edizione della competizione organizzata dalla Unione Ciclistica Internazionale, riservata agli atleti di meno di 19 anni. Comprendeva dieci gare ed era riservata alle squadre nazionali.\nClassifica.\n\"Risultati finali.\""}
{"id": "4220774", "revid": "729019", "url": "https://it.wikipedia.org/wiki?curid=4220774", "title": "Fortunato Saladino", "text": "Biografia.\nLaureato in Giurisprudenza. Frequentata l'accademia della GdF, nel 1948 \u00e8 nominato sottotenente. Capitano nel 1955, comanda il nucleo di polizia tributaria di Bolzano e poi la compagnia e successivamente il nucleo di polizia tributaria di Vicenza. Da tenente colonnello \u00e8 comandante del battaglione allievi dell'accademia della Guardia di Finanza. Nominato colonnello nel 1973, ha comandato la legione di Udine. Generale di brigata nel 1978. \u00c8 poi ispettore della Guardia di Finanza per l'Italia Meridionale con il grado di generale di Divisione \nIl 24 gennaio 1987 \u00e8 nominato vice comandante generale della Guardia di Finanza, fino al 31 dicembre 1988, massimo grado allora raggiungibile per un ufficiale delle fiamme gialle.\nNel giugno 1990 diviene amministratore unico della \"Tieffe\", societ\u00e0 privata socia del colosso pubblico Compagnia Italiana Turismo e coinvolta nel tentativo di privatizzazione della societ\u00e0 ."}
{"id": "4220775", "revid": "110157", "url": "https://it.wikipedia.org/wiki?curid=4220775", "title": "Pieve di San Giovanni Battista a Monsagrati", "text": "La pieve di San Giovanni Battista a Monsagrati si trova nell'omonima frazione collinare di Pescaglia. Appartiene all'arcidiocesi di Lucca.\nStoria e descrizione.\nDal semplice aspetto romanico, ha un'origine molto antica, quando nel 1102 fu costruita sul colle di \"Cerreto\" in sostituzione della pieve longobarda di Santa Reparata, appartenuta al prete Sicherardo che d\u00e0 il nome alla localit\u00e0 (essa era accanto a un monastero di San Martino e da Monasterium Sicherardi deriva, per deformazione popolare, \"Monsagrati\"). Dal 989 comunque \u00e8 testimoniata la dedica a san Giovanni, accanto a quella a santa Reparata.\nLa facciata e l'abside della pieve sono in stile romanico. Fu restaurata nel 1496 da Benedetto de' Nobili."}
{"id": "4220778", "revid": "729019", "url": "https://it.wikipedia.org/wiki?curid=4220778", "title": "Nieuport 24", "text": "Il Nieuport 24 fu un caccia monomotore biplano sviluppato dall'azienda francese Soci\u00e9t\u00e9 Anonyme des \u00c9tablissements Nieuport negli anni dieci del XX secolo e prodotto, oltre che dalla stessa, nel Regno Unito dalla Nieuport &amp; General Aircraft e nell'Impero russo (e nelle realt\u00e0 russo-sovietiche che lo sostituirono) dalla Dux.\nIntrodotto nel 1916 venne impiegato inizialmente dalla A\u00e9ronautique Militaire, la componente aerea dell'Arm\u00e9e de terre (l'esercito francese), ed in breve tempo in entrambe le aeronautiche militari del Regno Unito, Royal Flying Corps (RFC) e Royal Naval Air Service (RNAS), durante le fasi della prima guerra mondiale rimanendo in servizio anche dopo il termine del conflitto in numerose forze aeree mondiali.\nStoria del progetto.\nNell'ambito del costante impulso volto migliorare le prestazioni dei modelli da mettere a disposizione dei reparti aerei delle varie nazioni coinvolte nella prima guerra mondiale, necessario per potersi adeguare all'analogo sviluppo dei velivoli avversari, la Nieuport, su iniziativa del proprio capo progettista Gustave Delage, decise di avviare lo sviluppo di un nuovo modello derivato dal progenitore che diede origine a tutta la serie, il Nieuport 11.\nL'impossibilit\u00e0 di poter migliorare le prestazioni del Nieuport 17 installando il pi\u00f9 potente motore Salmson da 150 CV, date le maggiori dimensioni e peso, tale da compromettere l'equilibrio generale, sugger\u00ec a Delage di operare, a parit\u00e0 di motorizzazione, un affinamento generale dell'aerodinamica al fine di sfruttare al massimo le potenzialit\u00e0 dei propulsori gi\u00e0 adottati, i rotativi Le Rh\u00f4ne. Il progetto del nuovo modello, che verr\u00e0 identificato dall'azienda come 24, riprendeva la fusoliera a sezione ovale gi\u00e0 introdotta nella versione pi\u00f9 recente del suo predecessore, indicata come 17bis, abbinandola ad una nuova ala, simile nell'aspetto ma strutturalmente differente, ed un nuovo impennaggio che abbandonava le forme squadrate per elementi verticale e orizzontali di aspetto pi\u00f9 rotondeggiante. L'ala, che mantenne la caratteristica configurazione biplano-sesquiplana, presentava un diverso bordo di attacco, ora realizzato con copertura in pannelli sagomati di compensato invece della semplice tela trattata del 17, ed un diverso profilo alare, pi\u00f9 spesso.\nTecnica.\nIl 24, sviluppo del precedente Nieuport 17bis del quale condivideva parte della cellula, era un velivolo che riproponeva l'aspetto generale, per l'epoca convenzionale, dei pari ruolo in servizio in quel momento durante il conflitto; monomotore in configurazione traente, monoposto, con velatura biplana e carrello fisso.\nLa fusoliera, costruita in legno e rivestita in tela, era caratterizzata da un singolo abitacolo aperto destinato al pilota e protetto da un parabrezza. Posteriormente terminava in un impennaggio classico monoderiva con piani orizzontali controventati.\nLa configurazione alare era del tipo biplano-sesquiplana, caratterizzata dalle ali dotate di un piccolo angolo di freccia, con l'ala superiore, montata alta a parasole e di maggiori dimensioni sia in apertura che in corda alare, ed inferiore, montata bassa, spostata verso coda e dotata di un leggero angolo di diedro, collegate tra loro da una coppia di montanti \"a V\", uno per lato, integrati da tiranti in cavetto d'acciaio. Anteriormente all'abitacolo era posto un castello tubolare che lo collegava all'ala superiore.\nIl carrello d'atterraggio era un semplice biciclo anteriore fisso, con ruote collegate da un assale rigido, integrato posteriormente da un pattino d'appoggio ammortizzato montato sotto la coda.\nLa propulsione era affidata ad un motore Le Rh\u00f4ne 9J, un 9 cilindri rotativo a pistoni in grado di erogare, nella sua versione 9Jb, una potenza pari a 130 CV (118 kW) ed abbinato ad un'elica bipala in legno a passo fisso.\nImpiego operativo.\nNell'estate del 1917, quando inizi\u00f2 la produzione dei Nieuport 24 e 24bis, la maggior parte delle squadriglie da caccia della francese A\u00e9ronautique Militaire stava sostituendo i Nieuport 17 con gli SPAD S.VII per cui molti dei nuovi caccia che non raggiunsero i reparti dislocati sul fronte occidentale furono destinati ai reparti di addestramento per la formazione dei nuovi piloti da caccia. I Nieuport 24 vennero inoltre destinati alle aeronautiche militari degli alleati della Francia, l'Impero russo e il Regno Unito; quest'ultimo li utilizz\u00f2 anche nel 1918 a causa della carenza nella disponibilit\u00e0 dei Royal Aircraft Factory S.E.5as. Alcuni reparti francesi mantennero in linea i \"24\" fino al termine del 1917 anche in ragione della preferenza espressa da alcuni piloti, in particolare l'asso Charles Nungesser.\nIl modello venne scelto anche per equipaggiare i reparti da caccia della Imperatorskij voenno-vozdu\u0161nyj flot, componente aerea dell'esercito imperiale russo che lo utilizz\u00f2 durante il conflitto sul fronte orientale; in questo caso la fornitura venne effettuata dall'azienda Dux, con sede a Mosca, che ne acquist\u00f2 la licenza di produzione. La Dux, che lo identific\u00f2 semplicemente XIV indipendentemente dalla diversa foggia dell'impennaggio, continu\u00f2 a produrlo anche dopo l'inizio della guerra civile russa. L'azienda, dopo essere stata occupata dalla parte comunista, continu\u00f2 a fornire i reparti aerei dell'Armata Rossa per cui i nuovi esemplari finirono per scontrarsi con i velivoli ex imperiali utilizzati dalla contrapposta Armata Bianca. L'ultimo lotto \"sovietico\" entr\u00f2 in servizio nella primavera del 1920 rimanendo nei reparti di prima linea durante la guerra sovietico-polacca e prendendo parte, nel 1921, alla repressione della rivolta di Kron\u0161tadt. Dopo il termine della guerra civile il Nieuport 24 rimase in servizio con compiti di seconda linea fino al 1925, utilizzato come addestratore per i piloti da caccia della nuova Voenno-vozdu\u0161nye sily SSSR, aeronautica militare della neofondata Unione Sovietica.\nIn Italia dal 1917 volavano gli esemplari della Escadrille N 92 i - N 392 - N 561 per la difesa di Venezia."}
{"id": "4220779", "revid": "298229", "url": "https://it.wikipedia.org/wiki?curid=4220779", "title": "Vengeance 2001", "text": "Vengeance 2001 \u00e8 stata la prima edizione dell'omonimo evento in pay-per-view prodotto dalla World Wrestling Federation. L'evento si \u00e8 svolto il 9 dicembre 2001 alla San Diego Sports Arena di San Diego.\nL'evento \u00e8 ricordato per l'unificazione dei due titoli mondiali della federazione (WWF Championship e WCW World Championship); al termine della serata il canadese Chris Jericho divenne il primo campione indiscusso nella storia.\nStoryline.\nIl 18 novembre, a \"Survivor Series\", il Team WWF sconfisse l'Alliance in un Winner Takes All 5-on-5 Traditional Survivor Series Elimination match, eliminandola definitivamente come da stipulazione e ponendo quindi fine all'Invasion. Nella puntata di \"Raw\" del 19 novembre, ritrovandosi con due campioni mondiali, il WWF Champion di Stone Cold Steve Austin e il World Champion di The Rock, Vince McMahon annunci\u00f2 un mini-torneo per unificare i due titoli nell'Undisputed WWF Championship: nella prima semifinale Austin avrebbe difeso il titolo contro Kurt Angle, mentre nell'altra The Rock avrebbe difeso il titolo contro Chris Jericho; con i due vincitori che si sarebbero poi affrontati per determinare il campione indiscusso.\nNella puntata di \"SmackDown\" del 29 novembre Vince McMahon annunci\u00f2 un Hardcore match tra il campione Rob Van Dam e The Undertaker con in palio l'Hardcore Championship.\nNella puntata di \"SmackDown\" del 29 novembre Big Show e Kane sconfissero gli Hardy Boyz per diventare gli sfidanti al WWF Tag Team Championship dei Dudley Boyz.\nNella puntata di \"SmackDown\" del 29 novembre l'Intercontinental Champion Edge ebbe un'accesa discussione nel backstage con Kurt Angle e William Regal, con quest'ultimo che lo colp\u00ec poi con una cintura di cuoio; poco dopo, la sera stessa, Regal aiut\u00f2 Angle a sconfiggere Edge in un match non titolato. Nella puntata di \"Raw\" del 3 dicembre Edge colp\u00ec Regal con la Spear dopo che questi aveva sconfitto Bradshaw. Un match tra Edge e Regal con in palio l'Intercontinental Championship fu quindi sancito per \"Vengeance\".\nA \"Survivor Series\", gli Hardy Boyz vennero sconfitti dai Dudley Boyz in uno Steel Cage match per l'unificazione del WWF Tag Team Championship con il WCW Tag Team Championship. Nella puntata di \"SmackDown\" del 22 novembre Matt inizi\u00f2 a distaccarsi da Jeff poich\u00e9 pensava che quest'ultimo e Lita, gli stessero nascondendo una relazione segreta. Nella puntata di \"SmackDown\" del 29 novembre, dopo continui contrasti tra i due, Jeff sfid\u00f2 il fratello ad un match per \"Vengeance\". Nella puntata di \"Raw\" del 3 dicembre Matt annunci\u00f2 che Lita sarebbe stata l'arbitro speciale.\nA \"Survivor Series\", Trish Stratus vinse un Six-pack Challenge match che comprendeva anche Ivory, Jacqueline, Jazz, Lita e Molly Holly, conquistando cos\u00ec il vacante Women's Championship. Dopo che il loro incontro previsto per la puntata di \"SmackDown\" del 29 novembre non si svolse a causa dell'interruzione di Vince McMahon, un match tra Stratus e Jacqueline con in palio il titolo femminile fu sancito per \"Vengeance\".\nNella puntata di \"SmackDown\" del 6 dicembre, dopo continue vicissitudini tra i quattro, Albert e Scotty 2 Hotty sconfissero Test e l'European Champion Christian. Un rematch tra le due coppie fu successivamente stabilito per \"Vengeance\"."}
{"id": "4220781", "revid": "767487", "url": "https://it.wikipedia.org/wiki?curid=4220781", "title": "Gary Hamilton (calciatore)", "text": "Carriera.\nClub.\nHamilton cominci\u00f2 la carriera con la maglia del Blackburn, per poi passare in prestito al Rochdale. Nel 2001 si trasfer\u00ec ai norvegesi del Raufoss, per cui debutt\u00f2 nella 1. divisjon in data 20 maggio: fu infatti titolare nella sconfitta per 2-1 sul campo del Kjels\u00e5s. Il 24 maggio arriv\u00f2 la prima rete, nel 2-0 inflitto allo Skeid.\nSuccessivamente gioc\u00f2 con le maglie di Portadown, Glentoran e Glenavon, diventando allenatore-giocatore di quest'ultima squadra.\nNazionale.\nVanta 5 presenze senza reti con la sua nazionale."}
{"id": "4220783", "revid": "287204", "url": "https://it.wikipedia.org/wiki?curid=4220783", "title": "Herv\u00e8 Tum", "text": ""}
{"id": "4220788", "revid": "74173", "url": "https://it.wikipedia.org/wiki?curid=4220788", "title": "EK82 Handball Club", "text": "L'EK82 Handball Club \u00e8 una squadra di pallamano maschile scozzese, con sede a East Kilbride.\n\u00c8 stato fondato nel 1972."}
{"id": "4220791", "revid": "599013", "url": "https://it.wikipedia.org/wiki?curid=4220791", "title": "Esko Ranta", "text": "\u00c8 al 15\u00ba posto nella lista dei Nazionali finlandesi pi\u00f9 presenti di sempre con 68 presenze."}
{"id": "4220792", "revid": "567955", "url": "https://it.wikipedia.org/wiki?curid=4220792", "title": "Scrittore ombra", "text": ""}
{"id": "4220794", "revid": "298229", "url": "https://it.wikipedia.org/wiki?curid=4220794", "title": "Vengeance 2003", "text": "Vengeance 2003 \u00e8 stata la terza edizione dell'omonimo pay-per-view di wrestling prodotto dalla World Wrestling Entertainment. L'evento, si svolse il 27 luglio 2003 al Pepsi Center di Denver.\nQuesto \u00e8 stato il primo pay-per-view a cui prese parte un unico roster (in questo caso \"SmackDown!\") a seguito della \"Brand Extension\" avvenuta l'anno precedente. Inoltre, dopo un'inattivit\u00e0 di due anni, fu riassegnato lo United States Championship (noto fino al 2001 come WCW United States Championship). La colonna sonora dell'evento \u00e8 stata \"Price to Play\" degli Staind.\nStoryline.\nDurante la puntata di \"SmackDown\u01c3\" successiva a \"WrestleMania XIX\", venne annunciato da Stephanie McMahon, general manager dello show, che Kurt Angle aveva accusato una tendinite e un infortunio al collo al termine del suo match contro Brock Lesnar; perci\u00f2 fu costretto ad operarsi. A Judgment Day, Lesnar sconfisse Big Show in uno stretcher match, mantenendo il WWE Championship. Nella puntata di \"SmackDown!\" del 5 giugno, Angle ritorn\u00f2 e venne subito attaccato da Big Show, ma Lesnar intervenne e salv\u00f2 l\"'Olympic Hero\", sfidando Show ad un match, valevole per il titolo, che si sarebbe svolto nella seguente puntata di \"SmackDown!\". Durante il match, Lesnar e Big Show fecero collassare il ring, dopo un \"superplex\" dalla terza corda, a causa del loro peso. Due settimane dopo, a \"SmackDown!\", Angle e Lesnar fecero perdere a Big Show un match contro Zach Gowen. Al termine della puntata venne annunciato un Triple Threat match per il WWE Championship tra il campione Brock Lesnar, Big Show e Kurt Angle a Vengeance. Nell'episodio di \"SmackDown!\" del 10 luglio, Show colp\u00ec Angle con una \"chokeslam\" e, insieme al World's Greatest Tag Team (Charlie Haas e Shelton Benjamin), sconfisse Lesnar. La settimana successiva, Angle riusc\u00ec a sconfiggere Haas, Benjamin e Show grazie all'aiuto di Gowen. Nella puntata di \"SmackDown!\" del 24 luglio, Big Show, Haas e Benjamin sconfissero Lesnar, Angle e Gowen e, al termine del match, Show colp\u00ec sia Angle che Lesnar con una \"chokeslam\" all'interno del ring.\nNella puntata di \"SmackDown!\" del 23 maggio, Zach Gowen, la cui gamba sinistra \u00e8 stata amputata quando aveva otto anni, disse di voler lottare per la WWE. Mr. McMahon, tuttavia, ordin\u00f2 alla polizia di arrestarlo. Due settimane dopo, McMahon ha sfidato Gowen in una Arm Wrestling challenge per fargli ottenere un contratto con la propria compagnia. La settimana dopo, McMahon calcia la gamba di Gowen per vincere la contesa, negandogli il contratto. Nell'episodio di \"SmackDown!\" del 26 giugno, McMahon acconsent\u00ec a dare a Gowen un contratto nella WWE, ma solo se Gowen si unir\u00e0 al suo \"Kiss My Ass Club\". Successivamente, Gowen colp\u00ec McMahon con un low-blow. Pi\u00f9 tardi durante il programma, McMahon attacc\u00f2 Gowen ed ufficializz\u00f2 un match tra lui e Stephanie McMahon contro Big Show per la settimana prossima, con Gowen che avrebbe ottenuto un contratto WWE se avesse vinto. Brock Lesnar e Kurt Angle aiutarono Gowen a vincere il match ed a guadagnare il suo contratto. La settimana successiva, mentre Gowen firm\u00f2 il suo contratto, McMahon annunci\u00f2 un match tra lui e Gowen per Vengeance. Nella puntata di \"SmackDown!\" del 24 luglio, McMahon attacc\u00f2 Gowen durante il suo match con Angle e Lesnar contro Big Show, Charlie Haas e Shelton Benjamin.\nNella puntata di \"SmackDown!\" del 26 giugno, John Cena celebr\u00f2 l'anniversario del suo debutto in WWE (avvenuto esattamente l'anno prima), sconfiggendo Orlando Jordan e attaccandolo dopo il match, facendo scattare l'intervento di The Undertaker che si present\u00f2 sul ring per salvare Jordan. La settimana successiva, Undertaker fece perdere a Cena il suo match contro Billy Gunn nel torneo valido per la riassegnazione del WWE United States Championship. Due settimane dopo Taker e Cena si attaccarono e venne annunciato un match tra loro due per Vengeance.\nTorneo per lo United States Championship.\nIl torneo per decretare il primo United States Champion (sotto la bandiera della WWE) si \u00e8 svolto tra il 19 giugno e il 27 luglio 2003.\nEvento.\nPrima della messa in onda dell'evento, \u00daltimo Drag\u00f3n sconfisse Chris Kanyon a \"Sunday Night Heat\" dopo l'esecuzione della \"standing shiranui\".\nMatch preliminari.\nIl primo match dell'evento fu quello valevole per il vacante United States Championship tra Eddie Guerrero e Chris Benoit. Durante il corso del match, entrambi si portarono in vantaggio l'uno sull'altro utilizzando una grande quantit\u00e0 di manovre offensive. In seguito, Guerrero inizi\u00f2 a controllare il match quando Rhyno interfer\u00ec dopo che l'arbitro venne accidentalmente messo \"KO\". Rhyno colp\u00ec Benoit con la \"Gore\" e Guerrero ne approfitt\u00f2 per eseguire la \"Frog Splash\" su Benoit per poi schienarlo e conquistare il titolo.\nIl match successivo fu tra Billy Gunn (con Torrie Wilson) e Jamie Noble (con Nidia). Se Noble avesse vinto il match, avrebbe potuto passare una notte con Torrie (\"kayfabe\"). Durante l'incontro, Noble esegu\u00ec una \"DDT\" dalla terza corda del ring su Gunn per poi schienarlo, ma Nidia interfer\u00ec per annullare lo schienamento dopo aver appoggiato un piede di Gunn sulla corda bassa del quadrato. Dato ci\u00f2, Noble confront\u00f2 rabbiosamente Nidia, mentre Torrie cerc\u00f2 di schiaffeggiarlo, ma Noble sorprese Torrie e la baci\u00f2. In seguito, sia Torrie che Nidia schiaffeggiarono Noble e quest'ultimo rientr\u00f2 sul ring. Torrie fece inciampare Noble e Gunn prov\u00f2 ad approfittarne per eseguire la \"Gunnslinger\", ma Noble contrattacc\u00f2 spingendo Gunn contro Torrie. Noble schien\u00f2 Gunn con un \"roll-up\" per vincere il match.\nIl terzo incontro della serata fu l'APA Invitational Bar Room Brawl. Durante il match, Spanky venne gettato attraverso di un tavolo, Sean O'Haire utilizz\u00f2 una stecca da biliardo per colpire i propri avversari e Brother Love lanci\u00f2 Shannon Moore attraverso uno specchio. Nel finale, Bradshaw elimin\u00f2 per ultimo Brother Love per vincere la contesa.\nIl match che segu\u00ec fu quello valevole per il WWE Tag Team Championship tra la coppia campione del World's Greatest Tag Team (Charlie Haas e Shelton Benjamin) contro quella sfidante formata da Billy Kidman e Rey Mysterio. Durante il match, entrambi i team si portarono in vantaggio l'uno sull'altro eseguendo un vasto numero di manovre aeree. Nel finale, Haas e Benjamin colpirono Mysterio con una \"Powerbomb\" e un \"diving lariat\" combinati e Benjamin schien\u00f2 Mysterio per mantenere i titoli di coppia.\nMatch principali.\nIl quinto incontro fu il No Countout match tra Sable e Stephanie McMahon. Prima dell'inizio del match, Stephanie attacc\u00f2 Sable sulla rampa dello stage. Durante il match, Sable si port\u00f2 in vantaggio colpendo Stephanie con dei calci. In seguito, Stephanie e Sable lottarono all'esterno del ring, dove Stephanie tent\u00f2 di colpire Sable con una sedia d'acciaio, ma l'arbitro la ferm\u00f2. Nel finale, Stephanie svest\u00ec Sable e, mentre quest'ultima stava cercando di farsi aiutare dall'arbitro per riallacciare il \"ring attire\", A-Train interfer\u00ec attaccando Stephanie. L'arbitro diede la propria maglia a Sable per aiutarla a coprirsi e, non accorgendosi dell'interferenza di A-Train, cont\u00f2 poi lo schienamento decisivo dando, cos\u00ec, la vittoria a Sable.\nIl match successivo fu tra The Undertaker e John Cena. Il match inizi\u00f2 con The Undertaker che si port\u00f2 in vantaggio nei confronti di Cena, ma quest'ultimo riusc\u00ec poi a controllare l'incontro dopo aver bevuto e sputato dell'acqua in faccia all'\"American Badass\". In seguito, The Undertaker colp\u00ec Cena con la \"Chokeslam\" per poi tentare la \"Last Ride\", ma Cena contrattacc\u00f2 colpendo The Undertaker con una \"DDT\". Successivamente, Cena lanci\u00f2 The Undertaker contro un tenditore delle corde esposto per poi colpirlo ripetutamente alla zona addominale. The Undertaker prov\u00f2 poi a eseguire il \"Tombstone Piledriver\" su Cena, ma non riusc\u00ec ad effettuare la manovra a causa dei colpi subiti in precedenza da parte di Cena. Senza farsi vedere dall'arbitro, Cena colp\u00ec The Undertaker all'addome con una catena d'acciaio per poi colpirlo con la \"F-U\", per\u00f2 l\"'American Badass\" si liber\u00f2 dalla schienamento dopo un conto di due. Nel finale, Cena sal\u00ec sulla terza corda del ring per attaccare The Undertaker all'angolo, ma quest'ultimo sorprese Cena atterrandolo con la \"Last Ride\" per poi schienarlo e vincere la contesa.\nIl settimo match fu tra Mr. McMahon e Zach Gowen. McMahon controll\u00f2 gran parte dell'incontro attaccando principalmente l'unica gamba di Gowen. In seguito, Gowen riusc\u00ec a contrattaccare colpendo McMahon con dei \"dropkick\" e dei \"moonsault\". Pi\u00f9 avanti, McMahon prese una sedia d'acciaio per tentare di colpire Gowen, ma quest'ultimo evit\u00f2 il tutto colpendo McMahon con uno \"spinning heel kick\" che fece sbattere la sedia sul viso di McMahon, andandogli ad aprire una ferita sulla fronte. Gowen tent\u00f2 poi di colpire McMahon con un \"corkscrew moonsault\" dalla terza corda del ring, ma il \"Chairman\" della WWE si spost\u00f2 per evitare l'impatto. Gowen si schiant\u00f2 sulla superficie del ring e McMahon lo schien\u00f2 per vincere il match. Al termine del match, il pubblico riserv\u00f2 un'ovazione nei confronti di Gowen per l'incontro appena disputato.\nIl \"main event\" fu il Triple Threat match per il WWE Championship tra il campione Brock Lesnar e gli sfidanti Kurt Angle e Big Show. Il match inizi\u00f2 con un faccia a faccia tra Angle e Lesnar, prima che questi attaccassero Big Show. In seguito, Big Show lanci\u00f2 Angle all'esterno del ring per poi colpire Lesnar con la \"Chokeslam\", ma il campione si liber\u00f2 immediatamente dallo schienamento. Big Show inizi\u00f2 poi a controllare il match, finch\u00e9 Lesnar non lo colp\u00ec con uno \"shoulder block\" per poi tentare la \"F-5\". Big Show contrattacc\u00f2 la manovra, ma Angle ritorn\u00f2 sul ring e sia lui che Lesnar colpirono Big Show con dei coperchi della pattumiera. Big Show tent\u00f2 di eseguire su entrambi una doppia \"Chokeslam\", ma Angle e Lesnar rovesciarono il tutto e colpirono, a loro volta, Big Show con una \"Chokeslam\". Successivamente, Big Show appoggi\u00f2 Lesnar all'angolo per colpirlo, ma Angle distrasse Big Show consentendo, cos\u00ec, a Lesnar di atterrare Big Show con una \"Powerbomb\" per poi schienarlo. Angle ruppe lo schienamento e colp\u00ec violentemente Lesnar al volto con una sedia d'acciaio, aprendogli una ferita sulla fronte. In seguito, Angle e Big Show iniziarono a combattere all'esterno del ring e Angle schiant\u00f2 Big Show attraverso il tavolo dei commentatori di lingua spagnola con una \"Angle Slam\", mandandolo in frantumi. Dopo un batti e ribatti tra Angle e Lesnar, il campione gett\u00f2 Angle fuori dal quadrato. Dopodich\u00e9, Big Show si riprese e rientr\u00f2 nel ring colpendo sia Angle che Lesnar con una doppia \"Chokeslam\". Big Show prov\u00f2 a schienare tutti e due, ma entrambi si liberarono dopo un conto di due. Angle intrappol\u00f2 poi Lesnar nella \"Ankle Lock\", per\u00f2 Big Show ruppe la presa di sottomissione di Angle. Nel finale, Angle esegu\u00ec un'altra \"Angle Slam\" su Big Show per poi eseguirne anche una su Lesnar per schienare quest\u2019ultimo e conquistare il titolo."}
{"id": "4220795", "revid": "481666", "url": "https://it.wikipedia.org/wiki?curid=4220795", "title": "Teure Heimat", "text": ""}
{"id": "4220800", "revid": "1543377", "url": "https://it.wikipedia.org/wiki?curid=4220800", "title": "Vengeance 2004", "text": "Vengeance 2004 \u00e8 stata la quarta edizione dell'omonimo pay-per-view prodotto dalla World Wrestling Entertainment. L'evento, esclusivo del roster di \"Raw\", si \u00e8 svolto l'11 luglio 2004 al Hartford Civic Center di Hartford. La colonna sonora \u00e8 stata \"Hate\" dei Drowning Pool.\nL'incontro principale dell'evento fu per il World Heavyweight Championship tra il campione Chris Benoit e lo sfidante Triple H. Il match predominante della card, fu per l'Intercontinental Championship tra il campione Randy Orton e Edge. Gli incontri predominanti dell'undercard furono Matt Hardy contro Kane in un No Disqualification match e Batista contro Chris Jericho.\nL'evento incass\u00f2 370.000 dollari, grazie ai 7.000 biglietti venduti.\nStoryline.\nLa rivalit\u00e0 principale dell'evento fu per il World Heavyweight Championship tra il campione Chris Benoit e Triple H. Il 25 gennaio alla Royal Rumble, Benoit vinse l'omonimo incontro, ottenendo un'opportunit\u00e0 titolata contro Triple H a WrestleMania XX. A WrestleMania XX, Benoit sconfisse il campione Triple H e Shawn Michaels in un Triple Threat match, vincendo il World Heavyweight Championship. A Backlash, Benoit difese con successo il World Heavyweight Championship in un altro Triple Threat match contro Triple H e Shawn Michaels. Dopo Backlash, Benoit ebbe una piccola rivalit\u00e0 con Kane, mentre Michaels e Triple H conclusero la loro faida a Bad Blood. Dopo Bad Blood, Triple H chiese un match per il World Heavyweight Championship, che venne accolto dall'allora general manager di \"Raw\", Eric Bischoff, ma a patto che Triple H avesse sconfitto Eugene, nipote di Bischoff. Nella puntata di \"Raw\" del 21 giugno, Triple H tent\u00f2 di colpire Eugene con una sedia, per ordine di Bischoff, ma Benoit salv\u00f2 Eugene. Tuttavia, Benoit colp\u00ec accidentalmente Eugene con una sedia, permettendo a Triple H di colpirlo con il \"Pedigree\". La settimana seguente, Triple H offr\u00ec a Eugene di entrare nell'Evolution come membro onorario, causando le ire di William Regal che ebbe un confronto con Triple H. Pi\u00f9 tardi, Triple H sconfisse Regal per squalifica, a causa dell'attacco di Eugene a Regal, che svolse il ruolo di arbitro speciale dell'incontro.\nUn'altra rivalit\u00e0 predominante fu quella per l'Intercontinental Championship tra il campione Randy Orton e lo sfidante Edge. Dopo essere tornato dall'infortunio, Edge dichiar\u00f2 di voler mettere fuorigioco l'Evolution. Inizi\u00f2 a affrontare l'Evolution insieme a Chris Jericho e Chris Benoit in un six-tag team elimination match il 14 giugno a \"Raw\". Due settimane pi\u00f9 tardi, Edge e Chris Jericho sconfissero Batista e Randy Orton in un tag team match.\nUno degli incontri principale dell\"'undercard\" fu il No Disqualification match tra Matt Hardy e Kane. Nella puntata di \"Raw\" del 17 maggio, Kane attacc\u00f2 Hardy, per poi essere fermato da Lita. Nella puntata di \"Raw\" del 21 giugno, Matt Hardy si propose a Lita, Kane rivel\u00f2 che Lita era incinta di suo figlio e non del figlio di Hardy. La settimana seguente, Hardy attacc\u00f2 Kane, per poi essere bannato dall'arena per ordine di Eric Bischoff. Nella stessa sera, Kane perse contro Benoit in un match valido per il World Heavyweight Championship, e Lita attacc\u00f2 Kane nel tentativo di farsi colpire con una Chokeslam, per perdere il figlio, che Kane rifiut\u00f2. La settimana successiva, Hardy attacc\u00f2 Kane ancora una volta, e venne indetto un No Disqualification match tra i due a Vengeance.\nL'altro incontro principale dell\"'Undercard\", fu tra Batista e Chris Jericho. La rivalit\u00e0 tra i due inizi\u00f2 il 14 giugno a \"Raw\", quando Jericho elimin\u00f2 Batista durante un six-man tag team elimination match. Due settimane pi\u00f9 tardi, Jericho schien\u00f2 Batista in un tag team match, mentre la settimana successiva, Batista cost\u00f2 a Jericho il titolo intercontinentale contro Orton.\nEvento.\nMatch preliminari.\nPrima della messa in onda dell'evento, Tyson Tomko sconfisse Val Venis a \"Heat\".\nIl primo match vide la coppia formata da Tajiri e Rhyno contro quella formata da Garrison Cade e Jonathan Coachman. Rhyno esegu\u00ec una \"Gore\" su Cade, mentre Tajiri colp\u00ec Coachman con un roundhouse kick ed effettu\u00f2 lo schienamento vincente.\nIl secondo match fu tra Batista e Chris Jericho. Batista si port\u00f2 subito in vantaggio e mise Jericho in una choke hold. Jericho contrattacc\u00f2 la mossa in una \"Walls of Jericho\". Batista esegu\u00ec la \"Batista Bomb\" e schien\u00f2 Jericho per vincere il match.\nIl match seguente fu il TagTeam match valevole per il World Tag Team Championship tra la coppia formata da Eugene e Ric Flair e la coppia campione La R\u00e9sistance (Rob\u00e9rt Conway e Sylvain Grenier). Il match inizi\u00f2 con Eugene che imit\u00f2 le gesta di Flair per fare arrabbiare La R\u00e9sistance che prese il controllo del match. Eugene venne squalificato dopo aver spinto l'arbitro e La R\u00e9sistance mantenne il titolo. Dopo il match, Eugene attacc\u00f2 i membri de La R\u00e9sistance.\nIl match successivo fu il No Disqualification match tra Kane e Matt Hardy. Il match inizi\u00f2 fuori dal ring e Kane si port\u00f2 in vantaggio ma Hardy lo colp\u00ec con un monitor. Hardy tent\u00f2 di eseguire la \"Twist of Fate\" sopra il tavolo dei commentatori ma Kane contrattacc\u00f2 spingendo Hardy verso una transenna vicina alla sicurezza. Kane prese i gradoni d'acciaio ma venne distratto da Lita, la quale permise a Hardy di colpirlo con una sedia d'acciaio per vincere il match.\nIl match che segu\u00ec fu quello valido per l'Intercontinental Championship tra il campione Randy Orton e lo sfidante Edge. Il match inizi\u00f2 con Edge in controllo della contesa. Orton tent\u00f2 di eseguire un\"'RKO\" che Edge contrattacc\u00f2 spingendo Orton verso le corde e tent\u00f2 la \"Spear\", che venne schivata da Orton. Orton tent\u00f2 ancora una volta di eseguire l'RKO, la quale fu schivata di nuovo e permise a Edge di colpirlo con la Spear e vincere il titolo.\nIl sesto match fu tra Victoria e Molly Holly per determinare la prima sfidante al Women's Championship. Nel finale, Victoria colp\u00ec la Holly con un superkick e vinse il match.\nMatch principali.\nIl \"main event\" fu quello per il World Heavyweight Championship tra il campione Chris Benoit e Triple H. Durante l'incontro, Benoit colp\u00ec inavvertitamente l'arbitro. Triple H esegu\u00ec il \"Pedigree\" su Benoit, ma l'arbitro non fu in grado di contare lo schienamento. Triple H chiam\u00f2 poi Eugene, e gli disse di prendere una sedia d'acciaio. Benoit attacc\u00f2 Triple H e colp\u00ec Eugene che era nell'apron ring. Triple H colp\u00ec Benoit con un colpo basso e prese la sedia, con la quale cerc\u00f2 di attaccarlo ma Eugene lo ferm\u00f2 e ci\u00f2 port\u00f2 Triple H a attaccarlo. Eugene colp\u00ec inavvertitamente Triple H con la sedia. Benoit schien\u00f2 Triple H con un roll-up e mantenne il titolo.\nConseguenze.\nLa notte seguente a \"Raw\", Eugene si scus\u00f2 con l'Evolution (Batista, Ric Flair, Randy Orton e Triple H), Triple H gli disse di andare a vedere Eric Bischoff. Bischoff organizz\u00f2 un match tra Chris Benoit e Eugene pi\u00f9 tardi nella stessa sera per il World Heavyweight Championship. Verso la fine del match, l'Evolution interfer\u00ec e attacc\u00f2 Eugene e Benoit. William Regal cerc\u00f2 di aiutare Eugene, ma fu fermato dall'Evolution. La rivalit\u00e0 tra Triple H e Eugene continu\u00f2 fino a SummerSlam, dove Triple H sconfisse Eugene.\nNella puntata di \"Raw\" del 26 luglio, Randy Orton vinse una battle royal a 20 uomini dopo aver eliminato per ultimo Chris Jericho e divenne il primo sfidante per il World Heavyweight Championship a SummerSlam. All'evento, Orton sconfisse Benoit e vinse il World Heavyweight Championship. Nella puntata di \"Raw\" del 16 agosto, Orton sconfisse Benoit nella rivincita per il World Heavyweight Championship. Dopo il match, l'Evolution attacc\u00f2 Orton e Triple H disse che Orton non era niente senza l'Evolution. Nella puntata di \"Raw\" del 23 agosto, Triple H disse a Orton di restituirgli il titolo o ne avrebbe pagato le conseguenze. Orton rifiut\u00f2 e sput\u00f2 nel volto di Triple H e lo colp\u00ec con il titolo. Il \"general manager\" Eric Bischoff annunci\u00f2 un match tra Orton e Triple H per Unforgiven. A Unforgiven, Orton perse il titolo dopo essere stato schienato da Triple H."}
{"id": "4220801", "revid": "1214201", "url": "https://it.wikipedia.org/wiki?curid=4220801", "title": "Dennis Jonsson", "text": "Carriera.\nClub.\nCominci\u00f2 la carriera professionistica con la maglia del G\u00f6teborg. Debutt\u00f2 nell'Allsvenskan il 23 settembre 2002, quando fu titolare nella vittoria per 2-0 sull'AIK. Rimase in squadra fino al 2007, anno in cui pass\u00f2 ai norvegesi del Raufoss, militanti nella 1. divisjon. Esord\u00ec con questa casacca il 9 aprile, nel pareggio per 2-2 sul campo del Notodden. A fine stagione torn\u00f2 in Svezia, per giocare quattro campionati nell'\u00d6rgryte tra la prima e la terza serie nazionale. Continu\u00f2 poi a giocare per qualche anno nelle serie minori svedesi."}
{"id": "4220802", "revid": "729019", "url": "https://it.wikipedia.org/wiki?curid=4220802", "title": "TVMax", "text": "TVMax \u00e8 un'emittente televisiva nazionale panamense."}
{"id": "4220803", "revid": "767487", "url": "https://it.wikipedia.org/wiki?curid=4220803", "title": "Gunnar \u00c5str\u00f6m", "text": "Carriera.\nLeggenda dell'HIFK, societ\u00e0 di Helsinki nella quale ha giocato durante tutta la carriera professionistica, tra il 1923 e il 1939, fece parte anche della Nazionale di calcio della Finlandia con la quale ha realizzato 16 marcature giocando 43 partite. Grazie a queste prestazioni \u00e8 7\u00ba tra i migliori marcatori della Nazionale finlandese."}
{"id": "4220804", "revid": "52957789", "url": "https://it.wikipedia.org/wiki?curid=4220804", "title": "Comune della Francia", "text": ""}
{"id": "4220806", "revid": "767487", "url": "https://it.wikipedia.org/wiki?curid=4220806", "title": "Barletta Calcio Sport 1992-1993", "text": "Questa voce raccoglie le informazioni riguardanti il Barletta Calcio Sport nelle competizioni ufficiali della stagione 1992-1993.\nStagione.\nIl Barletta Calcio Sport affronta la Serie C1 e riesce a ottenere la salvezza a fine stagione.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "4220808", "revid": "1543377", "url": "https://it.wikipedia.org/wiki?curid=4220808", "title": "Vengeance 2005", "text": "Vengeance 2005 \u00e8 stata la quinta edizione dell'evento in pay-per-view Vengeance, prodotto dalla World Wrestling Entertainment (WWE). L'evento, esclusivo del \"roster\" di \"Raw\", si \u00e8 svolto il 26 giugno 2005 al Thomas &amp; Mack Center di Las Vegas.\n\u00c8 stato l'unico pay-per-view esclusivo della prima \"Brand Extension\" in cui sono stati messi in palio entrambi i titoli mondiali della federazione, ovvero il WWE Championship e il World Heavyweight Championship.\nIl main event fu l'Hell in a Cell match per il World Heavyweight Championship tra il campione Batista e lo sfidante Triple H, vinto da Batista dopo l'esecuzione della \"Batista Bomb\". Uno degli incontri predominanti dell'evento fu il Triple Threat match per il WWE Championship tra il campione John Cena e gli sfidanti Chris Jericho e Christian, vinto da Cena dopo aver schienato Christian. Un altro incontro predominante dell\"'undercard\" fu quello tra Kurt Angle e Shawn Michaels, vinto da Michaels nella rivincita del loro incontro di WrestleMania 21.\nStoryline.\nLa rivalit\u00e0 principale dell'evento fu quella per il World Heavyweight Championship tra il campione Batista e lo sfidante Triple H. In seguito alla vittoria di Batista nei confronti di Triple H a WrestleMania 21, i due si affrontarono ancora una volta per il titolo a Backlash, dove a vincere fu Batista. Dopo Backlash, venne indetto il Gold Rush Tournament che avrebbe decretato il primo sfidante al World Heavyweight Championship di Batista tra Kane, Shawn Michaels, Edge e Chris Benoit che avevano passato il primo turno. Nella puntata di \"Raw\" del 23 maggio Batista affront\u00f2 Edge per il World Heavyweight Championship, che era diventato primo sfidante dopo aver sconfitto Shawn Michaels e Kane. Batista sconfisse Edge mantenendo il titolo dopo averlo schienato in seguito all'esecuzione della \"Batista Bomb\". Dopo il match, Triple H attacc\u00f2 Batista con un martello e lo sfid\u00f2 in un Hell in a Cell match per poi colpirlo con il \"Pedigree\" sul titolo. Batista accett\u00f2 la sfida di Triple H, che port\u00f2 alla firma del contratto per il loro match di Vengeance.\nL'altra rivalit\u00e0 principale dell'evento fu quella per il WWE Championship tra il campione John Cena e gli sfidanti Chris Jericho e Christian. Nella puntata di \"Raw\" del 5 giugno, John Cena pass\u00f2 nell'omonimo roster per merito della \"draft lottery\". Cena fu introdotto come nuovo membro di \"Raw\" da Chris Jericho durante il suo \"Highlight Reel\", per poi essere interrotto da Christian che defin\u00ec Cena un impostore. Ci\u00f2 si basava sulla loro rivalit\u00e0 gi\u00e0 esistente, in quanto Cena ebbe un diverbio con Christian alla Royal Rumble, nel quale Christian disse di essere un rapper migliore di Cena. All'epoca, Cena era un membro del roster di \"SmackDown!\" mentre Christian era membro del roster di \"Raw\". Nei mesi successivi, Christian fece dei \"promo\" denunciando Cena come un impostore. Cena rispose ai commenti di Christian con un rap, che port\u00f2 i due ad avere una rissa. Nella stessa sera, Cena inizi\u00f2 una rivalit\u00e0 con il \"general manager\" di \"Raw\" Eric Bischoff dopo essersi rifiutato di partecipare alla \"guerra\" di Bischoff nei confronti dell'Extreme Championship Wrestling. Nella puntata di \"Raw\" del 13 giugno, Bischoff organizz\u00f2 un match per il WWE Championship tra Cena e Christian a Vengeance, tuttavia Jericho protest\u00f2 l'idea di nominare Christian primo sfidante al WWE Championship di Cena. Pi\u00f9 tardi nella stessa sera, Cena e Jericho affrontarono Christian e Tyson Tomko in un tag team match. Cena e Jericho vinsero l'incontro, e dopo il match Jericho volt\u00f2 le spalle a Cena per poi attaccarlo. Successivamente, Bischoff cambi\u00f2 il match con l'inserimento di Jericho in un triple threat match per Vengeance.\nUna delle rivalit\u00e0 predominanti dell'evento fu quella tra Kurt Angle e Shawn Michaels. All'inizio dell'anno, sia Angle sia Michaels presero parte al Royal Rumble match dell'omonimo evento. Durante il match, Michaels elimin\u00f2 Angle. Poco dopo, Angle torn\u00f2 sul ring ed elimin\u00f2 Michaels per poi attaccarlo all'esterno del ring. I due iniziarono una rivalit\u00e0 che port\u00f2 ad affrontarsi in un match interpromozionale a WrestleMania 21, dove a vincere fu Angle per sottomissione. Nella puntata di \"Raw\" del 13 giugno, Angle spostato a \"Raw\" a causa della draft lottery. Nella stessa sera, Michaels sfid\u00f2 Angle in una rivincita per Vengeance, che Angle accett\u00f2.\nL'altra rivalit\u00e0 predominante dell'evento fu quella tra Victoria e Christy Hemme. Nella puntata di \"Raw\" del 30 maggio, Christy Hemme vinse un bikini contest sconfiggendo Victoria, Candice Michelle, Maria e Lili\u00e1n Garc\u00eda. Dopo la fine del contest, Victoria divenne una \"heel\" attaccando tutte le partecipanti, lasciando la Hemme per ultima. In seguito a un'intervista nel backstage, Victoria espresse la sua gelosia nei confronti della Hemme, affermando di essere stanca di tutte le attenzioni rivolte alla Hemme. Nella puntata di \"Raw\" del 20 giugno, fu annunciato in un'intervista nel backstage che la Hemme e Victoria si sarebbero affrontate a Vengeance. La Hemme disse di non vedere l'ora di mettere le mani addosso a Victoria, ma durante il segmento, Victoria interruppe l'intervista colpendo la Hemme dietro la testa con un vaso di vetro.\nEvento.\nPrima della messa in onda dell'evento, The Hurricane e Rosey (accompagnati da Super Stacy) difesero con successo il World Tag Team Championship sconfiggendo gli Heart Throbs (Antonio e Romeo) a \"Sunday Night Heat\".\nMatch preliminari.\nIl primo match dell'evento fu quello valevole per l'Intercontinental Championship tra il campione Carlito e lo sfidante Shelton Benjamin. Dopo un batti e ribatti, Carlito rimosse un cuscinetto di protezione da un tenditore delle corde. In seguito, Benjamin tent\u00f2 di eseguire uno Stinger splash su Carlito, che schiv\u00f2 e Benjamin sbatt\u00e9 la testa contro il tenditore delle corde esposto. Carlito schien\u00f2 Benjamin con un \"roll-up\", che gli permise di mantenere il titolo.\nIl match successivo fu tra Victoria e Christy Hemme. Durante il match, entrambe si portarono in vantaggio l'una sull'altra. Victoria schien\u00f2 Christy con un \"sunset flip\" usando le corde, per vincere il match.\nIl terzo match fu tra Edge e Kane. Durante il match, entrambi si portarono in vantaggio l'uno sull'altro. In seguito, Snitsky interfer\u00ec e colp\u00ec Kane con un big boot. Poco dopo, Snitsky venne colpito accidentalmente da Edge con la valigietta del Money in the Bank. Successivamente, Kane esegu\u00ec la \"Chokeslam\" su Edge per poi schienarlo e vincere il match.\nMatch principali.\nIl match seguente fu tra Shawn Michaels e Kurt Angle. Dopo un batti e ribatti iniziale, Michaels tent\u00f2 di schienare Angle con un sunset flip powerbomb, ma Angle rovesci\u00f2 la manovra nell a\"Ankle Lock\", dalla quale Michaels si liber\u00f2 gettando Angle all'esterno del ring. Michaels attacc\u00f2 Angle, ma quest'ultimo contrattacc\u00f2 per poi eseguire su Michaels un german suplex sul tavolo dei commentatori. Successivamente, Michaels colp\u00ec Angle con un flying forearm smash, seguito da un diving elbow drop, per poi tentare la \"Sweet Chin Music\", che venne contrattaccata da Angle con una clothesline. In seguito, dopo che l'arbitro si riprese, che era stato messo fuori gioco in precedenza, Angle sottomise Michaels nell\"'Ankle Lock\", che Michaels contrattacc\u00f2 per poi gettare Angle contro un paletto di sostegno del ring e successivamente colpirlo con la \"Sweet Chin Music\", che le valse un conto di due. Angle tent\u00f2 di eseguire un attacco aereo, Michaels lo colp\u00ec al volo con la \"Sweet Chin Music\" per poi schienarlo e vincere il match. Dopo il match, Michaels e Angle ricevettero una standing ovation dal pubblico.\nIl quinto match fu il triple threat match per il WWE Championship tra il campione John Cena e gli sfidanti Christian e Chris Jericho. Durante l'incontro tutti e tre si portarono in vantaggio l'un sull'altro. Jericho sottomise Cena nella \"Walls of Jericho\", che lasci\u00f2 per colpire Christian con uno springboard dropkick. Pi\u00f9 tardi durante l'incontro, Jericho rovesci\u00f2 un tentativo di \"Unprettier\" lanciando Christian addosso a Cena. Cena esegu\u00ec la \"FU\" su Christian e lo schien\u00f2 per mantenere il titolo.\nIl \"main event\" fu l'Hell in a Cell match per il World Heavyweight Championship. Durante il match, Triple H strangol\u00f2 Batista con una catena d'acciaio e lo colp\u00ec poi con una sedia d'acciaio avvolta nel filo spinato. Successivamente, Batista prese il martello di Triple H per colpirlo. Batista esegu\u00ec poi una spinebuster ai danni di Triple H sui gradoni d'acciaio, seguita dalla \"Batista Bomb\" per poi schienarlo e mantenere il titolo. Dopo il match, Triple H ricevette una standing ovation dal pubblico.\nConseguenze.\nNella puntata di \"SmackDown!\" del 30 giugno durante la \"draft lottery\", l'avventura di Batista nel roster di \"Raw\" si concluse quando pass\u00f2 a \"SmackDown!\" come ultima scelta. Il general manager di \"SmackDown!\" Theodore Long organizz\u00f2 un sixman elimination match tra John \"Bradshaw\" Layfield (JBL), The Undertaker, Muhammad Hassan, Chris Benoit, Booker T e Christian, nel quale il vincitore avrebbe vinto il SmackDown! Championship in quanto il WWE Championship era passato a \"Raw\". JBL vinse il match, Theodore Long inform\u00f2 JBL di non aver vinto il SmackDown! Championship, ma di essere diventato il primo sfidante al World Heavyweight Championship di Batista. Nella puntata di \"SmackDown!\" del 7 luglio, fu rivelato che il match tra i due si sarebbe svolto a The Great American Bash. All'evento, JBL vinse il match per squalifica dopo essere stato colpito da Batista con una sedia d'acciaio.\nDopo Vengeance, Eric Bischoff promise di rendere difficile l'avventura di John Cena a \"Raw\" nominando Chris Jericho primo sfidante al WWE Championship di Cena annunciando un match tra i due a SummerSlam. Durante la loro rivalit\u00e0 nonostante Cena fosse un \"face\" e Jericho un \"heel\", il pubblico inizi\u00f2 a fischiare Cena nei loro match, anche a SummerSlam dove Cena mantenne il titolo dopo aver eseguito una \"FU\" su Jericho.\nDopo Backlash nel quale Shawn Michaels e Hulk Hogan sconfissero Muhammad Hassan e Daivari, nella puntata di \"Raw\" del 4 luglio Michaels e Hogan sconfissero Kurt Angle e Carlito. Dopo il match, Michaels colp\u00ec Hogan con la \"Sweet Chin Music\" compiendo un turn heel per la prima volta dal 2002. La settimana successiva Michaels sfid\u00f2 Hogan in un match a SummerSlam, che Hogan accett\u00f2. A SummerSlam, Hogan sconfisse Michaels.\nLa rivalit\u00e0 tra Edge e Kane si concluse quando Edge inizi\u00f2 un \"angle\" con Matt Hardy. Nella puntata di \"Raw\" dell'11 luglio Hardy, che al momento non era pi\u00f9 sotto contratto con la WWE, fece un'apparizione a sorpresa interferendo nel match tra Edge e Kane. La settimana successiva a \"Raw\" mentre Edge e Lita stavano per dirigersi verso il ring per uno Steel Cage match contro Kane, Hardy attacc\u00f2 Edge alle spalle. Nella puntata di \"Raw\" del 1\u00ba agosto, Vince McMahon annunci\u00f2 ufficialmente il ritorno di Hardy in WWE, aggiungendo che avrebbe affrontato Edge a SummerSlam. La settimana successiva a \"Raw\", Hardy fece il suo ritorno sul sconfiggendo Snitsky e dopo il match venne attaccato da Edge. A SummerSlam, Edge sconfisse Hardy dopo che quest'ultimo aveva colpito il bordo ring iniziando a sanguinare.\nNella puntata di \"Raw\" del 3 ottobre dopo quattro mesi d'assenza, Triple H fece il suo ritorno dove insieme a Ric Flair sconfisse Carlito e Chris Masters. Dopo il match, Triple H attacc\u00f2 Flair con lo sledgehammer segnando la fine dell'Evolution dopo due anni dal 2003. Ci\u00f2 porto una rivalit\u00e0 tra i due che si affrontarono a Taboo Tuesday in uno Steel Cage match per l'Intercontinental Championship, vinto da Flair."}
{"id": "4220812", "revid": "228587", "url": "https://it.wikipedia.org/wiki?curid=4220812", "title": "Sergio De Luca (dirigente)", "text": " \nBiografia.\nSi laurea in Ingegneria elettrotecnica presso il Politecnico di Torino.\nInizia la sua collaborazione con il Gruppo Finmeccanica SpA nel 1975 in Ansaldo - Societ\u00e0 Generale Elettromeccanica.\nNel 1996 entra in Ansaldo Segnalamento Ferroviario e ne diventa Amministratore delegato nel 1998.\nNel 2007 diventa Amministratore delegato di Ansaldo STS S.p.A. Dal 2006 al 2008 \u00e8 stato anche Amministratore delegato di Ansaldo Trasporti Sistemi Ferroviari.\nNel dicembre 2013 viene nominato Direttore Generale Operations di Finmeccanica, con validit\u00e0 dal primo gennaio e Presidente di Ansaldo STS, cariche che detiene fino al 2015, anno in cui va in pensione. "}
{"id": "4220820", "revid": "298229", "url": "https://it.wikipedia.org/wiki?curid=4220820", "title": "Vengeance 2006", "text": "Vengeance 2006 \u00e8 stata la sesta edizione dell'evento in pay-per-view Vengeance, prodotto dalla World Wrestling Entertainment. L'evento, esclusivo del \"roster\" di \"Raw\", si \u00e8 svolto il 25 giugno 2006 alla Charlotte Bobcats Arena di Charlotte.\nI due main event furono l'5-on-2 handicap match tra la D-Generation X (Triple H e Shawn Michaels) e la Spirit Squad (Kenny, Johnny, Mitch, Nicky e Mickey), vinto dalla D-Generation X, e il match valevole per il WWE Championship tra il campione Rob Van Dam e lo sfidante Edge, vinto da Van Dam. Un altro match predominante della \"card\" fu il lumberjack match tra John Cena e Sabu.\nStoryline.\nLa rivalit\u00e0 principale dell'evento fu quella per il WWE Championship tra il campione Rob Van Dam e lo sfidante Edge. Nella puntata della \"ECW on Sci-Fi\" del 13 giugno, Van Dam venne premiato con l'ECW World Heavyweight Championship (successivamente noto con il nome ECW World Championship) da Paul Heyman rendedolo un doppio campione, dato che deteneva anche il WWE Championship. La celebrazione di Van dam venne interrotta dal primo sfidante al titolo Edge e la sua fidanzata Lita, informando Van Dam di avere molto in comune, come l'aver detenuto il Money in the Bank e aver conquistato il WWE Championship per poi colpirlo con la \"Spear\" Nella puntata di \"Raw\" del 19 giugno, Van Dam attacc\u00f2 Edge dopo che quest'ultimo aveva sconfitto Ric Flair.\nL'altra rivalit\u00e0 predominante dell'evento fu quella tra la D-Generation X e la Spirit Squad. A Backlash, i McMahon (Mr. McMahon e Shane McMahon) sconfissero Shawn Michaels e \"God\" con l'aiuto della Spirit Squad in un Tag Team No Holds Barred match. Nelle settimane successive a \"Raw\", Michaels si vendic\u00f2 di McMahon e della Spirit Squad, fino alla puntata di \"Raw\" del 22 maggio dove la Spirit Squad infortun\u00f2 il ginocchio sinistro di Michaels. Successivamente, McMahon ordin\u00f2 a Triple H di colpire Michaels con lo sledgehammer ma invece colp\u00ec la Spirit Squad diventato un \"face\". Due settimane dopo a \"Raw\", Mr. McMahon forz\u00f2 Triple H ad affrontare l'intera Spirit Squad in un gauntlet match. Durante il match, Kenny prese una sedia d'acciaio e la mise sul ginocchio sinistro di Triple H ma Michaels intervenne in favore di Triple H che attaccarono la Spirit Squad e riformarono la D-Generation dopo quattro dal 2002. Nella stessa sera, McMahon annunci\u00f2 che la Spirit Squad avrebbe affrontato la D-Generation X a Vengeance in un 5-on-2 handicap match. Nella puntata di \"Raw\", la D-X fece il suo ritorno umiliando la Spirit Squad con della venice verde.\nLa seconda rivalit\u00e0 predominante fu quella tra John Cena e Sabu. Nella puntata di \"ECW on Sci-Fi\" del 13 giugno, scoppi\u00f2 una rissa tra Rob Van Dam ed Edge che venne attaccato da Cena poich\u00e9 gli cost\u00f2 il WWE Championship a One Night Stand. In seguito Cena attacc\u00f2 anche il rappresentante della ECW Paul Heyman, dopo che lo stesso Heyman aveva contato lo schienamento decisido che permise Van Dam di vincere il titolo a One Night Stand. Dopo l'attacco subito, Heyman annunci\u00f2 che tutto il roster della \"ECW\" sarebbe apparso nella successiva puntata di \"Raw\". La settimana successiva a \"Raw\", Heyman apparve insieme a Balls Mahoney che affront\u00f2 Cena la sera stessa. Il match venne vinto da Cena per sottomissione. Dopo il match, Cena fu attaccato da Sabu che aveva vinto una 10-man Extreme Battle Royal il 13 giugno, ottenendo il diritto di affrontare Cena a Vengeace.\nEvento.\nPrima della messa in onda dell'evento, Val Venis sconfisse Rob\u00e9rt Conway in un \"Dark match\".\nMatch preliminari.\nIl primo match dell'evento fu tra Randy Orton e Kurt Angle. Durante le fasi iniziali del match entrambi si portarono in vantaggio l'uno sull'altro. Angle controll\u00f2 gran parte del match, mentre Orton cerc\u00f2 di evitare il pi\u00f9 possibile gli attacchi di Angle. Angle tent\u00f2 poi di eseguire un \"suplex\" sull'apron ring ai danni di Orton, ma lo stesso Angle rinunci\u00f2 all'esecuzione della manovra. In seguito Angle colp\u00ec Orton con un \"belly to belly suplex\" sul pavimento esterno. A met\u00e0 match Orton tent\u00f2 di eseguire la \"RKO\", per\u00f2 Angle contrattacc\u00f2 la mossa spingendo Orton verso un angolo del ring. Orton ne approfitt\u00f2 e rimosse un cuscinetto di protezione dal tenditore delle corde; lasciandolo cos\u00ec esposto. Dopodich\u00e9 Angle colp\u00ec Orton con una serie di \"german suplex\" per poi applicare su di lui la \"Ankle Lock\"; tuttavia Orton si liber\u00f2 dalla presa di sottomissione lanciando Angle contro il tenditore delle corde esposto in precedenza. In seguito all'impatto Orton ebbe la strada spianata per eseguire la \"RKO\" ai danni di Angle e schienarlo; vincendo cos\u00ec il match.\nIl match seguente fu tra Umaga e Eugene. In quello che fu uno squash match (durato appena 1 minuto e 26 secondi), Umaga sfrutt\u00f2 la sua forza e potenza per dominare Eugene. Il match termin\u00f2 dopo che Umaga schien\u00f2 Eugene per vincere l'incontro in seguito all'esecuzione del \"Samoan Spike\". Al termine del match Umaga attacc\u00f2 anche Jim Duggan e Doink the Clown, i quali erano giunti a bordo ring per assistere Eugene.\nIl terzo match fu il 2-out-of-3 Falls match tra Ric Flair e Mick Foley. Durante le fasi iniziali del match Foley si port\u00f2 in vantaggio dopo che colp\u00ec Flair con un \"Double Underhook DDT\". Foley controll\u00f2 gran parte del match finch\u00e9 non tent\u00f2 di applicare la \"figure-four leglock\" sullo stesso Flair; difatti Flair rovesci\u00f2 la manovra in un \"inside cradle\" e schien\u00f2 Foley per aggiudicarsi la prima caduta. Frustrato per l'errore commesso, Foley prese un bidone dell'immondizia da sotto il ring per poi tentare di colpire Flair; tuttavia il \"Nature Boy\" evit\u00f2 l'attacco ed applic\u00f2 la \"figure-four leglock\" su Foley. Foley si liber\u00f2 in seguito dalla presa di sottomissione; salvo poi colpire Flair al volto con il bidone dell'immondizia venendo cos\u00ec squalificato. Dato che Foley sub\u00ec la squalifica, Flair si aggiudic\u00f2 anche la seconda caduta; vincendo l'incontro per 2-0. Dopo che il match fin\u00ec Foley colp\u00ec Flair con una mazza di filo spinato; lasciandolo sanguinante al volto all'interno del ring.\nIl match successivo fu il Triple Threat match valevole per l'Intercontinental Championship tra il campione Shelton Benjamin e gli sfidanti Carlito e Johnny Nitro. Il match inizi\u00f2 con Carlito che esegu\u00ec uno \"springboard moonsault\" sia su Benjamin che su Nitro. A met\u00e0 match Carlito mise Nitro ad un angolo del ring nella posizione del \"tree of woe\" per poi salire sulla terza corda; tuttavia Benjamin salt\u00f2 repentinamente sulla medesima corda anticipando cos\u00ec Carlito. Mentre Benjamin stava per eseguire un \"superplex\" ai danni di Carlito, Nitro afferr\u00f2 lo stesso Benjamin e lo schiant\u00f2 al suolo con un \"super german suplex\"; cos\u00ec facendo Benjamin colp\u00ec a sua volta Carlito con il \"superplex\" scaturendo una \"tower of doom\". In seguito Carlito esegu\u00ec il \"Backcracker\" su Benjamin e, approfittando di ci\u00f2, Nitro lanci\u00f2 Carlito all'esterno del ring per poi schienare Benjamin, vincendo cos\u00ec il match e conquistando allo stesso tempo il titolo intercontinentale.\nMatch principali.\nIl quinto match della serata fu quello valevole per il WWE Championship tra il campione Rob Van Dam e lo sfidante Edge (con Lita). Durante le fasi iniziali del match Edge controll\u00f2 la contesa dopo che colp\u00ec Van Dam con un \"sunset flip powerbomb\" sul pavimento esterno. In seguito Van Dam si port\u00f2 in vantaggio dopo l'esecuzione di un \"crossbody\" all'esterno del quadrato ai danni di Edge. Dopodich\u00e9 entrambi si portarono in vantaggio l'uno sull'altro, finch\u00e9 Van Dam non mise inavvertitamente \"KO\" l'arbitro del match. Edge tent\u00f2 dunque di approfittarne e, dato che Lita gli diede il WWE Championship, prov\u00f2 a colpire Van Dam con il titolo; tuttavia il campione contrattacc\u00f2 colpendo Edge con uno \"spinning kick\". Edge torn\u00f2 poi in controllo del match e tent\u00f2 di colpire Van Dam con la \"Spear\", mentre Lita incastr\u00f2 una sedia d'acciaio tra due corde del ring. Edge prese la rincorsa per colpire Van Dam con la \"Spear\", ma all'ultimo istante il campione si scans\u00f2 evitando la manovra; di conseguenza Edge schiant\u00f2 il proprio viso attraverso la sedia incastrata in precedenza da Lita. Approfittando dell'accaduto, Van Dam esegu\u00ec la \"Five Star Frog Splash\" su Edge per poi schienarlo e mantenere il WWE Championship.\nIl match seguente fu tra Kane e l'Imposter Kane. Durante le fasi iniziali del match l'Imposter Kane si port\u00f2 in vantaggio nei confronti di Kane dopo l'esecuzione di una \"sidewalk slam\". In seguito l'Imposter Kane tent\u00f2 di eseguire la \"Chokeslam\" su Kane, ma quest'ultimo contrattacc\u00f2 la manovra colpendo l'Imposter Kane con una \"DDT\". Nel finale l'Imposter Kane esegu\u00ec la \"Chokeslam\" su Kane per poi schienarlo e vincere il match.\nIl settimo match fu l'Extreme Rules Lumberjack match tra John Cena e Sabu. Il match inizi\u00f2 con Cena che lanci\u00f2 Sabu all'esterno del ring, dove i lumberjacks di \"Raw\" (schierati dalla parte di Cena) iniziarono ad attaccarlo per poi rigettarlo all'interno del quadrato. In seguito Sabu si port\u00f2 in vantaggio nei confronti di Cena per poi spingerlo verso i lumberjacks della \"ECW\" (schierati dalla parte di Sabu), i quali iniziarono ad attaccarlo pesantemente. Durante il corso del match Sabu domin\u00f2 Cena eseguendo un \"somersault leg drop\" con l'ausilio di una sedia d'acciaio. Cena inizi\u00f2 poi a controllare la contesa dopo che contrattacc\u00f2 un tentativo di \"flying crossbody\" da parte di Sabu. A met\u00e0 match, i lumberjacks di \"Raw\" e della \"ECW\" iniziarono ad attaccarsi a vicenda. Successivamente, dopo che Sabu colp\u00ec Cena al volto con una sedia a bordo ring, alcuni lumberjacks della ECW posizionarono Cena su di un tavolo; tuttavia i lumberjacks di Raw aiutarono Cena il quale contrattacc\u00f2 colpendo Sabu con una kendo stick. Dopo essere tornati sul ring, Cena colp\u00ec Sabu con una sedia per poi gettarlo attraverso un tavolo (posizionato all'esterno del ring) eseguendo la \"F-U\". Dopodich\u00e9 i lumberjacks di \"Raw\" riportarono Sabu sul ring permettendo a Cena di applicare su di lui la \"STFU\", con la quale lo stesso Cena forz\u00f2 Sabu alla sottomissione per vincere il match.\nIl main event vide la D-Generation X affrontare la Spirit Squad in un 5-on-2 Handicap match. Durante le fasi iniziali del match Michaels domin\u00f2 Mitch per poi dare il cambio a Triple H. Mitch diede poi il cambio a Johnny, il quale fronteggi\u00f2 Triple H. Dopo che Triple H diede il cambio a Michaels, la Spirit Squad inizi\u00f2 a controllare la contesa in seguito all'esecuzione di un \"enzuigiri\" da parte di Johnny ai danni di Michaels. Successivamente Nicky, che prese il cambio da Johnny, distrasse l'arbitro del match permettendo agli altri membri della Spirit Squad di gettare Michaels all'esterno del ring per poi colpirlo con una sedia d'acciaio. Dopo essere tornati sul quadrato, ogni membro della Spirit Squad continu\u00f2 a dominare Michaels finch\u00e9 quest'ultimo non colp\u00ec sia Nicky che Mikey con una \"Double DDT\". In seguito a ci\u00f2 Michaels diede il cambio a Triple H, che fece piazza pulita respingendo qualsiasi attacco della Spirit Squad. Nel finale Triple H esegu\u00ec il \"Pedigree\" su Kenny (diventato nel frattempo l'uomo legale della Spirit Squad), mentre Michaels colp\u00ec Johnny con una fulminea \"Sweet Chin Music\"; Triple H schien\u00f2 poi Kenny per vincere il match a favore della DX."}
{"id": "4220821", "revid": "1305772", "url": "https://it.wikipedia.org/wiki?curid=4220821", "title": "Josh Johnson", "text": ""}
{"id": "4220830", "revid": "767487", "url": "https://it.wikipedia.org/wiki?curid=4220830", "title": "Red Boys Differdange (pallamano)", "text": "I Red Boys Differdange \u00e8 una squadra di pallamano maschile lussemburghese con sede a Differdange.\n\u00c8 stata fondata nel 1939."}
{"id": "4220834", "revid": "1305772", "url": "https://it.wikipedia.org/wiki?curid=4220834", "title": "Kajana", "text": ""}
{"id": "4220835", "revid": "47767", "url": "https://it.wikipedia.org/wiki?curid=4220835", "title": "Orcs and Humans", "text": ""}
{"id": "4220838", "revid": "729019", "url": "https://it.wikipedia.org/wiki?curid=4220838", "title": "V\u00e4stra Fr\u00f6lunda IF (pallamano)", "text": "Il V\u00e4stra Fr\u00f6lunda IF \u00e8 una squadra di pallamano maschile svedese, con sede a G\u00f6teborg. In passato ha militato per 18 anni nella massima serie del campionato svedese, arrivando in finale nel 1971 e 1983, senza tuttavia vincere il titolo. Per problemi economici, nel 2002 \u00e8 scesa in quarta serie."}
{"id": "4220839", "revid": "767487", "url": "https://it.wikipedia.org/wiki?curid=4220839", "title": "Revolte im Erziehungshaus", "text": "Revolte im Erziehungshaus \u00e8 un film muto del 1930 diretto da Georg Asagaroff. La traduzione letterale del titolo in italiano \u00e8 \"Rivolta nel riformatorio\".\nD'ispirazione socialista, il film venne girato nel 1929 ma, al momento della distribuzione nelle sale, non ottenne il visto di censura. L'uscita dovette essere rimandata fino al gennaio 1930 quando fu presentato con sostanziali tagli che ne snaturarono la forza drammatica, riducendolo a un qualsiasi dramma in costume.\nProduzione.\nIl film fu prodotto dalla Grohnert-Film-Produktion (Berlin).\nDistribuzione.\nDistribuito dall'Atlas-Filmverleih GmbH, usc\u00ec nelle sale cinematografiche tedesche l'8 gennaio 1930, presentato in prima a Berlino."}
{"id": "4220842", "revid": "47767", "url": "https://it.wikipedia.org/wiki?curid=4220842", "title": "Night of the Dragon", "text": ""}
{"id": "4220843", "revid": "95993", "url": "https://it.wikipedia.org/wiki?curid=4220843", "title": "Fujian White Crane", "text": ""}
{"id": "4220847", "revid": "599013", "url": "https://it.wikipedia.org/wiki?curid=4220847", "title": "Henrik Dahl", "text": "Carriera.\nClub.\nDahl cominci\u00f2 la carriera con la maglia del Varberg, per poi passare all'H\u00e4cken. Rest\u00f2 in questa squadra dal 1995 al 2002, fatta eccezione per un periodo in prestito agli scozzesi dell'Ayr United. Vest\u00ec poi la casacca dei danesi del Silkeborg, prima di accordarsi con i norvegesi del Lyn Oslo.\nEsord\u00ec nell'Eliteserien in data 12 aprile 2004, subentrando a Yngvar H\u00e5konsen nella sconfitta per 2-0 sul campo del Molde. Torn\u00f2 poi in Svezia, per giocare con le maglie di GAIS e Varberg. Nel 2009 fu ingaggiato dal B\u00e6rum."}
{"id": "4220848", "revid": "287204", "url": "https://it.wikipedia.org/wiki?curid=4220848", "title": "Kamikaze (album)", "text": ""}
{"id": "4220850", "revid": "767487", "url": "https://it.wikipedia.org/wiki?curid=4220850", "title": "Martien Houtkooper", "text": "Carriera.\nA livello di club, ha giocato tra le file dell'Haarlem; in Nazionale ha giocato una sola partita, il 31 agosto 1919, ad Oslo, contro la Norvegia\nNel 1912 fu selezionato, come riserva, per i Giochi olimpici di Stoccolma."}
{"id": "4220853", "revid": "599013", "url": "https://it.wikipedia.org/wiki?curid=4220853", "title": "Kjell Olofsson", "text": "Carriera.\nClub.\nOlofsson cominci\u00f2 la carriera con le maglie di Warta e \u00d6rgryte, prima di passare ai norvegesi del Moss. Gioc\u00f2 poi tre stagioni con gli scozzesi del Dundee United, prima di ritornare al Moss. Successivamente, milit\u00f2 nelle file di squadre norvegesi militanti nelle serie inferiori: Sprint-Jel\u00f8y, Askim, Tronvik ed Ekholt. Dal 2010, torn\u00f2 al Tronvik giocando tra 5. e 4. divisjon."}
{"id": "4220854", "revid": "111761645", "url": "https://it.wikipedia.org/wiki?curid=4220854", "title": "Johannes Buxtorf", "text": "Membro di una famiglia di orientalisti, Buxtorf fu noto con il titolo di \"Maestro dei Rabbini\". Il suo volume corposo \"De Synagoga Judaica\" (I edizione, 1603) documenta scrupolosamente i costumi e la societ\u00e0 degli Ebrei tedeschi al principio dell'Evo Moderno.\nBuxtorf fu il padre di Johannes Buxtorf il Giovane.\nBiografia.\nBuxtorf nacque a Kamen in Westfalia; la forma originale del cognome era Bockstrop o Boxtrop, da cui \u00e8 stato tratto lo stemma di famiglia, che portava la figura di una capra (in tedesco \"Bock\", caprone).\nDopo la morte del padre, che era ministro a Kamen, Buxtorf studi\u00f2 a Marburgo e all'Accademia di Herborn appena fondata; in quest'ultima erano stati nominati professori di Teologia Caspar Oleviano (1536\u20131587) e Johannes Piscator (1546\u20131625).\nSuccessivamente, Piscator ebbe l'assistenza di Buxtorf nella preparazione della sua traduzione latina dell'Antico Testamento, pubblicata a Herborn negli anni 1602-1603.\nDa Herborn, Buxtorf si trasfer\u00ec ad Heidelberg e da l\u00ec a Basilea, attratto dalla reputazione di Johann Jakob Grynaeus e di J. G. Hospinian (1515\u20131575).\nDopo una breve permanenza a Basilea, si trasfer\u00ec poi a Zurigo, ove studi\u00f2 sotto la guida di Heinrich Bullinger (1504\u20131575), e a Ginevra, ove studi\u00f2 sotto la guida di Teodoro Beza.\nAl suo ritorno a Basilea, Grynaeus, desideroso che le capacit\u00e0 cos\u00ec promettenti dello studente fossero rese disponibili all'universit\u00e0, gli procur\u00f2 un incarico di tutore nella famiglia di Leo Curio, figlio di Celio Secondo Curione, ben noto per le sue sofferenze a causa della fede riformata.\nPer istanza di Grynaeus, Buxtorf assunse a tempo determinato la cattedra di Ebraico dell'universit\u00e0, reggendola per due anni con tale abilit\u00e0, che alla fine di quel periodo fu unanimemente nominato per quell'incarico vacante. \nRimase quindi a Basilea da tale momento (1591) fino alla sua morte, avvenuta nel 1629, dedicandosi con rimarchevole zelo allo studio dell'Ebraico e della letteratura rabbinica.\nBuxtorf ricevette nella sua casa parecchi Ebrei istruiti, con i quali poteva discutere le sue problematiche, ed era spesso consultato dagli stessi Ebrei riguardo ad argomenti relativi alla loro legge cerimoniale.\nSembra che egli abbia ben servito il titolo che gli fu conferito di \"Maestro dei Rabbini\". La sua propensione per la parte della societ\u00e0 ebraica gli arrec\u00f2, in un episodio, delle difficolt\u00e0 nelle relazioni con le autorit\u00e0 della citt\u00e0, dal momento che le leggi contro gli Ebrei erano molto rigide.\nCi\u00f2 nonostante, complessivamente i suoi rapporti con la citt\u00e0 di Basilea erano amichevoli.\nBuxtorf rimase fermamente legato all'universit\u00e0 che per prima ne riconobbe i meriti e declin\u00f2 due inviti ricevuti dall'Universit\u00e0 di Leida e, in seguito, dall'Accademia di Saumur.\nLa sua corrispondenza con gli studenti pi\u00f9 brillanti fu molto estesa; la biblioteca dell'Universit\u00e0 di Basilea contiene una ricca collezione di lettere, che hanno gran valore nel tracciare la storia letteraria dell'epoca.\nOpere.\nBuxtorf non visse abbastanza a lungo per completare le due opere alle quali deve principalmente la sua reputazione, il suo \"Lexicon Chaldaicum, Talmudicum, et Rabbinicum\" e le \"Concordantiae Bibliorum Hebraicorum\", entrambe le quali furono poi edite da suo figlio.\nIl \"lexicon\" fu ripubblicato a Lipsia nel 1869 con alcune aggiunte di Bernard Fischer e il lavoro sulle \"concordantiae\" fu assunto da Julius F\u00fcrst come base per la stesura della propria opera sulle concordanze ebraiche, che apparve a stampa nel 1840."}
{"id": "4220855", "revid": "599013", "url": "https://it.wikipedia.org/wiki?curid=4220855", "title": "Cees ten Cate", "text": "Carriera.\nA livello di club, Cees ten Cate ha giocato tra le file dell'Haarlem; in Nazionale ha giocato tre partite, esordendo il 29 giugno 1912, a Stoccolma, contro la Svezia\nNel 1912 ha preso parte alle Giochi olimpici di Stoccolma, dove l'Olanda \u00e8 arrivata terza, dove ha segnato contro l'Austria."}
{"id": "4220857", "revid": "767487", "url": "https://it.wikipedia.org/wiki?curid=4220857", "title": "Sportist Kremikovtzi", "text": "Il Sportist Kremikovtzi \u00e8 una squadra di pallamano maschile bulgara con sede a Sofia."}
{"id": "4220860", "revid": "547992", "url": "https://it.wikipedia.org/wiki?curid=4220860", "title": "Filippo De Gara", "text": "Biografia.\nLa carriera artistica di De Gara ha inizio nei primi anni sessanta, diretto da importanti registi quali Sandro Bolchi, Luigi Zampa e Luciano Salce. \nDa segnalare le sue partecipazioni in \"Diario di un maestro\" (1973) accanto a Bruno Cirino e Mico Cundari e in \"Mordi e fuggi\" diretto da Dino Risi.\nNel 1981 l'attore partecipa alle riprese del contestatissimo film \"Il leone del deserto\" con la regia di Mustafa Akkad dove interpreta il ruolo di uno dei gerarchi fascisti che partecipano all'impiccagione di Omar al-Mukhtar.\nNel 1985 \u00e8 la spalla della coppia Adriano Celentano e Claudia Mori ne \"Joan Lui - Ma un giorno nel paese arrivo io di luned\u00ec\", diretto dallo stesso Celentano.\nLa sua ultima apparizione \u00e8 ne \"L'ombra della spia\", mini-serie TV del 1988."}
{"id": "4220861", "revid": "1632387", "url": "https://it.wikipedia.org/wiki?curid=4220861", "title": "Shot (The Jesus Lizard)", "text": "Shot \u00e8 un album discografico del gruppo noise rock statunitense The Jesus Lizard, prima uscita per la major discografica Capitol Records che pubblic\u00f2 il disco nel 1996.\nIl disco.\nImpressionati dal lavoro da lui svolto per l'album \"Houdini\" dei Melvins, la band ingaggi\u00f2 il produttore discografico Garth Richardson (in arte \"GGGarth\") per la registrazione di \"Shot\". Particolarmente evidente \u00e8 la differenza di produzione rispetto a quanto fatto da Steve Albini per i precedenti lavori del gruppo. Su quest'album il suono della voce di David Yow, appare molto pi\u00f9 comprensibile ed alzata di volume nel missaggio generale rispetto ai dischi precedenti.\n\"Shot\" fu il primo album dei Jesus Lizard a non essere prodotto da Steve Albini. Le voci circa l'allontanamento di Albini a causa del coinvolgimento dei Jesus Lizard con la Capitol, una \"major\" discografica, continuano a persistere tuttora, nonostante sia Albini che il gruppo stesso le abbiano smentite pi\u00f9 volte nel corso degli anni."}
{"id": "4220867", "revid": "52959283", "url": "https://it.wikipedia.org/wiki?curid=4220867", "title": "Brigate Irregolari Marcoliniane", "text": ""}
{"id": "4220868", "revid": "767487", "url": "https://it.wikipedia.org/wiki?curid=4220868", "title": "Q5 (gruppo musicale)", "text": "I Q5 sono un gruppo musicale heavy metal statunitense, formatosi a Seattle nel 1983.\nBiografia.\nIl gruppo nasce da un'idea di Floyd Rose, noto per essere stato l'inventore del sistema di bloccaggio del tremolo delle chitarre elettriche che in seguito ha preso il suo nome \"Floyd Rose\".\nNel 1984, dopo aver inciso due \"Demo\", il gruppo pubblica \"Steel the Light\" il primo full-length attraverso un'etichetta indipendente, l'Albatross Records. L'album, che riceve buoni consensi dalla critica, viene inserito nella classifica dei dieci migliori album indie di \"Kerrang!\" e l'anno seguente viene distribuito in Europa dalla Roadrunner Records. Il successo di \"Steel the Light\" permette alla band di condividere il palco con Y&amp;T, Twisted Sister e Lita Ford.\nFloyd Rose realizza uno studio nella sua abitazione dove viene registrato il secondo disco, \"When the Mirror Cracks\", il quale viene pubblicato dalla Music for Nations nel 1986. Tuttavia la crisi del mercato discografico contribuisce allo scioglimento della band che avviene attorno al 1989.\nNel 2009 Jonathan K., Rick Pierce e Evan Sheeley si esibiscono da vivo al festival tedesco \"Headbangers Open Air\", questa esperienza fa s\u00ec che dopo 25 anni di inattivit\u00e0 il gruppo si riunisce ufficialmente nel 2014 suonando alla ventitreesima edizione dello \"Sweden Rock Festival\". Nel 2015 il gruppo firma un contratto con la Frontiers Records che l'anno successivo, a luglio, pubblica il loro terzo album in studio \"New World Order\".\nNel 2017 si esibiscono alla ventesima edizione del festival \"Keep It True\", l'anno seguente il gruppo intraprende un tour europeo."}
{"id": "4220871", "revid": "767487", "url": "https://it.wikipedia.org/wiki?curid=4220871", "title": "Sparta Helsinki", "text": "Lo Sparta Helsinki \u00e8 una squadra di pallamano maschile finlandese con sede a Helsinki."}
{"id": "4220873", "revid": "599013", "url": "https://it.wikipedia.org/wiki?curid=4220873", "title": "Felix von Heijden", "text": "Carriera.\nA livello di club, Felix von Heijden ha giocato tra le file del NEC; in Nazionale ha giocato una sola partita, il 5 settembre 1920, ad Anversa, contro la Spagna\nNel 1920 ha preso parte ai Giochi olimpici di Anversa, dove la Nazionale olandese ha vinto la medaglia di bronzo. Inoltre fu selezionato, come riserva, per i Giochi olimpici di Stoccolma"}
{"id": "4220874", "revid": "573174", "url": "https://it.wikipedia.org/wiki?curid=4220874", "title": "Eutomero", "text": "In chimica si definisce eutomero, l'enantiomero di un composto chirale (vale a dire una molecola non sovrapponibile alla propria immagine speculare nelle tre dimensioni) che mostra, entro i limiti di una certa caratteristica o propriet\u00e0 (biologica, farmacologica o altro), un'attivit\u00e0 pi\u00f9 accentuata rispetto all'altro enantiomero che viene invece definito distomero.\nGli enantiomeri di un farmaco racemico in genere mostrano differenze farmacodinamiche e farmacocinetiche a seguito di un'interazione stereoselettiva tra il farmaco stesso e le macromolecole biologiche. Questo aspetto viene oggi valutato con grande attenzione dai farmacologi, dato che non sempre una miscela isomerica presenta un'attivit\u00e0 favorevole: uno degli enantiomeri potrebbe infatti causare effetti avversi o indesiderati.\nIl trasporto attivo attraverso le membrane, la distribuzione nei tessuti biologici, il metabolismo, il legame con i recettori e la stessa attivit\u00e0 o tossicit\u00e0 sono spesso variabili nel caso di molecole enantiomeriche.\nMolti farmaci di sintesi sono una miscela di due enantiomeri i quali possono entrambi avere la stessa attivit\u00e0 farmacologica e potenza, oppure presentare fra loro attivit\u00e0 e potenza diverse. Vi sono casi in cui un enantiomero possiede l'effetto farmacologico desiderato mentre l'altro risulta inattivo o addirittura tossico.\nSe una molecola enantiomerica produce un determinato effetto biologico il passo successivo \u00e8 determinare quale dei due enantiomeri agisce in modo pi\u00f9 efficace e funzionale con un recettore per esplicare la maggiore attivit\u00e0. Questo permette la ricerca e la sintesi di farmaci potenti e selettivi.\nAll'interno di una miscela racemica l'eutomero \u00e8 l'isomero pi\u00f9 attivo, nel senso dell'azione desiderata e ricercata.\nIl distomero \u00e8 invece l'enantiomero meno attivo oppure tossico. Il rapporto eudismico \u00e8 il rapporto di potenza tra l'eutomero e il distomero. Un alto valore del rapporto eudismico sta a significare un'interazione altamente specifica.\nAl giorno d'oggi l'industria farmaceutica, in parte in risposta alle crescenti richieste sollevate dalle autorit\u00e0 di regolamentazione, tende a sviluppare nuovi farmaci chirali de novo o da miscele racemiche gi\u00e0 in commercio (fenomeno del chiral switching).\nIl chiral switching pu\u00f2 risultare estremamente vantaggioso nel caso in cui si riesca ad ottenere una maggiore efficacia e una pi\u00f9 bassa incidenza di effetti avversi o francamente tossici. D'altro canto la decisione di sviluppare un farmaco come singolo enantiomero pu\u00f2 essere presa solo dopo un'attenta valutazione del rapporto costi-benefici. I vantaggi dell'eutomero in termini di efficacia e tollerabilit\u00e0 devono infatti essere tali da superare il conseguente aumento dei costi di produzione e sviluppo rispetto al farmaco racemico."}
{"id": "4220878", "revid": "2134764", "url": "https://it.wikipedia.org/wiki?curid=4220878", "title": "Univerzitn\u00ed Sportovn\u00ed Klub Praha", "text": "Lo Univerzitn\u00ed Sportovn\u00ed Klub Praha, abbreviato in USK Praha ma noto anche come Slavia Praha \u00e8 stata una societ\u00e0 cestistica, avente sede a Praga, nella Repubblica Ceca. Fondata nel 1953, gioca nel campionato ceco."}
{"id": "4220879", "revid": "1573940", "url": "https://it.wikipedia.org/wiki?curid=4220879", "title": "Chiesa dei Santi Pietro e Paolo (Pescaglia)", "text": "La chiesa dei Santi Pietro e Paolo \u00e8 la parrocchiale di Pescaglia, situata in localit\u00e0 Fornastro nel terziere di Piazzanello.\nStoria e descrizione.\nAvamposto prima romano, contro i \"semper rebellantes\" Apuani, e poi della Repubblica di Lucca, Pescaglia fu dotata nel XVI secolo di chiese, palazzi ed opere fortificate contro i pericolosi vicini di Castiglione di Garfagnana. A quegli anni dovette risalire il restauro chiesa dei Santi Pietro e Paolo, ingrandita notevolmente nel 1673, con la navata sinistra aggiunta nel 1773 come ricorda una lapide murata sul retro della chiesa.\nPi\u00f9 antico \u00e8 il campanile, nel tipico stile romanico lucchese, che venne restaurato nel 1873. Sui portali laterali si trovano rilievi scolpiti."}
{"id": "4220883", "revid": "4711", "url": "https://it.wikipedia.org/wiki?curid=4220883", "title": "USK Slavia Praga", "text": ""}
{"id": "4220885", "revid": "1543377", "url": "https://it.wikipedia.org/wiki?curid=4220885", "title": "Mark Robson (calciatore)", "text": "Carriera.\nGiocatore.\nClub.\nRobson cominci\u00f2 la propria carriera con la maglia dell'Exeter City, nel 1986. Debutt\u00f2 in squadra l'11 ottobre dello stesso anno, nel successo per 2-0 sul Lincoln City, trovando anche la via del gol. In quella stagione, totalizz\u00f2 28 presenze tra tutte le competizioni e attir\u00f2 su di s\u00e9 l'interesse del Tottenham, che pag\u00f2 per lui la cifra di 50.000 sterline. Dovette attendere fino al 17 dicembre 1988 per giocare il primo incontro con gli \"Spurs\", giocando nella vittoria per 0-2 in casa del West Ham, subentrando a Paul Walsh. Dopo i prestiti al Reading, al Watford e al Plymouth, Robson pass\u00f2 con la stessa formula ai norvegesi del Rosenborg. Gioc\u00f2 una sola partita di campionato con questa maglia, subentrando a Bent Skammelsrud nella sconfitta per 5-0 sul campo dello Start.\nTornato al Tottenham, gioc\u00f2 in prestito all'Exeter City prima di essere ceduto a titolo definitivo alla squadra per cui faceva tifo da bambino, il West Ham. A novembre 1993, fu ceduto al Charlton in cambio di 125.000 sterline. Dopo quattro anni in squadra, si trasfer\u00ec al Notts County, dove chiuse la carriera nel 2000. Nel 2004 torn\u00f2 per\u00f2 in campo, per giocare prima nello Hornchurch e poi nel Bishop's Stortford.\nAllenatore.\nIl 10 giugno 2012, fu annunciato come nuovo allenatore del Barnet. Il 12 ottobre successivo, fu affiancato da Edgar Davids in questa posizione."}
{"id": "4220889", "revid": "986213", "url": "https://it.wikipedia.org/wiki?curid=4220889", "title": "Ilona d'Asburgo-Lorena", "text": "Biografia.\nL'ArciDuchessa Ilona (Elena) d'Austria nacque a Budapest. I suoi genitori erano l'ArciDuca d'Austria Giuseppe Francesco e la Principessa Anna di Sassonia. Suo padre era il figlio di Giuseppe Augusto, ArciDuca d'Austria, che era uno dei i capi del governo provvisorio in Ungheria, in seguito alla rimozione del Re Carlo IV. Sua madre era una figlia dell'ultimo Re di Sassonia, Federico Augusto III.\nMatrimonio.\nIlona spos\u00f2 il Duca Giorgio Alessandro di Meclemburgo, civilmente il 20 febbraio 1946 e religiosamente il 30 aprile 1946 a Sigmaringen, durante l'occupazione alleata della Germania. Suo marito era il primogenito ed erede del Duca Giorgio di Meclemburgo, capo della casa di Meclemburgo-Strelitz e della sua prima moglie, Irina Mikhailovna Raievskya.\nIl 6 luglio 1963, in seguito alla morte del padre, il marito divent\u00f2 il nuovo capo della Casa di Meclemburgo-Strelitz. Ilona e Giorgio Alessandro ebbero tre figlie e un figlio prima di divorziare il 12 dicembre 1974:\nMorte.\nIlona mor\u00ec la mattina del 12 gennaio 2011 a Friburgo, all'et\u00e0 di 83 anni."}
{"id": "4220891", "revid": "4711", "url": "https://it.wikipedia.org/wiki?curid=4220891", "title": "USK Praga", "text": ""}
{"id": "4220892", "revid": "4711", "url": "https://it.wikipedia.org/wiki?curid=4220892", "title": "USK Praha", "text": ""}
{"id": "4220893", "revid": "599013", "url": "https://it.wikipedia.org/wiki?curid=4220893", "title": "Jan van Breda Kolff (calciatore)", "text": "Carriera.\nA livello di club, Jan van Breda Kolff ha giocato tra le file dell'HVV Den Haag; in Nazionale ha giocato undici partite, esordendo il 2 aprile 1911, a Dordrecht, contro il Belgio, nella stessa partita ha segnato la sua unica rete in Nazionale.\nNel 1912 ha preso parte ai Giochi olimpici di Stoccolma, dove i Paesi Bassi sono arrivati terzi, giocando tutte le partite."}
{"id": "4220896", "revid": "4711", "url": "https://it.wikipedia.org/wiki?curid=4220896", "title": "Denain Basket", "text": ""}
{"id": "4220897", "revid": "785863", "url": "https://it.wikipedia.org/wiki?curid=4220897", "title": "Tragica vita del ragionier Fantozzi", "text": "Tragica vita del ragionier Fantozzi \u00e8 un romanzo scritto da Paolo Villaggio e pubblicato nel 2012 da Arnoldo Mondadori Editore. Si tratta dell'ultimo romanzo della saga del personaggio comico-grottesco di Ugo Fantozzi, iniziata nel 1971.\nTrama.\nNel libro per la prima volta vengono svelati tutti i segreti e le curiosit\u00e0 sulle origini del Ragionier Ugo Fantozzi. Gi\u00e0 le sfortune iniziano con la giornata del suo battesimo quando una nuvoletta grigia si ferma sulla sua testa scaricandogli contro una quantit\u00e0 enorme di pioggia fredda. Le disavventure continuano successivamente nei giorni in cui il giovane Fantozzi frequenta la scuola, subendo i soprusi dei compagni che gi\u00e0 lo chiamano \"Fantocci\".\nIn quell'occasione solo Filini, anch'egli preso di mira dagli studenti, stringe una forte e duratura amicizia con Fantozzi. Passata la maturit\u00e0, Fantozzi decide di entrare nell'aviazione, ma il collega \"massacratore\" Filini lo trascina dentro un'enorme Megaditta, dove inizieranno le terribili avventure e disgrazie del ragioniere che oggi tutti conosciamo."}
{"id": "4220899", "revid": "205197", "url": "https://it.wikipedia.org/wiki?curid=4220899", "title": "Sportul Studen\u021besc Bucure\u0219ti", "text": ""}
{"id": "4220905", "revid": "2057934", "url": "https://it.wikipedia.org/wiki?curid=4220905", "title": "Vittorio Giovardi", "text": "Biografia.\nNel 1717 il Giovardi studia teologia al Collegio di S. Tommaso, la futura Pontificia Universit\u00e0 San Tommaso d'Aquino a Roma.\nBiblioteca Giovardiana.\nMonsignor Vittorio Giovardi, appassionato di libri, decise di donare alla citt\u00e0 di Veroli la sua \"cospicua\" collezione che comprendeva anche manoscritti, disegni, stampe ed incunaboli. Inizi\u00f2 le trattative con le istituzioni ecclesiastiche nel 1766 ed il 20 gennaio 1773 la nuova biblioteca fu istituita nel rione Castello della citt\u00e0 laziale."}
{"id": "4220907", "revid": "3115", "url": "https://it.wikipedia.org/wiki?curid=4220907", "title": "Chiesa di San Martino in Freddana", "text": "La chiesa di San Martino in Freddana \u00e8 la parrocchiale dell'omonima localit\u00e0 frazione di Pescaglia (LU).\nStoria e descrizione.\nIl toponimo \u00e8 ricordato gi\u00e0 in un documento del 768, il testamento di un certo Tassione, come \"monasterium sancti Martini qui fuit quondam Sicheradi\": dal \"Monasterium Sicherardi\" deriverebbe il vicino toponimo di Monsagrati. Il Freddana \u00e8 il torrente che scorre vicino.\nLa chiesa parrocchiale, un tempo piccola, fu ricostruita nel 1904 in un vivace stile eclettico, con l'eccezione del campanile romanico originale, che presenta le tipiche forme lucchesi: a base squadrata, come un robusto parallelepipedo, coronato da merlatura e alleggerito da alcune finestre nei piani pi\u00f9 alti."}
{"id": "4220914", "revid": "599013", "url": "https://it.wikipedia.org/wiki?curid=4220914", "title": "Ime Oduok", "text": ""}
{"id": "4220915", "revid": "117622537", "url": "https://it.wikipedia.org/wiki?curid=4220915", "title": "Cesco Vian", "text": " \nBiografia.\nIspanista di vaglia, ha insegnato presso l'Universit\u00e0 Cattolica di Milano, a Torino e all'Universit\u00e0 degli Studi di Parma. \u00c8 anche stato direttore dell'Istituto Italiano di Cultura a Siviglia. Ha vissuto a Bordighera., dove \u00e8 morto il 25 dicembre 2013 all'et\u00e0 di 101 anni."}
{"id": "4220916", "revid": "124171112", "url": "https://it.wikipedia.org/wiki?curid=4220916", "title": "Alex Newell", "text": "Biografia.\nAlex Newell nacque il 20 agosto 1992 a Lynn, Massachusetts. Suo padre mor\u00ec per un cancro quando Alex aveva 6 anni. Nel 2012 si \u00e8 diplomato alla \"Bishop Fenwick High School,\" dove prese parte al coro della scuola, al gruppo di improvvisazione teatrale e al gruppo dei costumi; ha anche fatto parte del coro della sua chiesa.\nCarriera.\nThe Glee Project.\nTramite YouTube, mentre frequentava il liceo, venne selezionato per parteciapre al reality show televisivo, \"The Glee Project\". Fu scelto per un ruolo nel corso delle sette puntate della serie tv Glee. Apparve in ogni episodio, compreso quello finale, e anche se non \u00e8 stato nominato un vincitore, era uno dei favoriti insieme a Lindsay Pearce.\nGlee.\nPer la sua partecipazione al Glee Project, Newell fu scritturato nel cast nel ruolo di Wade \"Unique\" Adams, una teenager transgender che esprime attraverso la musica la sua femminilit\u00e0. La sua prima apparizione in Glee avvenne durante la terza stagione nell'episodio chiamato, \"Saturday Night Glee-ver\". Nel suo Night-show, Bill O'Reilly espresse dure critiche, dato che molti bambini, vedendo la serie privi della presenza dei genitori, vengono inconsciamente incoraggiati a sperimentare nuovi stili di vita, stili di vita che lo show mostra solo nei lati positivi. Newell come \"Unique\", torna nel cast della quarta stagione, nella premi\u00e8re, \"The New Rachel\". Insieme al cast, nel 2012, ha ricevuto un nomination al premio \"Screen Actors Guild Award for Outstanding Performance by an Ensemble in a Comedy Series\", ma perse contro \"Modern Family\".\nVita privata.\nContemporaneamente alle sue performance, Newell venne accettato al \"Berklee College of Music\" di Boston. Nel corso del 2012, quando gli fu chiesto di prendere parte alla quarta stagione di Glee, si trasfer\u00ec a Los Angeles."}
{"id": "4220927", "revid": "112149671", "url": "https://it.wikipedia.org/wiki?curid=4220927", "title": "Fantozzi totale", "text": "Fantozzi totale \u00e8 un romanzo scritto da Paolo Villaggio e pubblicato nel 2010 dalla casa editrice Einaudi. Il romanzo, penultimo della serie, ripercorre gran parte delle disavventure pi\u00f9 famose e disgraziate del ragionier Ugo Fantozzi. Gran parte delle vicende del romanzo sono state tratte dalla sceneggiatura degli ultimi film girati negli anni novanta da Paolo Villaggio con Neri Parenti."}
{"id": "4220929", "revid": "1005847", "url": "https://it.wikipedia.org/wiki?curid=4220929", "title": "Telemonzabrianza TV", "text": "Telemonzabrianza TV - TMB TV \u00e8 una emittente comunitaria della Lombardia, con sede a Lissone, in Via Maggiolini,3/B, nella provincia di Monza e della Brianza.\nStoria.\nDa TeleLissone a Tmb TV.\nNel 1987 un piccolo gruppo di volontari ha iniziato a valutare la possibilit\u00e0 d'informare i cittadini di Lissone, in modo diretto, utilizzando la trasmissione televisiva. Le difficolt\u00e0 incontrate obbligano il gruppo alla ricerca e al coinvolgimento di tecnici di settore che, dando la loro disponibilit\u00e0, si appassionano al progetto divenendo loro stessi soci. Si sono susseguiti mesi di attivit\u00e0 intensa e sono state messe in atto tutte le forme legali, previste dal Ministero delle comunicazioni, per arrivare alla concessione delle frequenze.\nNel 1989, si \u00e8 costituita a Lissone in Via Nobel, l'Associazione Culturale TeleLissone, di stampo cattolico, e gli atti costitutivi sono stati registrati il 22 marzo dello stesso anno. In questi documenti compariva lo Statuto nel quale si evidenziava che \u201cnon vi era scopo di lucro\u201d. L'associazione opera tutt'oggi costantemente per dare una mirata risposta alle molteplici esigenze informative legate al territorio della Brianza e del milanese. Si \u00e8 proposta, fin dagli esordi, di focalizzare l'attenzione sulle problematiche particolari del territorio, sulle esigenze pi\u00f9 quotidiane, sui fatti, sulle manifestazioni, sulle ricorrenze legate a tradizioni popolari, per essere una voce e una \u201cfinestra\u201d per chi vuole essere aggiornato su cosa accade nel territorio brianzolo.\nTelelissone occupava diverse frequenze in Vhf e anche un canale 70 per cercare di farsi vedere in un'area densamente popolata come la Brianza. Dal 2010 si \u00e8 rinnovata dando vita a Tmb TV, cio\u00e8 Telemonzabrianza TV.\nSi tratta di un canale televisivo visibile sul digitale terrestre che produce e trasmette programmi e contenuti di carattere culturale e ricreativo destinati ad un'utenza locale, quella brianzola appunto.\nEsclusa dalle graduatorie per la riassegnazione delle frequenze DTT di fine 2012, TMB TV ha trasmesso sulla piattaforma web Streamit al canale 139, ampliando cos\u00ec a dismisura la propria copertura (divenuta praticamente universale grazie alla rete Internet). Attualmente trasmette sul web da piattaforma propria ed \u00e8 visibile sul digitale terrestre al canale 172. Ha inoltre affittato uno spazio trasmissivo sul multiplex di Tele Sondrio News, in attesa dell'accensione degli impianti che quest'ultimo operatore di rete ha avuto in appannaggio per la Brianza. Nel novembre 2014 \u00e8 tornata visibile anche nelle province di Varese, Como, Lecco, Sondrio, Bergamo, Monza e Brianza, Milano e Lodi con uno spazio sul canale UHF 42 di Rete 55, emittente regionale varesina.\nLo Staff.\nTmb, oggi, vive grazie alla nuova generazione dell'Associazione Culturale Telelissone, composta da una serie di tecnici, professionisti, tecnici, operatori, registi, attori ed autori che, credendo fermamente nella corretta informazione, mettono a disposizione le loro competenze per creare un prodotto di qualit\u00e0 e rendere visibili le eccellenze brianzole.\nProgrammi.\nI format.\nIl palinsesto prevede format dedicati a:\nInterattivit\u00e0 con Social Network.\nI telespettatori possono interagire in qualsiasi momento in redazione attraverso il sito web ed i moderni social network, come Facebook e Twitter, per contribuire con successo allo sviluppo dell'emittente."}
{"id": "4220933", "revid": "767487", "url": "https://it.wikipedia.org/wiki?curid=4220933", "title": "Groovebox", "text": "Groovebox \u00e8 il quarto album del gruppo sudcoreano Ahn Trio. \u00c8 stato pubblicato il 22 ottobre 2002.\nL'album.\nMusicalmente l'album si presenta come un seguito del precedente \"Ahn-Plugged\", con maggiori influenze dal crossover. Come il precedente, infatti, \"Groovebox\" contiene sia brani di musica contemporanea (qui composti da Maurice Jarre, Michael Nyman e Kenji Bunch; quest'ultimo, compagno di studi delle sorelle Ahn alla Juilliard School, compose un'opera appositamente per il trio, \"Swing Shift\") che di generi pi\u00f9 popolari (in questo caso il blues, con la famosissima \"Riders on the Storm\" dei Doors come brano d'apertura).\nPer la prima volta nella loro carriera, compare un brano originale del trio: \"Lullabye\", che chiude l'album."}
{"id": "4220935", "revid": "767487", "url": "https://it.wikipedia.org/wiki?curid=4220935", "title": "Comic Movie", "text": "Comic Movie (\"Movie 43\") \u00e8 un film corale del 2013 diretto da vari registi, composto da 16 cortometraggi che suddividono il film in episodi.\nIl numeroso cast \u00e8 composto da noti attori di Hollywood, tra cui Halle Berry, Gerard Butler, Anna Faris, Richard Gere, Hugh Jackman, Liev Schreiber, Uma Thurman, Emma Stone, Naomi Watts, Kate Winslet, Chlo\u00eb Grace Moretz, Johnny Knoxville e molti altri.\nTrama.\nUn gruppo di famosi attori hollywoodiani si cimenta nella regia con un film dalla struttura a incastro il cui tema principale \u00e8 costituito da eccesso di comicit\u00e0 e situazioni assurde.\nEpisodio #1: \"La sceneggiatura (The Pitch)\".\nIl disgraziato sceneggiatore Charlie Wessler cerca in tutti i modi di convincere il produttore Griffin Schraeder a finanziare un film a episodi di sua stesura. Durante la burrascosa trattativa, questi vengono illustrati.\nEpisodio #2: \"The Thread (versione alternativa)\".\nLa struttura del film distribuito in alcuni paesi, come il Regno Unito e i Paesi Bassi, \u00e8 diversa. Invece del tema dello sceneggiatore, gli episodi sono qui collegati dal racconto di un gruppo di tre adolescenti alla ricerca del film pi\u00f9 proibito al mondo, \"Movie 43\", che alla fine porter\u00e0 alla distruzione della civilt\u00e0. Calvin Cutler e il suo amico J. J. realizzano un video nello stile di Jackass di MTV e lo caricano su YouTube dove raggiunge istantaneamente oltre 1.000.000 di visualizzazioni. Questo risultato di gradimento risulta per\u00f2 essere uno scherzo (pesce d'aprile) del fratello minore di Calvin, Baxter, che ha clonato YouTube e iper-gonfiato le visualizzazioni mentre lavorava a un suo progetto scientifico. Calvin e J.J. tentano di vendicarsi. Raccontano a Baxter di un film che \u00e8 cos\u00ec pericoloso da provocare l'annientamento del mondo. Il film \u00e8 noto, appunto, come \"Movie 43\". Mentre J.J. e Baxter cercano il film su Google, Calvin recupera il laptop di Baxter e lo danneggia con virus tratti da siti pornografici, praticando anche autoerotismo. Baxter trova centinaia di risultati per \"Movie 43\". Lui e J.J. trovano gli abbozzi del film a partire dalla 43\u00aa pagina dell'elenco risultati, ma vengono interrotti da un uomo noto come Vrankovich e da un gruppo di mafiosi cinesi che sono interessati a \"Movie 43\", arrivando persino a prendere in ostaggio il compagno di classe di J.J. Stevie Schraeder, figlio maggiore del dirigente cinematografico Griffin Schraeder. Vrankovich li avverte che se trovano \"Movie 43\", la civilt\u00e0 verr\u00e0 distrutta. Ignorando tali avvertimenti, continuano a cercare. Alla fine trovano il vero e unico \"Movie 43\", che risulta essere un film del futuro che mostra Baxter alla guida di un gruppo di reclute che dovranno sopravvivere dopo la fine del mondo. Quando Calvin finisce d'infettare il laptop di Baxter, entra la loro madre indossando la stessa maglietta e gli stessi pantaloncini della donna nel video dinanzi al quale Calvin ha praticato autoerotismo. Ci\u00f2 causa un crollo mentale a Calvin, che realizza di aver praticato autoerotismo guardando un video di sua madre. Successivamente, un terribile terremoto rimbomba e l'umanit\u00e0 viene annientata. Tuttavia, pochi anni dopo, l'unico sopravvissuto, un Calvin paralizzato, scopre che il laptop di Baxter funziona ancora nonostante le infezioni virali. Guarda le ultime scenette rimaste sul portatile.\nEpisodio #03: \"Appuntamento al buio (The Catch)\".\nBeth \u00e8 una donna d'affari single che va ad un appuntamento al buio con Davis, il celibe pi\u00f9 ambito della citt\u00e0. Quando i due arrivano insieme in un ristorante, Beth \u00e8 scioccata quando lui si toglie la sciarpa, mostrando un paio di testicoli che gli penzolano dal collo. A cena la confonde il fatto che Davis non riconosca la sua anomalia anatomica e che nessuno sembri esserne sorpreso. Quando arrivano due amici di Davis, uno di loro lo convince a dare un bacio a Beth. Davis \u00e8 d'accordo, ma quando la bacia sulla fronte, i suoi testicoli al collo penzolano vicino alla bocca di Beth, facendola urlare e interrompere il bacio.\nEpisodio #04: \"Istruzione casalinga (Homeschooled)\".\nDopo essersi trasferiti di recente, Sean e Clare prendono un caff\u00e8 con i loro nuovi vicini. I vicini, Robert e Samantha, hanno un figlio adolescente, Kevin, che hanno educato a casa. Sean e Clare iniziano a indagare sull'educazione domiciliare e vengono rivelate le numerose maniere in cui Robert e Samantha hanno replicato un'esperienza completa al liceo all'interno di casa loro, arrivando fino a pratiche di nonnismo, bullismo, ostracizzazione, detenzione, incesto, nella convinzione che l'esperienza scolastica dovrebbe essere il pi\u00f9 imbarazzante possibile, come in un \"vero liceo\". Ci\u00f2 implica organizzare feste che escludano Kevin, Samantha che istiga Kevin al \"primo bacio\" e Robert che rivela sentimenti romantici per Kevin. Visibilmente turbati, i vicini finiscono per incontrare Kevin, che sta uscendo di casa dando loro l'impressione che tutto vada bene: fino a quando non mostra una bambola, composta da mocio e stracci e il cui volto \u00e8 quello della madre Samantha, riferendosi a questa come alla \"sua ragazza\".\nEpisodio #05: \"La proposta (The Proposition)\".\nJulie e Doug hanno una relazione da un anno. Quando lui tenta di proporle di sposarlo, lei gli rivela che \u00e8 una coprofila e gli chiede di defecare su di lei in camera da letto. Sollecitato dal suo migliore amico Larry, consuma un pasto abbondante e beve una bottiglia di lassativo prima dell'evento. Desiderando con calma i preliminari che precedono l'atto di defecazione, Julie si offende quando Doug le chiede di concludere al pi\u00f9 presto, a causa dei moti intestinali incontenibili da cui \u00e8 afflitto, e scappa correndo in strada. Inseguendola, Doug viene quindi investito da un'auto ed evacua ovunque. Lei, colpita dall'incidente, lo culla e si scusa. Vedendo Doug coperto e circondato dai suoi escrementi sulla strada, Julie esclama che \u00e8 la \"cosa pi\u00f9 bella\" che abbia mai visto e accetta la sua proposta di matrimonio.\nEpisodio #06: \"Veronica (Veronica)\".\nNeil lavora a turni di notte in un negozio di alimentari locale. La sua ex fidanzata Veronica si presenta alla cassa dove lui lavora e i due iniziano a litigare. La discussione si trasforma presto in un confronto a sfondo sessuale mentre si lamentano della loro relazione. A loro insaputa, il microfono interfono di Neil trasmette l'intera conversazione in tutto il negozio, ascoltata da vari avventori anche anziani. Dopo che Veronica se ne va in lacrime, i clienti accettano di coprire il turno di Neil mentre lui la insegue per riconquistarla.\nEpisodio #07: \"iBabe (iBabe)\".\nIl team dirigenziale di una societ\u00e0 si sta incontrando nel proprio quartier generale al fine di discutere del suo nuovo prodotto immesso sul mercato: l'\"iBabe\", una replica realistica a grandezza naturale di una donna nuda che funziona come un lettore MP3. Il direttore ascolta i suoi vari dipendenti discutere circa il posizionamento del comparto d'accensione, che essendo stato collocato nella regione genitale dell'iBabe maciulla l'organo genitale dei ragazzi che ve lo introducono. I membri del consiglio d'amministrazione concordano quindi sul fatto di enfatizzare fortemente i pericoli del prodotto attraverso i suoi nuovi spot pubblicitari, al fine di non incorrere in cause legali che andrebbero risarcite.\nEpisodio #08: \"Speed dating supereroico (Super Hero Speed Dating)\".\nRobin e il suo compagno Batman sono a Gotham City in una sede per incontri alla ricerca di una bomba, collocata dal loro nemico di sempre Pinguino. Mentre Robin tenta di relazionarsi a un tavolo attraverso appuntamenti veloci, con varie donne fra le quali Lois Lane e Supergirl, Batman incontra la sua ex Wonder Woman e tenta di impedire a Pinguino di far saltare in aria Supergirl, che per\u00f2 si rivela essere l'Enigmista in incognito.\nEpisodio #09: \"Machine Kids (Machine Kids)\".\nUn annuncio di servizio pubblico denuncia la situazione dei bambini bloccati nelle macchine (fotocopiatrici etc.) e come le critiche - anche pesanti - degli adulti a proposito del malfunzionamento di queste macchine influenzino i sentimenti dei bambini bloccati al loro interno. Questo spot \u00e8 stato pagato dalla \"Societ\u00e0 per la prevenzione della crudelt\u00e0 verso i bambini all'interno delle macchine\".\nEpisodio #10: \"Amore alla scuola media (Middleschool Date)\".\nNathan e Amanda stanno guardando la televisione dopo la scuola a casa di Nathan ed \u00e8 il loro primo appuntamento di studenti della scuola media. Quando iniziano a baciarsi, suo fratello maggiore Mikey entra nel soggiorno e si prende gioco di loro. Amanda scopre quindi che sta avendo il ciclo per la prima volta e cerca di nasconderlo. Quando Nathan vede il sangue sui pantaloni, si fa prendere dal panico e crede che stia sanguinando a morte, causando una scena parossistica all'arrivo dei rispettivi padri. Amanda li richiama per la loro stupidit\u00e0 e si sente in imbarazzo nel sapere che sta mettendo il suo primo ciclo davanti a loro. Andatasene con suo padre, Nathan afferma che il processo di \"mantenere intatto\" il rivestimento degli organi interni della ragazza inserendo il suo fallo eretto nella vagina \u00e8 troppo complicato e suo fratello Mikey si dimostra d'accordo. Il padre Steve li rallegra emettendo una flatulenza di fronte a loro. Mentre Mikey va in bagno, Nathan e il padre guardano una partita in televisione, interrotta da uno spot Tampax in cui una ragazza viene divorata da uno squalo a causa delle sue mestruazioni.\nEpisodio #11: \"Buon compleanno (Happy Birthday)\".\nPete cattura un leprechaun per il suo compagno di stanza Brian come regalo di compleanno. Dopo averlo legato nel seminterrato, gli chiedono di dar loro una pentola d'oro. Il leprechaun, lanciando improperi, minaccia che suo fratello verr\u00e0 per salvarlo. Quando arriva, Brian e Pete vengono colpiti ma alla fine uccidono entrambi i fratelli leprechaun. Alla fine dell'episodio, Pete rivela di aver catturato anche una fata turchina che esegue fellatio in cambio di monete d'oro.\nEpisodio #12: \"Obbligo o verit\u00e0 (Truth or Dare)\".\nDonald ed Emily s'incontrano in un ristorante messicano. Stanca dei consueti appuntamenti basati su dialoghi caratterizzati da luoghi comuni, Emily sfida Donald a un gioco di \"obbligo o verit\u00e0\". Lei gli chiede di toccare le natiche di un uomo e lui prosegue, sfidandola a spegnere le candeline di compleanno sulla torta di un bambino cieco. Il gioco s'intensifica rapidamente fino a raggiungere gli estremi, in cui entrambi subiscono interventi di chirurgia plastica e tatuaggi umilianti. Quando Donald ed Emily tornano all'appartamento di Emily, sono soddisfatti del loro incontro. Donald cerca di baciarla, ma lei lo rifiuta, sostenendo di non essere attratta dagli uomini asiatici (Donald \u00e8 stato modificato chirurgicamente per assomigliare a un asiatico nel corso del gioco). Alla fine lei stava solo scherzando e lo invita ad avere un rapporto sessuale, mostrandogli il suo seno deformato dall'operazione chirurgica cui si \u00e8 sottoposta durante il gioco.\nEpisodio #13: \"Una gloriosa vittoria (Victory's Glory)\".\nAmbientato nel 1959, l'allenatore Jackson sta incoraggia la sua squadra di basket, composta da giocatori neri, prima del loro incontro con una squadra di giocatori bianchi. Preoccupati di perdere la partita, i titubanti giocatori vengono istruiti volgarmente dall'allenatore a proposito della loro superiorit\u00e0 nello sport rispetto ai bianchi. Durante la partita, la squadra dei giocatori bianchi perde miseramente, ma gioisce per un singolo punto che guadagna verso la fine.\nEpisodio #14: \"Beezel (Beezel)\".\nEpisodio che si colloca circa a met\u00e0 dei titoli di coda. Amy teme che il gatto animato del suo ragazzo Anson, Beezel, si stia intromettendo nella loro relazione. Beezel sembra detestare Amy e chiunque si frapponga tra lui e Anson (del quale \u00e8 innamorato), ma Anson vede Beezel solo come un animale innocente. Un giorno, Amy coglie Beezel in atto onanistico mentre osserva le foto delle vacanze estive di Anson in costume da bagno. Beezel la attacca e le urina addosso. Anson ritiene ancora il suo animale domestico innocente, ma Amy minaccia di andarsene se non si sbarazzer\u00e0 di Beezel. Preoccupandosi maggiormente della sua relazione, Anson accetta di trovare una nuova casa per lui. Quella notte, da un armadio, Beezel spia piangendo la coppia durante l'amplesso (mentre si sodomizza con una spazzola per capelli e asciuga un orsacchiotto impagliato). Il giorno dopo, quando arriva il momento di portare via Beezel, il gatto non si trova da nessuna parte. Amy esce a guardare. Beezel la investe quindi con un camion e tenta di ucciderla con un fucile da caccia, ma lei lo insegue per strada e inizia a picchiarlo con una pala. Alla scena assiste un gruppo di bambini che partecipano a una festa di compleanno in una casa limitrofa. Quando Anson si avvicina per vedere cosa sta succedendo, Amy cerca di spiegare i motivi del suo gesto nei confronti di Beezel. Beezel si finge innocente e Anson finisce per schierarsi dalla parte del suo gatto. I bambini del gruppo attaccano e uccidono Amy per aver picchiato Beezel, pugnalandola con forchette di plastica. Anson afferra Beezel, mentre questi sogna di baciare alla francese il suo proprietario.\nEpisodio #Extra: \"Find Our Daughter\".\nEpisodio tagliato, presente sugli extra del DVD.\nIn questo episodio che \u00e8 stato tagliato dal film, Maude e George stanno cercando la loro figlia, con il solo indizio costituito da un breve video di questa. La scena \u00e8 stata inclusa come extra nel rilascio di DVD e Blu-ray.\nEpisodio #Extra: \"Necrophiliac\".\nEpisodio tagliato, presente sugli extra del DVD.\nIl secondo episodio che \u00e8 stato tagliato dal film presenta Wayne, un timido apprendista, segretamente necrofilo presso l'ospedale in cui lavora. Una notte, un cadavere con cui si sta congiungendo viene riportato in vita dalla pressione delle sue spinte. Il suo supervisore Bob entra improvvisamente e crede erroneamente che Wayne abbia eseguito un'operazione salvavita. Il personale dell'ospedale e i media si congratulano con lui mentre un giornalista gli chiede cosa ha fatto per salvarla. Incapace di rispondere, uno dei poliziotti presenti sostiene che per saperlo sia sufficiente riguardare i nastri delle telecamere di sicurezza. Mentre si precipitano nella sala di sicurezza, Wayne riceve un ringraziamento personale dalla ragazza che ha rianimato, alla quale risponde con un imbarazzato \"Prego\". A differenza di \"Find Our Daughter\", questo episodio non \u00e8 stato incluso nel DVD o Blu-ray ma \u00e8 invece stato presentato in anteprima al LA Comedy Festival del 2014.\nProduzione.\nLe riprese sono state effettuate nel 2010 con il titolo provvisorio di \"Red Band\" e l'intento di far uscire il film a fine 2011. La distribuzione nelle sale cinematografiche statunitensi \u00e8 stata successivamente fissata per l'aprile 2012, ma poi posticipata al gennaio 2013, col titolo definitivo \"Movie\" \"43\" (in Italia ad agosto 2013, con il titolo \"Comic Movie).\"\nDistribuzione.\nLa distribuzione nelle sale cinematografiche statunitensi \u00e8 avvenuta il 25 gennaio 2013. Il primo trailer, vietato ai minori, \u00e8 stato distribuito il 3 ottobre 2012, mentre il 12 novembre \u00e8 stato diffuso online il primo poster nel quale compaiono molte star presenti nel nutrito cast del film.\nAccoglienza.\nCritica.\n\u00c8 considerato da vari critici uno dei film pi\u00f9 brutti di sempre. Ha un punteggio di 4/100 su Rotten Tomatoes ed \u00e8 stato il primo film a ricevere un punteggio di 0 su 10 da parte di vari critici.\nIncassi.\nIl film ha incassato circa 8,84 milioni di dollari nel territorio statunitense e circa 1,17 milioni di euro in Italia. L'incasso globale si aggira intorno ai 32,4 milioni di dollari.\nNote.\nhttp://www.everyeye.it/cinema/articoli/comic-movie_recensione_20466 - Recensione di Everyeye.it"}
{"id": "4220941", "revid": "17369", "url": "https://it.wikipedia.org/wiki?curid=4220941", "title": "WAAS", "text": ""}
{"id": "4220950", "revid": "1305772", "url": "https://it.wikipedia.org/wiki?curid=4220950", "title": "Santi Angeli", "text": "Santi Angeli (\"Santi Angei\" in veneto) \u00e8 un centro abitato della provincia di Treviso, diviso tra i comuni di Giavera del Montello (che la considera frazione), Nervesa della Battaglia (che la classifica come localit\u00e0) e Volpago del Montello (che la classifica come localit\u00e0).\nLa piccola borgata sorge sul versante settentrionale del Montello, lungo la presa VIII (via Eligio Porcu).\nStoria.\nCome gli altri villaggi del Montello, anche Santi Angeli ha una storia recente poich\u00e9, fino alla caduta della Repubblica di Venezia, l'intera collina era preclusa all'insediamento umano per poterne salvaguardare il prezioso bosco di roveri. I primi centri abitati comparvero solo nel corso dell'Ottocento, in particolare dopo la legge Bartolini del 1892 che assegnava appezzamenti alle famiglie indigenti.\nFu una delle localit\u00e0 maggiormente colpite dalla Grande Guerra di cui restano numerose testimonianze monumentali e nel toponimo Valle dei Morti, riferito a una vicina dolina in cui infuriarono i combattimenti.\nMonumenti e luoghi d'interesse.\nCippo al caporale Porcu.\nLocalizzata nei pressi del centro, si tratta di una semplice lapide eretta dove il 16 giugno 1918 la medaglia d'oro al valor militare Eligio Porcu si tolse la vita per non cadere prigioniero dei soldati nemici.\nMonumento al generale Pennella.\nPosto pi\u00f9 a nord del paese, lungo la strada dorsale, \u00e8 costituito da blocchi di conglomerato sui quali poggia il busto del generale Giuseppe Pennella, comandante dell'VIII Armata che difese il Montello durante la battaglia del Solstizio. L'opera \u00e8 dello scultore trevigiano Memi Botter."}
{"id": "4220955", "revid": "287204", "url": "https://it.wikipedia.org/wiki?curid=4220955", "title": "Incubatore cellulare", "text": "In biologia un incubatore cellulare \u00e8 un apparecchio utilizzato per mantenere le colture microbiologiche e le colture cellulari.\nL'incubatore mantiene le condizioni ambientali ottimali per le colture, mantenendo stabili alcuni parametri quali la temperatura, umidit\u00e0 e tensione dei gas (anidride carbonica e ossigeno) all'interno."}
{"id": "4220967", "revid": "547034", "url": "https://it.wikipedia.org/wiki?curid=4220967", "title": "PrestaShop", "text": "PrestaShop \u00e8 un CMS \"open source\" utilizzato per realizzare siti di commercio elettronico.\nNasce nel 2007 e, a differenza dei CMS pi\u00f9 \"generici\" diffusi all'epoca della sua prima release (WordPress e Joomla!), PrestaShop \u00e8 interamente pensato per lo sviluppo e la gestione dell'\"e-commerce\".\nI temi PrestaShop sfruttano il motore di template Smarty, il quale permette una netta separazione tra contenuti, grafica e programmazione. Grazie a questa impostazione, il web designer pu\u00f2 occuparsi della grafica del sito lavorando sui file di template e CSS, mentre il developer pu\u00f2 intervenire sui files PHP (difatti la documentazione ufficiale \u00e8 divisa in due sezioni ben distinte, una per i web designer ed una per gli sviluppatori).\nL'interfaccia utente semplice e intuitiva, e il sistema modulare (per implementare una funzionalit\u00e0 basta installare il relativo modulo), hanno reso PrestaShop uno dei CMS per l'e-commerce pi\u00f9 diffusi e utilizzati dai professionisti.\nAttorno a PrestaShop c'\u00e8 una comunit\u00e0 molto attiva, soprattutto in Francia e in Spagna, che contribuisce al costante miglioramento del software e allo sviluppo di moduli per implementare sempre nuove funzionalit\u00e0.\n\u00c8 tradotto in varie lingue.\nRequisiti tecnici.\nPer utilizzare PrestaShop \u00e8 necessario installarlo nel proprio spazio web.\nBisogna quindi provvedere a registrare un dominio e a sottoscrivere un abbonamento con un hosting provider.\nPer supportare PrestaShop l'hosting deve avere le seguenti caratteristiche:\nVersioni.\nLe versioni in rosso non sono pi\u00f9 supportate, in giallo quella che il supporto sta per terminare, in verde la versione che attualmente in sviluppo, in azzurro le versioni future.\nSupporto multilingua.\nA partire dalla versione 1.6, PrestaShop include un pacchetto \"Localizzazione\" che permette di aggiungere nuove lingue al negozio online. Per ognuna sono selezionati la valuta, l'aliquota fiscale e le regole di tassazione con valori predefiniti e personalizzabili. \nLe regole consentono di applicare una tassa e la relativa sopratassa, ma non una progressivit\u00e0 tributaria con aliquote automaticamente differenziate per intervalli di prezzo imponibile. Il programma \u00e8 valorizzato per una tassazione di tipo flat.\nIl pacchetto comprende un ambiente di traduzione con traduttore automatico e dizionario, per agevolare l'inserimento delle descrizioni nelle nuove lingue all'interno delle schede dei prodotti in vendita.\nSicurezza.\nSebbene esistano plugin per la sicurezza, PrestaShop pu\u00f2 essere vittima dei seguenti attacchi informatici, come anche altri CMS:\nPerformance.\nLe cause principali per un sito lento fatto in PrestaShop (ma valgono per molti altri CMS) sono:\nSoluzioni.\nLe possibile soluzioni per velocizzare PrestaShop sono:\nSEO.\nPer una buona SEO di PrestaShop si dovrebbe:\n&lt;div class=\u201dproduct-view\u201d itemscope itemtype=\u201dhttp://sito.org/Product\u201c&gt;"}
{"id": "4220969", "revid": "767487", "url": "https://it.wikipedia.org/wiki?curid=4220969", "title": "Un Oscar per il signor Rossi", "text": "Un Oscar per il signor Rossi \u00e8 il primo cortometraggio del signor Rossi del 1960 diretto da Bruno Bozzetto. "}
{"id": "4220970", "revid": "1632387", "url": "https://it.wikipedia.org/wiki?curid=4220970", "title": "Blue (The Jesus Lizard)", "text": "Blue \u00e8 il sesto album discografico del gruppo noise rock statunitense The Jesus Lizard, pubblicato nel 1998 dalla Capitol Records.\nIl disco.\nProdotto da Andy Gill, il disco si discosta parecchio dalle abituali sonorit\u00e0 dei Jesus Lizard, esplorando alcuni degli aspetti pi\u00f9 sperimentali presenti in vecchi brani come \"Happy Bunny Goes Fluff-Fluff Along\" su \"Pure\", l'EP di debutto della band. Si tratta dell'unico album dei Jesus Lizard pubblicato con in formazione il batterista Jim Kimball, che aveva rimpiazzato l'uscente Mac McNeilly.\nDal 2009, l'album \u00e8 stato messo fuori catalogo."}
{"id": "4220974", "revid": "682087", "url": "https://it.wikipedia.org/wiki?curid=4220974", "title": "Incubatori cellulari", "text": ""}
{"id": "4220978", "revid": "169919", "url": "https://it.wikipedia.org/wiki?curid=4220978", "title": "I Watussi", "text": ""}
{"id": "4220988", "revid": "585241", "url": "https://it.wikipedia.org/wiki?curid=4220988", "title": "Chebolletta Cant\u00f9", "text": ""}
{"id": "4220989", "revid": "585241", "url": "https://it.wikipedia.org/wiki?curid=4220989", "title": "Mapooro Cant\u00f9", "text": ""}
{"id": "4220995", "revid": "52962057", "url": "https://it.wikipedia.org/wiki?curid=4220995", "title": "Maria Emilia Intrieri", "text": ""}
{"id": "4221004", "revid": "767487", "url": "https://it.wikipedia.org/wiki?curid=4221004", "title": "Il signor Rossi va a sciare", "text": "Il signor Rossi va a sciare \u00e8 il secondo cortometraggio del signor Rossi del 1963 diretto da Bruno Bozzetto."}
{"id": "4221007", "revid": "729019", "url": "https://it.wikipedia.org/wiki?curid=4221007", "title": "Strada statale 727 Tangenziale di Forl\u00ec", "text": "La strada statale 727 Tangenziale di Forl\u00ec (SS 727), gi\u00e0 \"nuova strada ANAS 231 Tangenziale di Forl\u00ec (NSA 231)\", \u00e8 una strada statale italiana di recente classificazione che si sviluppa nel comune di Forl\u00ec.\nPercorso.\nL'arteria, provvisoriamente denominata \"Asse di arroccamento\", collega il ramo nord della strada statale 9 Via Emilia con la strada statale 727 bis Tangenziale di Forl\u00ec e quindi con l'A14 Bologna-Taranto.\nLa strada ha origine a nord-ovest di Forl\u00ec da una rotonda sulla strada statale 9 Via Emilia alle porte di Villanova e dopo aver incrociato la ex strada statale 67 Tosco Romagnola e aver disegnato un arco che taglia a nord la periferia del capoluogo, termina innestandosi su una rotatoria sulla strada statale 727 bis Tangenziale di Forl\u00ec.\nStoria.\nL'infrastruttura, nelle sue caratteristiche provvisorie di strada ad una corsia per senso di marcia, venne inaugurata nel luglio 1992. Nel 2003 venne invece approvato il progetto di ammodernamento del tratto esistente e il suo prolungamento che in galleria raggiungesse il versante orientale della citt\u00e0.\nL'apertura completa del primo lotto, da Villanova al cimitero \u00e8 del 18 luglio 2013. Esso, comunque, \u00e8 percorribile, con una corsia per senso di marcia, sin dal 1992, con i due svincoli per Cava e San Benedetto. I lavori realizzati in anni recenti hanno completato l'opera, costruendo le due corsie mancanti e un terzo svincolo, denominato Pianta.\nIl secondo lotto, dal cimitero alla zona industriale si innesta sulla Tangenziale Est con un ampio svincolo a quadrifoglio. L'importante opera d'arte di questo tratto \u00e8 la galleria, lunga 984 m, che sottopassa via Ravegnana, via Macero Sauli e via Bertini; il tratto \u00e8 stato aperto il 13 dicembre 2013.\nLa strada \u00e8 stata provvisoriamente denominata nuova strada ANAS 231 Tangenziale di Forl\u00ec (NSA 231) fino alla classificazione definitiva avvenuta nel 2012 col seguente itinerario \"Innesto con la S.S. n. 9 (km 51+720) - Rotatoria con le Vie Comunali Ravegnana e Solombrini\" poi modificato nel 2013 in \"Innesto con la S.S. n. 9 (km 51+720) - Rotatoria con le Vie Comunali Ravegnana e Solombrini - Svincolo Tangenziale Est\".\nStrada statale 727 bis Tangenziale di Forl\u00ec.\nLa strada statale 727 bis Tangenziale di Forl\u00ec (SS 727 bis), gi\u00e0 \"nuova strada ANAS 231 bis Tangenziale di Forl\u00ec (NSA 231 bis)\", \u00e8 una strada statale italiana inserita nel sistema tangenziale della citt\u00e0 romagnola.\nL'infrastruttura, nel suo progetto complessivo, garantisce il collegamento tra l'A14 Bologna-Taranto e la ex strada statale 254 di Cervia a nord, la strada statale 9 Via Emilia e l'aeroporto di Forl\u00ec ad est, l'ex strada statale 9 ter del Rabbi a sud e la strada statale 67 Tosco Romagnola.\nL'arteria fu provvisoriamente denominata nuova strada ANAS 231 bis Tangenziale di Forl\u00ec (NSA 231 bis), mentre l'attuale classificazione risale al 2012.\nIl 19 novembre 2007 risulta consegnato ed aperto al traffico il primo lotto della Tangenziale Est di Forl\u00ec, che collega la zona industriale di Coriano a viale Roma.\nIl secondo lotto \u00e8 stato consegnato il 4 giugno 2009 e si estende fino alla frazione di San Martino in Strada; la particolarit\u00e0 del secondo lotto \u00e8 la galleria, lunga 450 m, che transita al di sotto della pista dell'Aeroporto di Forl\u00ec.\nIl quarto lotto, collega la zona industriale al casello dell'A14, da cui inizia la progressiva chilometrica. L'apertura al traffico \u00e8 datata 26 giugno 2014.\nAperto al traffico dal 2012 \u00e8 invece il quinto lotto, da San Martino in Strada a Collina, collegamento con la strada provinciale del Rabbi, per la cui realizzazione \u00e8 stata competente la Provincia di Forl\u00ec-Cesena. Tale tratto, al contrario di tutti gli altri, \u00e8 classificato come strada extraurbana secondaria, avendo una sola corsia per senso di marcia.\nIl terzo lotto non \u00e8 stato invece ancora inserito dall'ANAS nella propria programmazione, e dovrebbe collegare San Martino in Strada a via Firenze.\nI capisaldi di itinerario attuali sono: \"Innesto con viabilita comunale presso lo svincolo dell'A14 - Rotatoria con le Vie Comunali Golfarelli, Romagnoli e Mattei - Rotatoria con Via Antonio Placucci\""}
{"id": "4221008", "revid": "767487", "url": "https://it.wikipedia.org/wiki?curid=4221008", "title": "Io sono il pi\u00f9 grande", "text": "Io sono il pi\u00f9 grande (\"The Greatest\") \u00e8 un film del 1977 diretto da Tom Gries e Monte Hellman.\n\u00c8 un film biografico, di produzione statunitense e britannica, sulla vita del pugile campione dei pesi massimi Muhammad Ali in cui Ali interpreta s\u00e9 stesso. Il film, basato sul romanzo del 1975 \"The Greatest: My Own Story\" di Muhammad Ali e Richard Durham, segue la vita di Ali dalle Olimpiadi del 1960 fino alla sua riconquista della corona dei pesi massimi contro George Foreman nel loro famoso incontro del 1974 denominato \"The Rumble in the Jungle\".\nProduzione.\nIl film, diretto da Tom Gries e Monte Hellman su una sceneggiatura di Bill Gunn e Ring Lardner Jr. con il soggetto di Muhammad Ali, Richard Durham e Herbert Muhammad, fu prodotto da John Marshall per British Lion Film Corporation e EMI Films. La canzone \"Greatest Love of All\", poi rifatta da Whitney Houston, fu scritta per il film e cantata da George Benson.\nDistribuzione.\nIl film fu distribuito negli Stati Uniti dal 19 maggio 1977 al cinema dalla Columbia Pictures.\nAlcune delle uscite internazionali sono state:\nPromozione.\nLe tagline sono:\nCritica.\nSecondo il Morandini il film \"\u00e8 un po' la montagna che ha partorito il topo. Ma poter vedere il famoso pugile \u00e8 sempre uno spettacolo interessante\". Secondo Leonard Maltin il film risulta solo potenzialmente interessante essendo un \"frammentario guazzabuglio\" che soffre per una sceneggiatura non troppo drammatica e per la regia \"rozza\". Si salverebbe l'interpretazione di Mosley nel ruolo di Sonny Liston che mostra \"carisma\" a differenza di quella di Al\u00ec."}
{"id": "4221010", "revid": "37401", "url": "https://it.wikipedia.org/wiki?curid=4221010", "title": "Toni Ebner (padre)", "text": ""}
{"id": "4221012", "revid": "37401", "url": "https://it.wikipedia.org/wiki?curid=4221012", "title": "Toni Ebner (figlio)", "text": ""}
{"id": "4221013", "revid": "69794", "url": "https://it.wikipedia.org/wiki?curid=4221013", "title": "Bartolomeo Carosi", "text": ""}
{"id": "4221018", "revid": "1745361", "url": "https://it.wikipedia.org/wiki?curid=4221018", "title": "Norvegia ai Giochi della XXX Olimpiade", "text": "La Norvegia ha partecipato ai Giochi olimpici di Londra, svoltisi dal 27 luglio al 12 agosto 2012. \u00c8 stata la 24\u00aa partecipazione degli atleti norvegesi ai giochi olimpici a partire dal debutto nel 1900 ad esclusione dell'edizione del 1904. La Norvegia ha disertato l'edizione del 1980 tenutasi a Mosca, come protesta contro l'invasione sovietica in Afghanistan.\nGli atleti della delegazione norvegese sono stati 64. Alla cerimonia di apertura la portabandiera \u00e8 stata Mira Ver\u00e5s Larsen, mentre il portabandiera della cerimonia di chiusura \u00e8 stato il marito Eirik Ver\u00e5s Larsen.\nLa Norvegia ha ottenuto un totale di 4 medaglie (2 ori, 1 argento e 1 bronzo), eguagliando la prestazione ottenuta a Monaco 1972.\nCanottaggio.\nMaschile\nPallamano.\nFemminile.\nRosa\nFase a gironi - Gruppo B\nQuarti di finale\nSemifinale\nFinale\nBeach volley/Pallavolo.\nBeach volley.\nMaschile.\nFase a gironi - Girone F\nOttavi di finale\n Eliminata - Posizione nella classifica finale: 9\u00ba posto pari merito con , (due coppie), , , e "}
{"id": "4221021", "revid": "277947", "url": "https://it.wikipedia.org/wiki?curid=4221021", "title": "Granet", "text": "Biografia.\nAl servizio di Carlo I d'Angi\u00f2 quando questi era conte di Provenza, fu rivale di Bertran de Lamanon e Sordello da Goito che critic\u00f2 aspramente nel sirventese \"Pos al comte\". Con il primo intrattenne anche due tenzoni.\nCome Ricas Novas, nella seconda met\u00e0 del Duecento lasci\u00f2 la corte di Provenza per trasferirsi presso Barral di Baux. Queste coincidenze biografiche hanno creato un dibattito tra gli studiosi nell'attribuzione di alcuni componimenti, in particolare il \"Be\u00b7m meraveil\""}
{"id": "4221023", "revid": "767487", "url": "https://it.wikipedia.org/wiki?curid=4221023", "title": "Il signor Rossi al mare", "text": "Il signor Rossi al mare \u00e8 il terzo cortometraggio del signor Rossi del 1964 diretto da Bruno Bozzetto."}
{"id": "4221025", "revid": "69794", "url": "https://it.wikipedia.org/wiki?curid=4221025", "title": "Bartolomeo Garosi", "text": ""}
{"id": "4221026", "revid": "69794", "url": "https://it.wikipedia.org/wiki?curid=4221026", "title": "Bartolomeo da Petroio", "text": ""}
{"id": "4221046", "revid": "767487", "url": "https://it.wikipedia.org/wiki?curid=4221046", "title": "Il signor Rossi compra l'automobile", "text": "Il signor Rossi compera l'automobile \u00e8 il quarto cortometraggio del signor Rossi del 1966 diretto da Bruno Bozzetto."}
{"id": "4221055", "revid": "1442080", "url": "https://it.wikipedia.org/wiki?curid=4221055", "title": "Alberto Francesco d'Asburgo-Teschen", "text": "Biografia.\nL'arciduca Alberto Francesco nacque a Vienna, unico figlio maschio dell'Arciduca Federico, Duca di Teschen (1856-1936), (figlio dell'arciduca Carlo Ferdinando d'Austria e dell'arciduchessa d'Austria Elisabetta Franziska) e di sua moglie, la principessa Isabella di Cro\u00ff, (figlia di Rodolfo, duca di Cro\u00ff e della principessa Natalie di Ligne).\nI Matrimoni.\nIl 16 agosto 1930 Alberto Francesco spos\u00f2 con un matrimonio morganatico, a Brighton, Irene Dora Lelbach (1897 - 1985), figlia di Johann Lelbach e Ilma Skultety. Non ebbero figli. Divorziarono il 1\u00ba giugno 1937.\nSpos\u00f2 in seconde nozze, il 7 maggio 1938 a Budapest, Katalin Bocskay de Felso-Banya (1909 - 2000), figlia di B\u00e9la Bocskay de Felso-Banya e Eszter Farkas. Ebbero due figlie, che secondo le regole dei matrimoni morganatici, non ereditano il titolo del loro padre. Il capo della dinastia Ottone d'Asburgo-Lorena concesse il titolo di contessa von Habsburg. Divorziarono nel 1951.\nSpos\u00f2 in terze nozze, nel 1951 a Buenos Aires, Lydia Strauss-Dorner, figlia di Bela Dorner e Mitzy. Ebbero un figlio.\nLa Morte.\nL'arciduca mor\u00ec il 23 luglio 1955 a Buenos Aires. Le sue ceneri sono state collocate nella cappella del Castello di Halbturn nel Burgenland.\nDiscendenza.\nAlberto Francesco e Katalin ebbero due figlie:\nAlberto Francesco e Lydia ebbero un figlio:"}
{"id": "4221058", "revid": "181699", "url": "https://it.wikipedia.org/wiki?curid=4221058", "title": "Difensore d'ufficio", "text": "Il difensore d'ufficio \u00e8 una particolare figura prevista dagli ordinamenti giuridici per garantire il diritto alla difesa in un processo.\nQualora durante un procedimento giudiziario un imputato non possa o provveda a nominare un proprio difensore di fiducia oppure, sebbene avendolo fatto, ne rimanga privo per una qualsiasi ragione, l'autorit\u00e0 giudiziaria che procede provvede essa stessa a nominare un avvocato quale difensore per assistere l'imputato e garantire il suo diritto di difesa.\nNel mondo.\nItalia.\nIl difensore d'ufficio deve essere un avvocato iscritto in un albo professionale forense, ed \u00e8 selezionato dall'autorit\u00e0 giudiziaria (giudice o PM) o dalla polizia giudiziaria sulla base di appositi elenchi; a differenza del difensore di fiducia, il difensore d'ufficio che sia stato nominato ha l'obbligo di prestare il suo patrocinio e pu\u00f2 essere sostituito da un nuovo difensore d'ufficio solo per giustificati motivi. Secondo la sentenza della Corte costituzionale n. 106/2010, i praticanti avvocati non possono essere pi\u00f9 nominati difensori d'ufficio."}
{"id": "4221059", "revid": "99004926", "url": "https://it.wikipedia.org/wiki?curid=4221059", "title": "Difesa d'ufficio", "text": ""}
{"id": "4221071", "revid": "1543377", "url": "https://it.wikipedia.org/wiki?curid=4221071", "title": "Jeff Kahn", "text": "Nel 1993, insieme a Gil Kalai, ha confutato la congettura di Borsuk. Ha ricevuto il Premio P\u00f3lya nel 2004."}
{"id": "4221073", "revid": "82000", "url": "https://it.wikipedia.org/wiki?curid=4221073", "title": "Jeffry Ned Kahn", "text": ""}
{"id": "4221074", "revid": "82000", "url": "https://it.wikipedia.org/wiki?curid=4221074", "title": "Jeffry Kahn", "text": ""}
{"id": "4221087", "revid": "1543377", "url": "https://it.wikipedia.org/wiki?curid=4221087", "title": "Toril F\u00f8rland", "text": "Biografia.\nLa F\u00f8rland ottenne il suo primo risultato di rilievo in Coppa del Mondo il 14 marzo 1970 sulle nevi di casa di Voss, giungendo 7\u00aa in slalom speciale. Due anni dopo partecip\u00f2 agli XI Giochi olimpici invernali di , classificandosi 11\u00aa nella discesa libera, 17\u00aa nello slalom gigante, 9\u00aa nello slalom speciale e vincendo la medaglia di bronzo, valida per\u00f2 solo ai fini dei Mondiali 1972, nella combinata. Nella stessa stagione si aggiudic\u00f2 la medaglia d'oro nello slalom gigante e la medaglia d'argento nello slalom speciale agli Europei juniores di Madonna di Campiglio.\nIl 26 gennaio 1973 colse a Chamonix il suo miglior piazzamento in carriera in Coppa del Mondo: 4\u00aa in slalom speciale. Nel 1974 concluse l'attivit\u00e0 agonistica piazzandosi 8\u00aa nella discesa libera e nello slalom speciale e 5\u00aa nella combinata ai Mondiali di Sankt Moritz."}
{"id": "4221088", "revid": "110157", "url": "https://it.wikipedia.org/wiki?curid=4221088", "title": "Branko Gr\u00fcnbaum", "text": ""}
{"id": "4221093", "revid": "1305772", "url": "https://it.wikipedia.org/wiki?curid=4221093", "title": "Paolo Patrizi", "text": "Biografia.\nNato a Saronno in provincia di Varese, alla tarda et\u00e0 di 15 anni comincia a praticare il Trial.\nNel 2016 partecipa alla prima edizione di \"Ninja Warrior Italia\" e, nel 2017, alla quinta edizione di \"Bake Off Italia dove si classifica 14.\""}
{"id": "4221094", "revid": "113065146", "url": "https://it.wikipedia.org/wiki?curid=4221094", "title": "Bruno Paolinelli", "text": "Biografia.\nNei primi anni '40 entra nel mondo del cinema come aiuto operatore, sceneggiatore e aiuto regista accanto a Tofano, Pabst, Fabrizi, e Giuseppe Amato. Nel 1954 produce il primo film La Luciana, per dirigere la prima pellicola I pappagalli del 1955, per interessarsi anche di film d'animazione producendo Putiferio va alla guerra, di Gavioli.\nMuore in Francia nel 1991."}
{"id": "4221096", "revid": "287204", "url": "https://it.wikipedia.org/wiki?curid=4221096", "title": "Toril Forland", "text": ""}
{"id": "4221109", "revid": "110157", "url": "https://it.wikipedia.org/wiki?curid=4221109", "title": "Hugo Hadwiger", "text": ""}
{"id": "4221110", "revid": "1543377", "url": "https://it.wikipedia.org/wiki?curid=4221110", "title": "Multi-functional Satellite Augmentation System", "text": "Il Multi-functional Satellite Augmentation System (MSAS) \u00e8 un sistema giapponese di (Satellite Based Augmentation System), cio\u00e8 un sistema atto a migliorare le prestazioni della localizzazione satellitare basata su GPS, migliorandone affidabilit\u00e0 e accuratezza.\nDopo che i test sono stati completati con successo, MSAS \u00e8 stato dichiarato operativo il 27 settembre 2007.\nUn servizio simile \u00e8 fornito in Nord america dal WAAS e in Europa da EGNOS.\nAttraverso l'uso di questi sistemi, un ricevitore GPS pu\u00f2 applicare delle correzioni al calcolo della posizione, offrendo un'accuratezza migliore. L'accuratezza tipica del segnale GPS viene migliorata da circa 20 a approssimativamente 1.5-2 metri sia in orizzontale che in verticale."}
{"id": "4221119", "revid": "20768", "url": "https://it.wikipedia.org/wiki?curid=4221119", "title": "Cappai", "text": "Cappai () \u00e8 un cognome italiano.\n\u00c8 presente la variante Capai (ka'pai).\nQuesto cognome potrebbe provenire dalla parola toscana \"cappaio\" (fabbricante di mantelli).\n\u00c8 diffuso nella nell'ovest e nel sud della Sardegna.\nNell'Archivio Storico Araldico Italiano \u00e8 presente una famiglia sarda decorata con il titolo di nobile.\nNel XIII secolo Giovanni de Bas-Serra, Giudice di Arborea, sposa Vera Cappai di Villasalto, figlia del banchiere Conte Johanni Perra de Cappai.\nNel 1677 \u00e8 presente il nobile don Bonifacio Cappai."}
{"id": "4221120", "revid": "17369", "url": "https://it.wikipedia.org/wiki?curid=4221120", "title": "MSAS", "text": ""}
{"id": "4221122", "revid": "36426", "url": "https://it.wikipedia.org/wiki?curid=4221122", "title": "Lowe Art Gallery", "text": ""}
{"id": "4221129", "revid": "1442080", "url": "https://it.wikipedia.org/wiki?curid=4221129", "title": "Elisa Rosso", "text": "Biografia.\nInteressata fin da piccola alla mitologia e ai racconti sul fantastico, si appassiona alla lettura e inizia ad inventare lei stessa vicende riguardante mondi fantastici. Studentessa del Ginnasio Liceo Statale Cesare Beccaria, vede il suo primo romanzo, \"L'erede di Ahina Sohul\", pubblicato nel novembre del 2008 dalla casa editrice Piemme. A questo fanno seguito \"Il principe delle nebbie\" e \"Alba e crepuscolo\", entrambi facenti parte della trilogia de \"Il libro del destino\"."}
{"id": "4221140", "revid": "287204", "url": "https://it.wikipedia.org/wiki?curid=4221140", "title": "I Look to You (2012)", "text": ""}
{"id": "4221143", "revid": "767487", "url": "https://it.wikipedia.org/wiki?curid=4221143", "title": "Joyful Noise - Armonie del cuore", "text": "Joyful Noise - Armonie del cuore (\"Joyful Noise\") \u00e8 un film del 2012 scritto e diretto da Todd Graff.\nTra gli interpreti principali figurano con Queen Latifah, Dolly Parton, Keke Palmer e Jeremy Jordan.\nTrama.\nDopo la morte del direttore del coro della chiesa di una piccola citt\u00e0 in Georgia, Vi Rose, madre single di due ragazzi adolescenti, prende il controllo del coro. Ma la vedova del direttore G.G. Sparrow, che \u00e8 anche la principale donatrice per la chiesa, crede che avrebbe dovuto essere lei a prendere il posto del marito. Grazie al direttore, il coro \u00e8 giunto alle semifinali della competizione di \"Joyful Noise\".\nDistribuzione.\nIl film \u00e8 stato distribuito nelle sale cinematografiche statunitensi il 13 gennaio 2012. In Italia \u00e8 stato trasmesso in televisione nel dicembre 2015."}
{"id": "4221145", "revid": "647919", "url": "https://it.wikipedia.org/wiki?curid=4221145", "title": "I Look to You (remastered)", "text": ""}
{"id": "4221146", "revid": "7077", "url": "https://it.wikipedia.org/wiki?curid=4221146", "title": "Basic D&amp;D", "text": ""}
{"id": "4221150", "revid": "1543377", "url": "https://it.wikipedia.org/wiki?curid=4221150", "title": "Acido omogentisico", "text": "L'acido omogentisico, o acido 2,5-diidrossifenil-acetico, meno comunemente conosciuto con il nome di acido melanico, \u00e8 un acido fenolico recentemente individuato nel miele dell'\u00a0\"Arbutus unedo\" (corbezzolo).\nEsso \u00e8 anche presente in colture di batteri patogeni, \"Xanthomonas campestris pv. phaseoli\", come pure nel lievito \"Yarrowia lipolytica\" dove esso \u00e8 associato alla produzione di pigmento marrone.\nPatologia umana.\nIn caso di alcaptonuria, l'assenza dell'enzima omogentisato 1,2-diossigenasi (tipicamente dovuta a mutazione) comporta l'accumulo di acido omogentisico e della sua forma ossidata, l'alcaptone, escreto con le urine. Esso, infatti, interviene nel catabolismo di aminoacidi aromatici come la fenilalanina e la tirosina."}
{"id": "4221162", "revid": "287204", "url": "https://it.wikipedia.org/wiki?curid=4221162", "title": "Lucilla Giagnoni", "text": "Biografia.\nHa frequentato negli anni ottanta la Bottega di Vittorio Gassman a Firenze dove, oltre allo stesso Gassman, ha incontrato e lavorato con grandi personaggi come Paolo Giuranna e Jeanne Moreau.\nDal 1985 al 2002 lavora e collabora all'attivit\u00e0 del Teatro Settimo, compagnia teatrale torinese diretta da Gabriele Vacis, partecipando alla creazione di quasi tutti gli spettacoli prodotti dal teatro stesso.\nDopo anni di teatro e importanti collaborazioni si dedica alla creazione e produzione dei propri spettacoli. \nDa pi\u00f9 anni \u00e8 impegnata in attivit\u00e0 didattica e di formazione per ragazzi e adulti. \nDa gennaio 2016 \u00e8 la direttrice artistica del Nuovo teatro Faraggiana di Novara. \nVita privata.\n\u00c8 sposata con il musicista Paolo Antonio Pizzimenti e ha una figlia di nome Bianca con i quali vive a Novara."}
{"id": "4221166", "revid": "125305639", "url": "https://it.wikipedia.org/wiki?curid=4221166", "title": "Episodi di Elementary (prima stagione)", "text": "La prima stagione della serie televisiva Elementary \u00e8 stata trasmessa in prima visione assoluta negli Stati Uniti da CBS dal 27 settembre 2012 al 16 maggio 2013.\nIn Italia la stagione \u00e8 andata in onda in prima visione su Rai 2 dal 13 gennaio al 26 ottobre 2013.\nArma impropria.\nTrama.\nJoan Watson \u00e8 un'assistente post-riabilitazione, Sherlock Holmes il suo nuovo bizzarro cliente. Il compito di Joan \u00e8 quello di facilitare il passaggio dalla riabilitazione alla routine quotidiana convivendo con il cliente per sei settimane. Prima del ricovero nel centro di riabilitazione Sherlock lavorava come consulente a Scotland Yard, ora lo fa per il NYPD. Il Dottor Mantlo rientrando a casa ritrova la porta sfondata, la moglie scomparsa. Analizzando la scena Holmes individua il cadavere della donna nella panic room e scopre che nonostante fosse una bella donna si era sottoposta ad un importante intervento di chirurgia plastica. La polizia accusa il marito della vittima dell'omicidio, ma grazie ad un souvenir asportato dall'assassino Holmes risale ad un altro caso in cui la vittima assomigliava alla Signora Mantlo. Il colpevole viene per\u00f2 ritrovato morto suicida. La soluzione tuttavia non convince completamente Sherlock che decide di continuare ad indagare.\nMentre dormivi.\nTrama.\nJoan accompagna Sherlock ad un incontro del gruppo di sostegno, ma lui annoiato si auto ipnotizza per evitare che informazioni inutili riempiano il suo cervello. Casey McManus viene rinvenuto morto sul suo pianerottolo, ucciso con un colpo di pistola in fronte. Il Detective Bell suppone che l'uomo abbia sorpreso un ladro rincasando, ma Holmes scopre che omicidio e rapina sono stati commessi da due persone diverse. Smascherato il dirimpettaio che trovandosi in difficolt\u00e0 economica ha sottratto dei beni di valore, Sherlock si concentra sull'omicidio. La presunta colpevole descritta dal vicino \u00e8 per\u00f2 in coma in un letto d'ospedale e il caso si complica quando la stessa arma utilizzata per assassinare McManus viene usata per uccidere una donna nel Queens. Essendo entrambe le vittime affette da distrofia corneale, una rara malattia genetica, Holmes fa effettuare il test del DNA il quale rivela che pur non conoscendosi avevano il medesimo padre. Indagando si scopre inoltre che l'uomo era il padre anche della donna in coma e di Elaine, la sua sorella gemella.\nL'uomo dei palloncini.\nTrama.\nNel 2005 Adam fu rapito a Brooklyn mentre andava a scuola da un omicida seriale. Dopo sette anni d'inattivit\u00e0 l'uomo dei palloncini riprende a rapire minori. Ricostruendo gli eventi Holmes risale all'identit\u00e0 del responsabile e ritrova Adam ancora vivo permettendogli il ricongiungimento con i genitori. Visitando la casa in cui il ragazzo \u00e8 stato imprigionato per anni e parlando con lui Sherlock per\u00f2 inizia ad avere dei dubbi: Adam \u00e8 ancora la vittima?\nNote: il commento di Holmes riguardo alla capacit\u00e0 di dedurre se una goccia d'acqua venga dall'Atlantico o dal Niagara viene dal racconto Uno studio in rosso di Sir Arthur Conan Doyle\nCorsa al successo.\nTrama.\nJoan ha perso i contatti con Holmes da tre ore e preoccupata si reca dal Capitano Gregson per ritrovarlo. Due giorni prima Holmes era stato assunto dalla Canon Ebersole, una societ\u00e0 finanziaria, per ritrovare Peter Talbot, il direttore generale, prima che si scatenasse il panico tra gli investitori istituzionali. Sherlock aveva ritrovato il cadavere dell'uomo e il caso era diventato di omicidio, ulteriormente complicato dalla scoperta che anche il suo predecessore era morto in circostanze misteriose.\nEmily, la migliore amica di Joan, le presenta Aaron per un appuntamento a sorpresa.\nL'angelo della morte.\nTrama.\nHolmes si trova all'obitorio per degli esperimenti sui lividi post mortem, quando un cadavere attrae la sua attenzione. Dissentendo sulla causa della morte inizia ad indagare e scopre che nell'ospedale opera una persona che interrompe le sofferenze ai pazienti destinati a morire, un angelo della morte. In ospedale Joan incontra una sua ex collega, cos\u00ec Holmes scopre che la donna non \u00e8 stata radiata dall'albo, ma solo sospesa per due mesi.\nSabotaggio.\nTrama.\nIl padre di Holmes chiede a Joan di organizzare una cena poich\u00e9 si trova a New York per affari, Sherlock \u00e8 sicuro che l'evento non si terr\u00e0, ma la donna si prodiga comunque. Sulla spiaggia di Far Rockaway precipita un velivolo con a bordo un gruppo di avvocati. Nonostante le autorit\u00e0 lo ritengano un incidente aereo, Sherlock decide di indagare e supervisionando la scena scopre che uno dei passeggeri era gi\u00e0 morto prima dell'impatto.\nConflitto di coscienza.\nTrama.\nSherlock \u00e8 ancora arrabbiato con Joan per aver incontrato il suo amico Allister ed aver scoperto che una misteriosa Irene era una parte importante della sua vita prima del crollo e il successivo ricovero in clinica. Un uomo mascherato s\u2018introduce in una facoltosa abitazione, lega gli abitanti e li svaligia prima di eliminarli sparandogli un colpo in testa. A sconcertare la polizia sono le inquietanti somiglianze con gli omicidi di Wade Crewes del 1999. Il modus operandi \u00e8 molto simile, ma l'autore di quei crimini \u00e8 in prigione.\nMiccia lunga.\nTrama.\nJoan cerca uno sponsor per Holmes per quando l'affiancamento terminer\u00e0, ma la selezione si rivela pi\u00f9 complicata del previsto perch\u00e9 Sherlock si ritiene completamente autosufficiente. Una bomba nascosta nel condotto dell'aria esplode distruggendo gli uffici di una societ\u00e0 di web design uccidendo due impiegati. Il giornale utilizzato per riempire il tubo bomba e i pezzi di un cercapersone permettono a Sherlock di ipotizzare che la bomba esplosa era nel condotto da quattro anni e che il vero obbiettivo era la Vanowen strategic communication che precedentemente occupava quegli uffici.\nFare da s\u00e9.\nTrama.\nIl cadavere di un uomo ucciso con due colpi di pistola agli occhi \u00e8 rinvenuto in un cantiere edile. Sherlock ha la febbre, ma questo non gli impedisce di recarsi, nel cuore della notte sulla scena del crimine. Osservando gli abiti della vittima Holmes la identifica come il professor Trent Annunzio della Garrison University e dopo l'interrogatorio alla moglie e un sopralluogo nel suo ufficio scopre che \u00e8 stato ucciso durante una rapina in una bisca di Mahjong. Dell'omicidio sono accusati la moglie e l'assistente della vittima, ma la facilit\u00e0 di reperimento degli indizi a loro carico non convince Sherlock. Liam, un vecchio assistito di Joan, si mette in contatto dalla prigione di Rikers. L'uomo \u00e8 stato arrestato per omissione di soccorso, ma sostiene che era privo di sensi a casa sua al momento dell'incidente. Joan non gli crede perch\u00e9 pi\u00f9 volte in passato le ha mentito per\u00f2, pungolata da Holmes, indaga.\nLa cassaforte inespugnabile.\nTrama.\nIl signor Helrick, il presidente della Casterly Rock Security, i pi\u00f9 famosi produttori di casseforti per banche, si presenta a casa Holmes perch\u00e9 il modello Leviatano \u00e8 stato violato per la seconda volta. Sherlock si reca sul luogo del crimine per scoprire in che modo \u00e8 stata aperta la cassaforte e permettere alla casa produttrice di approntare adeguate contromisure. Joan si reca a un Brunch con la madre.\nPanni Sporchi.\nTrama.\nMancano nove giorni e il lavoro di Joan terminer\u00e0. Holmes offre a Watson la possibilit\u00e0 di proseguire la loro collaborazione anche dopo la fine del percorso di riabilitazione. Due cameriere ritrovano il cadavere di Terry Purcell, la direttrice dell'hotel, in una lavatrice di servizio. In casa della vittima Sherlock scopre che aveva problemi con il marito, ma indagando il Detective Bell apprende che la vittima aveva anche ricevuto delle minacce telefoniche dai protettori di alcune Escort che aveva cacciato dal bar dell'hotel. Parlando direttamente con una delle ragazze Holmes scopre che Terry conduceva una doppia vita.\nIl mandante.\nTrama.\nJoan d\u00e0 avvio al protocollo di uscita per la fine dell'affiancamento, ma Sherlock non collabora.A casa di Ian Wikers viene trovata un'enorme quantit\u00e0 di sangue sul pavimento del soggiorno. Grazie ai segni sul pavimento Holmes scopre che la vittima \u00e8 stata dissanguata appesa a testa in gi\u00f9 a un treppiede progettato dall'assassino: M. un serial killer cui aveva gi\u00e0 dato la caccia a Londra. L'uomo \u00e8 attivo dal 2002 ed ha gi\u00e0 ucciso trentasette persone. In Inghilterra era solito scrivere alla polizia delle lettere sugli omicidi commessi, ma questa volta la lettera \u00e8 rinvenuta a casa Holmes. Durante le indagini Joan scopre che Sherlock ha taciuto delle informazioni alla polizia perch\u00e9 la cattura del serial killer \u00e8 una questione personale: M. \u00e8 l'assassino di Irene, la sua fidanzata.\nLa squadra rossa.\nTrama.\nNonostante il padre di Holmes non le abbia prolungato l'incarico Joan decide di rimanere per sincerarsi che la mancata cattura dell'assassino di Irene, la fidanzata di Sherlock, non gli provochi una ricaduta.Moran \u00e8 stato assicurato alla giustizia, ma Sherlock continua ad indagare per risalire al mandante, l'assassino di Irene. Per distrarsi Holmes si collega ad internet per disquisire di Teorie del Complotto con il suo gruppo di discussione. Ma il moderatore \u00e8 scomparso e lui si reca a casa sua per indagare, rinvenendo il cadavere dell'uomo. Il mistero si infittisce quando in casa di Lean, Holmes trova un dispositivo di ascolto governativo e per questo le sue indagini si concentrano sulla teoria della Squadra Rossa. Ogni anno l'accademia dell'esercito organizza delle esercitazioni con membri delle forze armate, la squadra blu, e esperti civili, la squadra rossa. I risultati delle simulazioni sono stati pubblicati, tranne quelli del 2009 che furono subito segretati. Secondo Pontecorvo l'esercitazione di quell'anno rivel\u00f2 una falla nella sicurezza a New York.Joan parla di Holmes con la sua terapeuta per capire come proseguire il suo rapporto con lui dopo il termine del suo incarico.\nNote: quando Watson chiede perch\u00e9 sul collage su Moriarty c'\u00e8 un'immagine di Napoleone \u00e8 un riferimento al fatto che Sir Arthur Conan Doyle, nei suoi racconti, definisce Moriarty il Napoleone del crimine\nIl deduttore.\nTrama.\nSherlock collabora con la polizia per arrestare due escort che rapinavano i loro clienti. Il subaffituario di Joan disturba le vicine e lei deve recarsi al suo appartamento per risolvere la questione scoprendo che il subaffittuario girava dei filmini porno. Award Ennis, un pericoloso serial killer, viene trasferito in ospedale per permettergli di donare un rene alla sorella, ma prima dell'operazione l'uomo riesce ad evadere. Ad affiancare la polizia di New York nelle indagini arriva Katrin Drammond, la profiler che ha assicurato l'uomo alla giustizia. Vecchia conoscenza di Sherlock tra i due non corre buon sangue perch\u00e9 la donna, mentre si frequentavano, ha raccolto elementi su di lui e li ha utilizzati per scrivere un articolo sulla sua capacit\u00e0 di deduzione.\nCaricata a droga.\nTrama.\nRyhs, l'ex spacciatore di Holmes, lo contatta dopo che sua figlia Emily \u00e8 stata rapita. L'uomo vive alla macchia in Thailandia per aver sottratto 2,2 milioni di dollari, la somma richiesta ora come riscatto, ai suoi fornitori dominicani. Sherlock, dopo un sopralluogo in casa della vittima, concentra le sue indagini sugli esponenti del cartello presenti a New York.\nDettagli.\nTrama.\nHolmes, preoccupato di garantire l'incolumit\u00e0 di Joan, dopo la sparatoria in cui \u00e8 rimasta coinvolta nella loro abitazione, mette alla prova le sue capacit\u00e0 di autodifesa, organizzando bizzarre situazioni di pericolo. Durante una discussione, Sherlock rivela a Watson che il padre lo ha informato che il suo incarico non \u00e8 stato rinnovato e, constatato che nonostante il suo stato d'animo non richieda pi\u00f9 la sua presenza lei \u00e8 rimasta, la invita ad accettare l'incarico come sua assistente, perch\u00e9 sono le indagini che la trattengono ancora a casa sua. Il Detective Bell \u00e8 vittima di un attentato. Uscitone fortunatamente incolume fornisce a Sherlock l'identit\u00e0 del presunto colpevole: Curtis Breadshaw, boss di una gang di spacciatori, obbiettivo di una squadra speciale a cui \u00e8 stato assegnato. Ma l'uomo viene trovato morto, Bell \u00e8 sospettato dell'omicidio e dipanare la matassa si rivela arduo.\nSeconda possibilit\u00e0.\nTrama.\nJoan \u00e8 ufficialmente l'assistente di Holmes ed inizia il suo \"tirocinio\". Due guardiani della ZBZ Security vengono trovati morti in un parcheggio, ma dal museo che sorvegliavano non \u00e8 scomparso nulla. Sherlock trova nel portafoglio di una delle due vittime tre carte di circolazione a conferma della sua teoria: uno era un impostore interessato a individuare per un complice case da svaligiare dei proprietari assenti. Gerald Lydon, delle Lydon Industry, contatta Holmes per scoprire chi lo ha infettato con l'angiopatia amiloide cerebrale ereditaria, una malattia genetica di cui non ci sono precedenti nella sua famiglia. Nonostante la teoria sia apparentemente assurda Sherlock indaga quando l'uomo viene incriminato per l'omicidio del suo autista.\nNote: la frase \u00abMr. Musgrave \u00e8 a London\u00bb\" \u00e8 un riferimento al racconto The Musgrave ritual di Sir Arthur Conan Doyle\nDeja Vu.\nTrama.\nL'avvocato del padre di Holmes lo contatta perch\u00e9 una sua assistente \u00e8 preoccupata per la scomparsa della sorella. Convinto che il caso sia di facile risoluzione lo ritiene un eccellente primo caso per Joan e lo affida alla sua assistente. Un altro caso ha attirato la sua attenzione: una donna riceve da uno sconosciuto un mazzo di rose rosse, un uomo che poco dopo la spinge sotto la metro in arrivo. Joan continua il tirocinio come consulente Detective, ma i suoi amici sono preoccupati perch\u00e9, dopo aver lasciato la medicina, ha nuovamente cambiato carriera.\nAngeli nella neve.\nTrama.\nUna guardia giurata viene rinvenuta assassinata alla Ridley Tower, le indagini sono rallentate da un'abbondante nevicata che ha paralizzato New York. Inizialmente non interessato Sherlock non si scoraggia e si mette alla ricerca dei ladri di Smartphone quando la citt\u00e0 rimane senza corrente elettrica limitando i supporti tecnologici alle indagini. La signorina Hudson, una ex collaboratrice ai tempi di Scotland Yard, si trasferisce a casa di Holmes dopo la fine di una disatrosa relazione.\nRicatto col morto.\nTrama.\nHolmes \u00e8 contrariato perch\u00e9 Alfredo, il suo sponsor, vuole festeggiare il suo anno di sobriet\u00e0. Il padre di una ragazza vittima di un abuso sessuale riceve un video della violenza e una richiesta di denaro per impedirne la diffusione. Incassata la cifra pattuita per\u00f2 il ricattatore chiede altro denaro, per questo l'uomo, un ex alcolista amico di Alfredo, chiede aiuto a Sherlock affinch\u00e9 le richieste cessino definitivamente.\nNote: \n- la trama dell'episodio si basa sul racconto Il ritorno di Sherlock Holmes di Sir Arthur Conan Doyle inserito nella collana di racconti Il taccuino di Sherlock Holmes \n- Watson pensa di intitolare la sua raccolta delle indagini di Sherlock Holmes, Il taccuino di Sherlock Holmes ma poi la intitola \n\"Sherlock Holmes\" come il telefilm del 1984 a cui si ispira\nUn fatto storico.\nTrama.\nSebastian Moran chiede a Holmes un colloquio in carcere dopo che un uomo che Moriarty lo aveva incaricato di assassinare \u00e8 deceduto per infarto. Indagando Sherlock scopre che l'uomo \u00e8 stato effettivamente assassinato da un serial killer che uccide in modo che i decessi appaiano accidentali o naturali.\nGestione del rischio.\nTrama.\nMoriarty promette a Holmes le risposte sull'omicidio di Irene in cambio che lui risolva l'omicidio di uno dei suoi uomini. Holmes inizia ad indagare e scopre che l'uomo era sorvegliato dal suo capo, quest'ultimo lo avrebbe ucciso per vendetta. Holmes dopo essere riuscito a incastrarlo per\u00f2 viene contattato da Moriarty che lo avverte di essersi sbagliato e fino a quando il \"vero\" responsabile non sar\u00e0 dietro le sbarre lui non potr\u00e0 avere quello che vuole. Holmes si mette alla ricerca dell'assassino e dopo aver scoperto che il vero assassino \u00e8 la moglie dell'uomo in carcere (colpevole di aver indicato al marito depresso un uomo che assomigliava al vero assassino e quindi utilizzato come bersaglio per alleviare la sofferenza) viene arrestata. In carcere Holmes promette all'uomo che trover\u00e0 l'assassino \"quello vero\" di sua sorella ma l'uomo ormai apatico rifiuta l'aiuto. Moriarty mette Holmes davanti a due scelte: incontrarlo faccia a faccia o scoprire la verit\u00e0. Holmes decide di incontrarlo e viene inviato in una magione abbandonata. Joan chiamandolo chiede se Moriarty si \u00e8 fatto sentire ma Holmes, non volendo metterla in pericolo, mente dicendo di non essere stato ancora contattato. Holmes arriva al cancello della magione e l\u00ec viene raggiunto da Joan che gli rivela che la sua bugia non l'aveva convinta e che essendo la sua assistente ormai Moriarty \u00e8 anche suo nemico e accetta il pericolo dell'incontro. Dopo essere entrati e aver perlustrato l'abitazione Holmes sente una musica provenire da una sala dell'abitazione. Seguendo il suono scopre insieme a Joan una stanza piena di dipinti che Holmes riconosce e poco dopo rimangono scioccati da chi si trovano davanti: Irene.\nNote: \n- parte della descrizione che Sherlock fa a Watson di Irene Adler viene dal racconto Uno scandalo in Boemia di Sir Arthur Conan Doyle\n- la descrizione che Moriarty fa di se stesso a Sherlock al telefono viene dal racconto Il problema finale Sir Arthur Conan Doyle\nPeonie.\nTrama.\nIrene \u00e8 ancora viva, si scopre che \u00e8 stata rinchiusa in quella casa per anni e che un uomo l'ha torturata psicologicamente per renderla instabile. Holmes, al contrario di tutti, non vuole collaborare al caso di Irene perch\u00e9 ha intenzione di prendersi cura della sua amata appena ritrovata e assegna a Joan il caso. Joan riesce come il suo maestro Holmes a trovare gli indizi che la portano al vero colpevole: un uomo che si d\u00e0 il caso sia un ex-agente della CIA che era incaricato nelle pratiche di tortura psicologica. Intanto Holmes riporta a galla i ricordi di quando lui e Irene s'incontrarono a Londra e vissero insieme per un breve periodo fino alla sua scomparsa per mano di Moriarty. Holmes, spinto dall'affetto per Irene, confida a Watson che se ne andr\u00e0 per portare Irene al sicuro, e Joan non accetta questa sua decisione radicale. Intanto l'uomo ricercato (un agente di Moriarty) cambia aspetto e s'incontra con dei loschi tipi sempre agenti di Moriarty per una divergenza (l'uomo infatti incaricato da Moriarty di spaventare Irene e di conseguenza avvertire Holmes che deve guardarsi le spalle) disubbidisce all'ordine di Moriarty sul divieto di far del male ad Holmes. Intanto Holmes si accorge che uno dei \"nei\" di Irene sulla schiena e stato tolto e intuisce che lo ha fatto negli ultimi anni per prevenire il cancro, di conseguenza non poteva essendo schiava degli uomini di Moriarty e capisce che Irene \u00e8 complice dello stesso Moriarty. Lei infuriata se ne va dicendogli che si pentir\u00e0 di quel giorno. Holmes tornando a casa viene ferito dall'ex scagnozzo di Moriarty e rifugiatosi nella stanza di Joan si ritrova spalle al muro e con l'assassino che sta per terminare il lavoro ma qualcuno riesce a fermarlo, infatti \u00e8 lo stesso Moriarty che rivela la sua identit\u00e0...\nNote: \n- Stapleton, il nome dell'uomo da cui Irene dice di essere stata rapita, \u00e8 il nome dell'assassino nel racconto Il mastino dei Baskerville di Sir Arthur Conan Doyle\n- Nei dialoghi, si fa riferimento ad un imprecisato Museo Nazionale del Belgio dove sarebbe custodita la Parabola dei ciechi di Pieter Bruegel il Vecchio. Tale quadro \u00e8 conservato, invece, nel Museo nazionale di Capodimonte di Napoli.\nMoriarty.\nTrama.\nCon orrore Holmes scopre che la sua amata Irene \u00e8 Moriarty: lei stessa ha inscenato la propria morte tramite Moran, tutto questo perch\u00e9 Holmes quando era ancora a Londra stava mettendo a serio rischio i suoi affari e ci\u00f2 e servito per fare diventare Holmes dipendente dalla droga (per via della perdita) e cos\u00ec metterlo fuori gioco. Moriarty/Irene chiede a Holmes di lasciare il gioco ma quest'ultimo si rifiuta. Intanto Joan \u00e8 spaventata dal fatto che questi ultimi e dolorosi avvenimenti possano riportare Holmes all'uso della droga. Moriarty/Irene propone a Joan di aiutarla nel fare desistere Holmes dall'intento di fermarla per non farlo ricadere ma Joan non sembra intenzionata a collaborare anche se preoccupata per il suo amico. Cos\u00ec Holmes provando a fermare Irene che intanto ha intenzione di uccidere un diplomatico per fare in modo che le azioni acquistate si alzino di valore, fallisce e Irene riuscir\u00e0 a portare a termine il piano. Holmes distrutto si dirige in bagno e il Detective Bell non sentendo dopo qualche minuto sua risposta, sfonda la porta e lo trova in overdose (poco prima infatti aveva acquistato una dose di eroina). All'ospedale Irene fa visita a Holmes e lo riprende dicendo che tutto quello non sarebbe accaduto se gli avesse dato ascolto e le avesse lasciato uccidere il diplomatico senza mettergli i bastoni tra le ruote ma Holmes si sveglia e sorridendo gli confida che l'overdose in realt\u00e0 era stata una messa in scena cos\u00ec da permettere che Joan registrasse la confessione appena rilasciata. Irene viene arrestata da Gregson. Infine Holmes \u00e8 sulla terrazza ad ammirare la nuova specie di ape ottenuta grazie all'esemplare donatogli da Gerald Lydon e decide di chiamarla con il nome della collega e grande amica Joan Watson."}
{"id": "4221169", "revid": "767487", "url": "https://it.wikipedia.org/wiki?curid=4221169", "title": "Gli sciacalli dell'anno 2000", "text": "Gli sciacalli dell'anno 2000 (\"Ravagers\") \u00e8 un film statunitense del 1979 diretto da Richard Compton.\n\u00c8 un film di fantascienza post apocalittico (\u00e8 ambientato nel 1991 dopo un olocausto nucleare) con Richard Harris, Ernest Borgnine e Ann Turkel. \u00c8 basato sul romanzo \"Path to Savagery\" di Robert Edmond Alter.\nProduzione.\nIl film, diretto da Richard Compton su una sceneggiatura di Donald S. Sanford con il soggetto di Robert Edmond Alter (autore del romanzo), fu prodotto da John W. Hyde per la Cinecorp Production e girato a Mobile e nello U.S. Space &amp; Rocket Center di Huntsville in Alabama.\nDistribuzione.\nIl film fu distribuito negli Stati Uniti nel maggio del 1979 al cinema dalla Columbia Pictures.\nAlcune delle uscite internazionali sono state:\nPromozione.\nLa tagline \u00e8: \"1991: Civilization Is Dead. Violence, hunger and horror are rampant... There is no law! All that are left are bands of Ravagers.\".\nCritica.\nSecondo il Morandini il film risulta \"iettatorio e falsamente profetico\" e \"convenzionale ed effettistico\"."}
{"id": "4221172", "revid": "46931", "url": "https://it.wikipedia.org/wiki?curid=4221172", "title": "Ravagers", "text": ""}
{"id": "4221174", "revid": "287204", "url": "https://it.wikipedia.org/wiki?curid=4221174", "title": "Mihaly David", "text": ""}
{"id": "4221183", "revid": "1855488", "url": "https://it.wikipedia.org/wiki?curid=4221183", "title": "Episodi di Heartland (sesta stagione)", "text": "La sesta stagione di \"Heartland\" \u00e8 andata in onda sul canale canadese CBC dal 16 settembre 2012 al 7 aprile 2013 . \nIn Italia, la stagione \u00e8 trasmessa in prima visione da Rai2 dal 6 al 29 novembre 2013."}
{"id": "4221184", "revid": "1442080", "url": "https://it.wikipedia.org/wiki?curid=4221184", "title": "Chiesa di San Pietro Apostolo (Fiano di Pescaglia)", "text": "La chiesa dei San Pietro Apostolo \u00e8 la parrocchiale di Fiano, frazione di Pescaglia (LU).\nStoria e descrizione.\nIl toponimo di Fiano \u00e8 ricordato gi\u00e0 in un documento dell'847, e non si pu\u00f2 escludere che qui fin dall'epoca romana repubblicana si fossero stanziati dei coloni. Una chiesa a Fiano esiste almeno dal 983, ed era a ridosso di un castello usato per le segnalazion i strategiche. Sulle rovine dell'antica chiesa, in posizione panoramica alla sommit\u00e0 del paese, venne riedificata quella attuale, tra il 1912 e il 1923, per volere dell'allora parroco don Giuseppe Quilici.\nL'edificio presenta una navata unica, con transetto che d\u00e0 la forma a croce latina in pianta. Il campanile \u00e8 molto pi\u00f9 antico e la sua parte inferiore \u00e8 medievale. La croce lignea custodita nell'edificio risale al XV secolo.\nNella chiesa \u00e8 sepolto don Aldo Mei, vittima del nazifascismo. In quella che fu la sua parrocchia sono esposte anche numerose memorie della sua virt\u00f9 e del suo sacrificio, compresi gli occhiali, la maglietta e il cappello che indossava al momento della fucilazione."}
{"id": "4221188", "revid": "767487", "url": "https://it.wikipedia.org/wiki?curid=4221188", "title": "Cristo non si \u00e8 fermato a Eboli", "text": "Cristo non si \u00e8 fermato a Eboli \u00e8 un corto documentario del 1952 diretto da Michele Gandin.\nTrama.\nUn maestro dell'Unione Nazionale per la Lotta contro l'Analfabetismo (UNLA) torna al suo paese, Savoia di Lucania, dopo aver frequentato un corso di \"Preparazione per l'Educazione degli Adulti\" organizzato dall'Unione con il compito di istituire il Centro di Cultura Popolare. Attraverso la sua storia il documentario narra come i centri sorgano, come attraverso i corsi di istruzione e di cultura, la biblioteca, i laboratori e le iniziative di carattere civico, si sviluppino e come progressivamente, l'interesse della popolazione analfabeta e semianalfabeta si faccia sempre pi\u00f9 vivo e profondo fino ad arrivare ad una vera elevazione del livello culturale e sociale dell'intera popolazione.\nPremi.\n\"Gran Premio\" per il miglior film documentario alla IV Mostra internazionale del Film Documentario e del cortometraggio di Venezia."}
{"id": "4221190", "revid": "2014155", "url": "https://it.wikipedia.org/wiki?curid=4221190", "title": "Elena d'Asburgo-Lorena", "text": "Biografia.\nOrigini familiari.\nElena era la secondogenita e figlia maggiore dell'arciduca Pietro Ferdinando, granduca titolare di Toscana, e della principessa Maria Cristina di Borbone-Due Sicilie. Venne allevata con i suoi tre fratelli a Salisburgo e a Vienna fino alla fine della prima guerra mondiale, quando la sua famiglia dovette lasciare l'Austria e si trasfer\u00ec a Lucerna, in Svizzera.\nMatrimonio.\nElena spos\u00f2 il pretendente al trono del W\u00fcrttemberg Filippo Alberto, figlio di Alberto, duca del W\u00fcrttemberg, e di sua moglie Margherita Sofia, arciduchessa d'Austria, il 24 ottobre 1923 a Altshausen. Elena e Filippo Alberto ebbero una figlia:\nMorte.\nMor\u00ec una settimana dopo la nascita della sua unica figlia, Maria Cristina. Suo marito si rispos\u00f2, nel 1928, con la sorella pi\u00f9 giovane di Elena, Rosa."}
{"id": "4221191", "revid": "287204", "url": "https://it.wikipedia.org/wiki?curid=4221191", "title": "Pecoraro", "text": ""}
{"id": "4221192", "revid": "31886", "url": "https://it.wikipedia.org/wiki?curid=4221192", "title": "Pars Orientalis", "text": ""}
{"id": "4221200", "revid": "36426", "url": "https://it.wikipedia.org/wiki?curid=4221200", "title": "Archivio Arcivescovile di Lucca", "text": ""}
{"id": "4221206", "revid": "212348", "url": "https://it.wikipedia.org/wiki?curid=4221206", "title": "Marilyn Musgrave", "text": "Biografia.\nNata e cresciuta nel Colorado, la Musgrave lavor\u00f2 come insegnante dopo il matrimonio e in seguito cominci\u00f2 ad interessarsi di politica, aderendo al Partito Repubblicano.\nNegli anni novanta serv\u00ec all'interno della legislatura statale del Colorado e nel 2002 vinse un seggio alla Camera dei Rappresentanti; gli elettori la riconfermarono per le due successive tornate elettorali. Nel 2008 chiese ancora la rielezione ma venne superata con ampio margine dall'avversaria democratica Betsy Markey e dovette abbandonare il Congresso.\nLa Musgrave era giudicata una dei deputati repubblicani pi\u00f9 conservatori, soprattutto sulle questioni sociali come l'aborto, la ricerca sulle staminali e i matrimoni omosessuali."}
{"id": "4221209", "revid": "767487", "url": "https://it.wikipedia.org/wiki?curid=4221209", "title": "Chiesa dell'Esaltazione della Santa Croce (Kazan')", "text": "La chiesa dell'Esaltazione della Santa Croce () \u00e8 una chiesa cattolica di Kazan', in Russia. Fa parte della diocesi di San Clemente a Saratov guidata dal vescovo Clemens Pickel.\nStoria e descrizione.\nI primi cattolici della storia di Kazan' giunsero nella capitale tatara nel XVIII secolo. Si trattava soprattutto di persone di origine tedesca e baltica. Nel 1835 nacque ufficialmente una parrocchia cattolica guidata da sacerdoti polacchi. A causa della mancanza di una chiesa in cui svolgere stabilmente le funzioni religiose, i fedeli erano costretti a cambiare spesso il proprio luogo di riunione.\nNel 1855 la comunit\u00e0 cattolica chiese ed ottenne di poter costruire una chiesa in citt\u00e0, a condizione che la fisionomia esterna dell'edificio non si distinguesse eccessivamente dalle strutture circostanti e che non possedesse caratteristiche architettoniche marcatamente cattoliche. La chiesa fu ultimata in tre anni ed il 1\u00ba novembre 1858 fu consacrata in onore dell'Esaltazione della Santa Croce.\nSecondo un censimento del 1897, a Kazan' e dintorni vivevano 1591 uomini e 433 donne di fede cattolica. Tra i cattolici della citt\u00e0 vi furono anche personaggi illustri, come il linguista Miko\u0142aj Kruszewski, l'orientalista J\u00f3zef Kowalewski ed alcuni professori dell'Universit\u00e0 di Kazan'.\nNel 1905 un decreto dello zar Nicola II consent\u00ec l'instaurazione di un clima maggiormente favorevole alla tolleranza religiosa. Grazie ad esso furono abrogate numerose restrizioni legate alla costruzione di chiese non ortodosse. In questo periodo vennero quindi avviati degli interventi architettonici che modificarono significativamente la fisionomia dell'edificio. Il 14 settembre 1908 la chiesa venne riconsacrata. Allo stesso tempo fu inaugurata una scuola parrocchiale. La maggior parte degli oggetti liturgici e decorativi furono venduti dai sovietici nel 1921. Nel 1927 la chiesa fu chiusa al culto. Successivamente venne utilizzata come laboratorio tecnico dell'Universit\u00e0 ed al suo interno fu installata una galleria del vento.\nLa parrocchia fu ricostituita nel 1995 ma la chiesa non fu restituita alla comunit\u00e0 cattolica. I funzionari della citt\u00e0 autorizzarono per\u00f2 l'utilizzo di una piccola cappella sita in uno dei cimiteri cittadini. Una volta restaurata, la cappella fu consacrata dal vescovo Pickel nel 1998. Qualche anno dopo, a causa della difficolt\u00e0 dovuta alla rimozione della galleria del vento dalla vecchia chiesa, le autorit\u00e0 cittadine decisero di assegnare alla comunit\u00e0 cattolica un terreno nel centro di Kazan'. La costruzione dell'attuale struttura inizi\u00f2 nel 2005 e si concluse tre anni dopo.\nIl 29 agosto 2008 la chiesa fu consacrata con una cerimonia guidata dal decano del collegio cardinalizio Angelo Sodano, alla presenza del vescovo Clemens Pickel, del nunzio apostolico Antonio Mennini e di altri gerarchi. La consacrazione avvenne esattamente 150 anni dopo la consacrazione della prima chiesa cattolica di Kazan'. L'edificio \u00e8 costruito nei canoni dell'architettura neoclassica ed \u00e8 fortemente ispirato al modello della chiesa costruita nel 1855."}
{"id": "4221216", "revid": "768068", "url": "https://it.wikipedia.org/wiki?curid=4221216", "title": "Latte di riso", "text": " \nIl latte di riso, detto anche bevanda di riso, \u00e8 una bevanda alimentare vegetale a base di riso. In occidente viene usato come sostituto del latte vaccino in alcune diete come quella vegana, quella per intolleranti alle proteine del latte vaccino, al lattosio e altre diete.\nIn seguito ad una sentenza della Corte europea e al Regolamento UE 1308/2013, il nome \"latte di riso\" non pu\u00f2 essere commercializzato nel territorio della Comunit\u00e0 europea e si deve ricorrere a sinonimi come \"bevanda di riso\".\nPropriet\u00e0 organolettiche.\n\u00c8 ricco di carboidrati, con un basso contenuto di grassi, quasi tutti polinsaturi. Solitamente, fra gli ingredienti, \u00e8 presente l'olio di riso o l'olio di semi di girasole. Ha un sapore dolce che lo rende adatto alla preparazione dei dessert. \u00c8 indicato per la colazione, bevuto freddo al naturale, oppure mescolato al caff\u00e8, all'orzo o al cacao solubile. Si presta anche ad essere impiegato nella preparazione dei frullati.\nAspetti legali.\nIl 14 giugno 2017 la Corte europea si \u00e8 pronunciata riguardo all'uso del termine \"latte\" riguardo alla commercializzazione di derivati vegetali affermando che tale uso possa indurre in confusione il consumatore e che il termine \"latte\" (cos\u00ec come altri termini come \"siero di latte\", \"crema di latte\", \"burro\", \"latticello\" \"formaggio\" e \"yogurt\") non pu\u00f2 essere usato per indicare prodotti di origine vegetale. In seguito alla sentenza i produttori e commercianti di latte di riso nel territorio della Comunit\u00e0 europea dovranno utilizzare diciture come \"bevanda vegetale a base di riso\". La sentenza fa riferimento all'allegato VII del Regolamento UE 1308/2013, relativo alla protezione della denominazione latte e dei prodotti lattiero-caseari all'atto della loro commercializzazione."}
{"id": "4221222", "revid": "287204", "url": "https://it.wikipedia.org/wiki?curid=4221222", "title": "Peretti", "text": ""}
{"id": "4221223", "revid": "1789282", "url": "https://it.wikipedia.org/wiki?curid=4221223", "title": "Madhouse (attrazione)", "text": "La Madhouse \u00e8 un'attrazione prodotta dall'azienda olandese Vekoma. Essa crea un'illusione ottica e fisica ed \u00e8 composta da alcune file di sedili poste su una \"gondola\", all'interno di un involucro rotante. Mediante la rotazione delle pareti, l'attrazione crea l'impressione di trovarsi a testa in gi\u00f9.\nLe Madhouse sono spesso tematizzate: molte di queste attrazioni hanno un pre-show, che mostra gli eventi che portano la casa a girare su se stessa.\nLa parte principale \u00e8 composta dalla gondola, che pu\u00f2 inclinarsi solo di 30\u00b0 (o 15\u00b0 a seconda dei modelli) da entrambe le parti. Pochi secondi dopo l'inizio, anche le pareti esterne inizieranno a muoversi, in sintonia con la parte interna, dando perci\u00f2 l'illusione allo spettatore di finire sempre pi\u00f9 in alto. Verso la fine, le pareti compiono spesso un giro completo di 360\u00b0. In molte Madhouse l'illuminazione cambia: \"Villa Volta\" di Efteling, ad esempio, prevede una sequenza di luci lampeggianti quando si sta per compiere un giro di 360\u00b0."}
{"id": "4221224", "revid": "287204", "url": "https://it.wikipedia.org/wiki?curid=4221224", "title": "Achille Peretti", "text": ""}
{"id": "4221227", "revid": "2014155", "url": "https://it.wikipedia.org/wiki?curid=4221227", "title": "Rosa d'Asburgo-Lorena", "text": "Biografia.\nOrigini familiari.\nElena era l'ultimogenita dell'arciduca Pietro Ferdinando, granduca titolare di Toscana, e della principessa Maria Cristina di Borbone-Due Sicilie. Crebbe con i suoi tre fratelli a Salisburgo e a Vienna fino alla fine della prima guerra mondiale, quando la sua famiglia dovette lasciare l'Austria e si trasfer\u00ec a Lucerna, in Svizzera.\nMatrimonio.\nRosa spos\u00f2 il vedovo di sua sorella Elena, Filippo Alberto di W\u00fcrttemberg, figlio di Alberto, duca di W\u00fcrttemberg e di sua moglie Margherita Sofia arciduchessa d'Austria, il 1\u00ba agosto 1928 a Friedrichshafen. Rosa e Filippo ebbero due figli e quattro figlie:\nMorte.\nRosa mor\u00ec il 17 settembre 1983. \u00c8 sepolta a Friedrichshafen, Baden-W\u00fcrttemberg."}
{"id": "4221237", "revid": "287204", "url": "https://it.wikipedia.org/wiki?curid=4221237", "title": "FIBA European Champions Cup 1971-1972", "text": "La Coppa dei Campioni 1971-1972 di pallacanestro maschile venne vinta, per la seconda volta in tre anni, dalla Pallacanestro Varese sponsorizzata Ignis.\nHanno preso parte alla competizione 24 squadre. Dopo due turni iniziali ad eliminazione diretta con gare di andate e ritorno (e somma dei punti), \u00e8 stata organizzata una fase a gruppi valevole per la qualificazioni alle semifinali; queste ultime sono state giocate con gare di andata e ritorno. La finale \u00e8 stata organizzata a Tel Aviv.\nRisultati.\nPrimo turno.\nLe gare di primo turno sono state giocate il 4 ed l'11 novembre 1971.\nOttavi di finale.\nLe gare di ottavi di finale sono state giocate il 2 e il 9 dicembre 1971. \u00c8 automaticamente qualificata ai quarti di finale l'Ignis Varese, finalista della precedente edizione.\nSemifinali.\nLe semifinali sono state giocate il 1\u00ba e il 2 marzo 1972 (gare di andata) ed il 9 marzo (gare di ritorno)."}
{"id": "4221238", "revid": "436907", "url": "https://it.wikipedia.org/wiki?curid=4221238", "title": "Colors (Between the Buried and Me)", "text": "Colors \u00e8 il quarto album in studio del gruppo musicale statunitense Between the Buried and Me, pubblicato il 18 settembre 2007 dalla Victory Records.\nPer l'album \u00e8 stato realizzato anche un seguito, intitolato \"Colors II\" e uscito nel 2021.\nDescrizione.\nQuesto album presenta una grande variet\u00e0 di generi in ogni singola canzone, infatti vi sono passaggi da un grindcore crudo ad un blues/jazz elegante (vedi \"Ants of the Sky\"), il tutto unito voce growl o melodica. Questo album \u00e8 reso particolare, rispetto agli album precedenti e successivi, dal fatto che tutte le tracce sono collegate tra di loro, praticamente una traccia che dura sessantacinque minuti, come dice il cantante Tommy Giles Rogers: \u00absono sessantacinque minuti non-stop di fantastica musica martellante\u00bb.\nQuesto album ha riscosso successo vendendo copie nella sua prima settimana di uscita, raggiungendo la posizione numero 57 sulla Billboard 200, e fu anche la prima volta che la band raggiunse la top 100 delle vendite."}
{"id": "4221243", "revid": "767487", "url": "https://it.wikipedia.org/wiki?curid=4221243", "title": "Don't Panic (All Time Low)", "text": "Don't Panic \u00e8 il quinto album in studio del gruppo musicale statunitense All Time Low, pubblicato l'8 ottobre 2012.\nTracce.\n\"Don't Panic: It's Longer Now!\".\nIl 30 settembre 2013 \u00e8 uscita una versione estesa dell'album, dal titolo \"Don't Panic: It's Longer Now!\"."}
{"id": "4221248", "revid": "52966729", "url": "https://it.wikipedia.org/wiki?curid=4221248", "title": "Secondo Impero (stile)", "text": ""}
{"id": "4221252", "revid": "2181294", "url": "https://it.wikipedia.org/wiki?curid=4221252", "title": "Achille Peretti (politico)", "text": "Biografia.\nNato a Ajaccio, in Corsica, dopo essere divenuto avvocato, divenne un membro della resistenza francese e fu il responsabile della sicurezza ed \u00e8 stato responsabile della sicurezza nel governo di Charles de Gaulle ad Algeri.\nDopo la guerra, Peretti continu\u00f2 la sua carriera politica, facendo parte del Parlamento francese dal 1958 fino alla sua morte, divenendo il 25 giugno 1969 presidente dell'Assemblea Nazionale, quando Jacques Chaban-Delmas venne nominato primo ministro. Dopo la vittoria di misura della coalizione di destra nelle elezioni legislative del 1973, il 1\u00ba aprile dovette dimettersi e venne sostituito da Edgar Faure.\nPeretti \u00e8 stato il sindaco di Neuilly-sur-Seine dal 1947 fino alla sua morte. Gli succedette Nicolas Sarkozy, che era diventato il suo pupillo politico."}
{"id": "4221254", "revid": "311970", "url": "https://it.wikipedia.org/wiki?curid=4221254", "title": "George Aitken", "text": ""}
{"id": "4221255", "revid": "311970", "url": "https://it.wikipedia.org/wiki?curid=4221255", "title": "William John Aitken", "text": ""}
{"id": "4221256", "revid": "767487", "url": "https://it.wikipedia.org/wiki?curid=4221256", "title": "Doppio intrigo", "text": "Doppio intrigo (\"The Double McGuffin\") \u00e8 un film statunitense del 1979 diretto da Joe Camp.\n\u00c8 un film giallo con Ernest Borgnine, George Kennedy e Elke Sommer. All'inizio del film, il narratore (Orson Welles) informa il pubblico che un MacGuffin \u00e8 un oggetto che funge da punto focale della trama nel genere thriller. Questa pellicola contiene due di questi oggetti.\nTrama.\nStati Uniti d'America fine anni 70. Un gruppo di giovani studenti di un college, ben noto alle forze dell'ordine locali per una serie di ripetute intemperanze, trova in successione una valigetta piena di soldi, un cadavere e una mano mozzata. Tutti questi elementi, per\u00f2, spariscono velocemente e senza lasciare alcuna traccia, rendendo quindi vana qualsiasi possibilit\u00e0 di essere creduti una volta raccontato l'accaduto alla polizia. Dopo un tentennamento iniziale, i ragazzi, decidono di indagare da soli. Scoprono cos\u00ec una serie di indizi che li porta a smascherare la pianificazione di un assassinio politico, legato ad un imminente evento scolastico, organizzato nel loro college. Senza poter contare sull'aiuto di nessuno decidono di bloccare i malviventi da soli.\nProduzione.\nIl film fu diretto, sceneggiato e prodotto da Joe Camp per la Mulberry Square Productions e girato a Charleston, in Carolina del Sud, e a Rome, a Savannah e nell'Agnes Scott College di Decatur, in Georgia[.\nDistribuzione.\nIl film fu distribuito negli Stati Uniti nel giugno del 1979 al cinema dalla Mulberry Square Releasing.\nAlcune delle uscite internazionali sono state:"}
{"id": "4221257", "revid": "46931", "url": "https://it.wikipedia.org/wiki?curid=4221257", "title": "The Double McGuffin", "text": ""}
{"id": "4221258", "revid": "311970", "url": "https://it.wikipedia.org/wiki?curid=4221258", "title": "Billy Aitken", "text": ""}
{"id": "4221268", "revid": "46931", "url": "https://it.wikipedia.org/wiki?curid=4221268", "title": "Ed 'Too Tall' Jones", "text": ""}
{"id": "4221272", "revid": "110157", "url": "https://it.wikipedia.org/wiki?curid=4221272", "title": "'Allelujah! Don't Bend! Ascend!", "text": "'Allelujah! Don't Bend! Ascend! \u00e8 il quarto album in studio del gruppo musicale canadese post-rock canadese Godspeed You! Black Emperor, pubblicato nel 2012. Dopo essersi riuniti nel 2010, la band ha affrontato un tour e ha pubblicato senza pubblicizzarlo l'album ad un concerto a Boston il primo ottobre 2012, con date ufficiali di pubblicazione il 15 ottobre per l'Europa e il 16 per l'America.\nTracce.\nL'edizione in vinile contiene due dischi: il primo in formato 12 pollici, che contiene le due tracce pi\u00f9 lunghe, \"Mladic\" e \"We Drift Like Worried Fire\", e l'altro in formato 7 pollici, contenente \"Their Helicopters' Sing\" e \"Strung Like Lights at Thee Printemps Erable\". \"Mladic\" and \"We Drift Like Worried Fire\" sono l'evoluzione di due tracce, conosciute come \"Albanian\" e \"Gamelan\", che erano state suonate in concerto gi\u00e0 nel 2003."}
{"id": "4221273", "revid": "298229", "url": "https://it.wikipedia.org/wiki?curid=4221273", "title": "In Your House 1", "text": "In Your House (successivamente noto come \"In Your House 1\") \u00e8 stato il primo evento in pay-per-view in serie prodotto dalla World Wrestling Federation. L'evento si svolse il 14 maggio 1995 all'Onondaga War Memorial di Syracuse, New York."}
{"id": "4221277", "revid": "1573940", "url": "https://it.wikipedia.org/wiki?curid=4221277", "title": "Ariteus flavescens", "text": "Ariteus flavescens () \u00e8 un pipistrello della famiglia dei fillostomidi, unica specie del genere Ariteus (), endemico della Giamaica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 58 e 67\u00a0mm, la lunghezza dell'avambraccio tra 36,5 e 43,8\u00a0mm, la lunghezza del piede tra 11 e 13\u00a0mm, la lunghezza delle orecchie tra 13 e 16\u00a0mm e un peso fino a 13,1\u00a0g.\nCaratteristiche craniche e dentarie.\nIl cranio ha un rostro molto corto e una scatola cranica rotonda. Le arcate zigomatiche sono estese. Il terzo molare superiore \u00e8 mancante.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e setosa. Le parti dorsali sono bruno-rossastre, mentre quelle ventrali sono pi\u00f9 chiare. Sono presenti delle piccole chiazze bianche su ogni spalla. Le orecchie sono di dimensioni moderate e poste sui lati della testa. Il trago \u00e8 piccolo, lanceolato e dentellato. La foglia nasale \u00e8 formata da una porzione anteriore rotonda, con una fossetta tra le narici e da una posteriore a forma di lancia, ripiegata leggermente all'indietro. Il labbro inferiore presenta tre tubercoli disposti a triangolo ed una serie di verruche lungo i suoi margini esterni. Le ali sono corte, larghe ed attaccate posteriormente alla base del dito esterno del piede. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. I maschi sono sensibilmente pi\u00f9 piccoli delle femmine. Il cariotipo \u00e8 2n=30 FN=56.\nBiologia.\nComportamento.\nSi rifugia sugli alberi. Solitamente inizia a volare e a nutrirsi subito dopo il tramonto\nAlimentazione.\nSi nutre di frutta, in particolare di sapotiglia, di \"Eugenia jambos\" e talvolta anche di insetti.\nRiproduzione.\nUna femmina gravida \u00e8 stata catturata in aprile, mentre alcune che allattavano sono state osservate in giugno.\nDistribuzione e habitat.\nQuesta specie \u00e8 endemica della Giamaica.\nVive nelle foreste primarie e secondarie e in coltivazioni di alberi da frutto, in particolare di Banani e Noci da cocco, fino a 1.500 metri di altitudine.\nStato di conservazione.\nLa IUCN Red List, considerata l'abbondanza all'interno dell'areale ristretto e la tolleranza a molteplici tipi di habitat, classifica \"A.flavescens\" come specie a rischio minimo (LC)."}
{"id": "4221278", "revid": "633073", "url": "https://it.wikipedia.org/wiki?curid=4221278", "title": "Ariteus", "text": ""}
{"id": "4221279", "revid": "287204", "url": "https://it.wikipedia.org/wiki?curid=4221279", "title": "Episodi de La nostra amica Robbie (prima stagione)", "text": "Gli episodi della prima stagione di La nostra amica Robbie sono andati in onda dal 29 dicembre del 2001 al 2 febbraio del 2002. In Italia sono stati trasmessi dal 30 maggio 2011."}
{"id": "4221282", "revid": "228587", "url": "https://it.wikipedia.org/wiki?curid=4221282", "title": "IBM System/23 Datamaster", "text": "L'IBM System/23 Datamaster \u00e8 un personal computer dell'IBM annunciato nel luglio 1981 e commercializzato fino al 1985. In particolare, tra i modelli di personal computer IBM commercializzati, \u00e8, in ordine cronologico, il quarto. Suo diretto predecessore \u00e8 stato l'IBM 5120 Computing System. Mentre suo diretto successore \u00e8 stato l'IBM Personal Computer.\nTra i modelli di personal computer IBM commercializzati, l'IBM System/23 Datamaster ha due primati: \u00e8, in ordine cronologico, il primo ad avere come CPU un microprocessore monolitico e il primo ad avere una CPU non IBM.\nDescrizione.\nPer quanto riguarda la tecnologia costruttiva di base e il funzionamento di base, l'IBM System/23 Datamaster \u00e8 un computer elettronico digitale basato sull'architettura di von Neumann. Per quanto riguarda invece il suo aspetto esteriore, \u00e8 un computer desktop all-in-one. In particolare di base (cio\u00e8 senza accessori opzionali) l'hardware del computer \u00e8 costituito unicamente dall'unit\u00e0 centrale IBM 5322 e da una periferica esterna: una stampante dot-matrix dell'IBM in grado di offrire una velocit\u00e0 di stampa di 80 o 160 cps (a seconda del modello di stampante compreso nella configurazione di vendita dell'IBM System/23 Datamaster).\nCome interfaccia utente di input, di serie il computer \u00e8 dotato di tastiera alfanumerica QWERTY a 83 tasti con tastierina numerica. Mentre come interfaccia utente di output, di serie il computer \u00e8 dotato, oltre che di stampante, anche di display CRT monocromatico a fosfori verdi da 12 pollici. Sia la tastiera alfanumerica che il display CRT sono incorporati nell'unit\u00e0 centrale. Anche l'alimentatore elettrico che fa funzionare l'unit\u00e0 centrale \u00e8 incorporato nell'unit\u00e0 centrale.\nCome CPU l'IBM System/23 Datamaster ha il microprocessore monolitico general purpose Intel 8085 funzionante con una frequenza di clock di 4,77 MHz.\nDi serie l'IBM System/23 Datamaster ha una memoria primaria ad accesso casuale, in parte a sola lettura, in parte a lettura e scrittura. La memoria a sola lettura \u00e8 non volatile, mentre la memoria a lettura e scrittura \u00e8 volatile. Nella memoria a sola lettura, che ha una capacit\u00e0 di 112 kB, \u00e8 memorizzato il sistema operativo e l'interprete per il linguaggio di programmazione BASIC. La memoria volatile invece di base ha una capacit\u00e0 di 64, 128, 192 o 256 kB (a seconda della configurazione di vendita dell'IBM System/23 Datamaster). Capacit\u00e0 che, nei primi tre casi, \u00e8 possibile incrementare fino a 256 kB con tagli da 64 kB. All'epoca infatti l'IBM commercializzava come accessorio opzionale un'espansione di memoria da 64 kB.\nDi serie l'IBM 5120 pu\u00f2 utilizzare anche memoria di massa a lettura e scrittura. A tale scopo nell'unit\u00e0 centrale sono inoltre incorporati due drive per floppy disk da 8 pollici DS/DD. Su ognuno di essi \u00e8 possibile memorizzare fino a 1,2 MB."}
{"id": "4221285", "revid": "767487", "url": "https://it.wikipedia.org/wiki?curid=4221285", "title": "Liebe im Ring", "text": "Liebe im Ring \u00e8 un film del 1930 diretto da Reinhold Sch\u00fcnzel. Ambientato nel mondo della boxe, ha come protagonista il pugile Max Schmeling che fu campione dei pesi massimi dal 1930 al 1932.\nTrama.\nDotato di un naturale talento di pugile, Max, il figlio di una fruttivendola, viene allenato dal suo \"manager\" che lo prepara al primo combattimento. Il giovane vince e il successo che ottiene attira su di lui l'attenzione di Lillian, una ricca signora della buona societ\u00e0. La sua relazione con la donna lo allontana da Hilde, un'amica d'infanzia figlia di un pescivendolo, collega di sua madre. Dopo aver vinto il campionato tedesco, Max torner\u00e0 per\u00f2 da Hilde quando si accorger\u00e0 di essere, per Lillian, solo uno tra i tanti.\nProduzione.\nIl film fu prodotto dalla Terra-Filmkunst.\nDistribuzione.\nDistribuito dalla Terra-Filmverleih, usc\u00ec nelle sale cinematografiche tedesche il 17 marzo 1930."}
{"id": "4221288", "revid": "124666165", "url": "https://it.wikipedia.org/wiki?curid=4221288", "title": "Valerio Morigi", "text": "Biografia.\nNato a Roma il 22 aprile del 1979, Valerio Morigi \u00e8 un attore Italiano.\nSpinto dal padre avvocato, Valerio consegue una laurea in Giurisprudenza presso l'Universit\u00e0 \"La Sapienza\" di Roma, mentre parallelamente frequenta l\u2019Accademia Internazionale di Teatro di Roma (gi\u00e0 Accademia Nazionale di Teatro Circo a Vapore ). \u00a0\nConseguito il diploma nel 2001, lavora in teatro con diversi registi di calibro internazionale. \nSolamente dopo diversi anni di esperienza sul palcoscenico comincia ad interessarsi di Cinema e Televisione, dove inizia a lavorare nel 2006, all\u2019et\u00e0 di 26 anni.\nNel 2010 conosce Sara Cimadamore. Vanno subito a vivere insieme e nel 2012 nasce Pietro, il primo figlio. Nel 2014 Sara e Valerio si sposano in una chiesa di Torre di Palme , frazione del comune Italiano di Fermo, di dove \u00e8 originaria Sara. Successivamente avranno due bambine: Aurora nel 2015 e Sole nel 2020.\nMolti i film e le serie italiane ed internazionali cui partecipa. \nL'ultimo grande successo internazionale cui ha preso parte \u00e8 la serie Barbarians, prodotta da Netflix e Gaumont, con la regia di Barbara Eder e\u00a0 Steve Saint Leger. \nNel 2017 fonda a Roma il Mob Studios, insieme al fratello Fabrizio. Il nome deriva infatti da una crasi delle parole \" Morigi\" e \"Brothers\". Il Mob \u00e8 uno spazio di produzione artistica specializzato in pi\u00f9 ambiti, oggi importante punto di riferimento nella capitale e in tutta Italia nell\u2019ambiente della produzione musicale e cinematografica.\nValerio \u00e8 molto attivo anche nel campo della formazione: nel 2015 fonda la scuola Action Pro insieme ad Angelo Longoni e quando nel 2017 nasce il Mob, la scuola diventa parte integrante delle attivit\u00e0 che si svolgono al suo interno; nel 2020 Valerio mette a punto un programma di allenamento per attori chiamato Actors Gym, che \u00e8 a sua volta un recipiente per diverse tecniche recitative tutte volte ad allenare e migliorare le capacit\u00e0 performanti di attrici e attori professionisti."}
{"id": "4221293", "revid": "461628", "url": "https://it.wikipedia.org/wiki?curid=4221293", "title": "Cattedrale della Santa Trinit\u00e0 (Parigi)", "text": ""}
{"id": "4221296", "revid": "15756", "url": "https://it.wikipedia.org/wiki?curid=4221296", "title": "Acrivastina", "text": "La acrivastina (nella fase sperimentale nota anche con la sigla BW 825C) \u00e8 un farmaco antistaminico di seconda generazione, derivato dalla triprolidina ed utilizzato per il trattamento di diversi tipi di allergie e la febbre da fieno. Agisce come un antagonista del recettore H1 dell'istamina. Il farmaco si trova in commercio sia nella forma di sciroppo alla concentrazione di 8\u00a0mg/10 ml, che di capsule da 8\u00a0mg. Acrivastina \u00e8 venduta in Italia dalla societ\u00e0 farmaceutica Elan Pharma con il nome di Semprex. In alcuni stati il farmaco \u00e8 venduto come associazione precostituita con la pseudoefedrina ed \u00e8 utilizzato come decongestionante nasale.\nFarmacodinamica.\nAcrivastina \u00e8 un antistaminico e potente antagonista selettivo dei recettori H1 periferici, privo di importanti effetti anti-colinergici e con una scarsa capacit\u00e0 di oltrepassare la barriera ematoencefalica e quindi di penetrare nel sistema nervoso centrale.\nNell'adulto l'attivit\u00e0 di acrivastina, in singola dose da 8\u00a0mg, nel sopprimere la reazione cutanea (pomfo ed eritema) all'inoculazione di istamina presenta un inizio d'azione che avviene entro 30-60 minuti dalla somministrazione.\nFarmacocinetica.\nDopo somministrazione orale acrivastina \u00e8 ben assorbita dal tratto gastrointestinale. Nell'adulto la concentrazione plasmatica di picco (C max) \u00e8 di circa 150\u00a0ng/ml, e viene raggiunta dopo circa 1,5 ore (T max) dalla somministrazione di una dose di 8\u00a0mg. L'emivita plasmatica \u00e8 di circa 1,5 ore. Studi sperimentali hanno dimostrato che somministrazioni ripetute per periodi fino a 6 giorni non determinano accumulo del farmaco.\nLa principale via di eliminazione del farmaco \u00e8 quella urinaria.\nUsi clinici.\nAcrivastina \u00e8 utilizzata nel trattamento della rinite allergica, della febbre da fieno, dell'asma allergico, dell'orticaria cronica idiopatica, dell'angioedema.\nEffetti collaterali ed indesiderati.\nIn corso di trattamento sono state segnalate cefalea, nausea, secchezza delle fauci, sonnolenza, vertigini, insonnia, ed irritabilit\u00e0.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo od alla tripolidina. Ne deve essere evitato l'uso anche nelle gravide e nelle donne che allattano al seno.\nDosi terapeutiche.\nIl dosaggio usuale negli adulti e nei bambini di et\u00e0 superiore ai 12 anni equivale a 8\u00a0mg (una capsula o 10 ml di sciroppo) tre volte al giorno.\nSovradosaggio.\nIn caso di sovradosaggio da acrivastatina \u00e8 opportuno attivare le normali terapie di sostegno al respiro ed al circolo. Il trattamento include la lavanda gastrica e la somministrazione di carbone attivo.\nGravidanza e allattamento.\nIl farmaco \u00e8 controindicato sia nelle donne gravide che nelle donne che allattano al seno.\nInterazioni.\nIn alcuni soggetti il farmaco quando \u00e8 somministrato in associazione ad alcol o farmaci ad azione sedativa pu\u00f2 indurre sonnolenza."}
{"id": "4221297", "revid": "1305772", "url": "https://it.wikipedia.org/wiki?curid=4221297", "title": "Sottoprefettura di \u014cshima", "text": "Le sottoprefetture di sono le seguenti suddivisioni amministrative del Giappone:\nTali sottoprefetture non vanno confuse con la sottoprefettura di Oshima, unit\u00e0 amministrativa nella zona dell'omonima penisola di Oshima, nella parte sud-orientale dell'Hokkaid\u014d, nel Giappone settentrionale. In tale caso, il nome significa punto di passaggio verso l'isola e va pronunciato con una O normale."}
{"id": "4221301", "revid": "767487", "url": "https://it.wikipedia.org/wiki?curid=4221301", "title": "I Croods", "text": "I Croods (\"The Croods\") \u00e8 un film d'animazione del 2013 scritto e diretto da Kirk De Micco e Chris Sanders e con protagonisti del cast vocale Nicolas Cage, Ryan Reynolds, Emma Stone e Catherine Keener. Il film \u00e8 prodotto dalla DreamWorks Animation ed \u00e8 il primo della DreamWorks distribuito dalla 20th Century Fox dopo il termine del contratto con la Paramount Pictures avvenuto nel 2012.\nTrama.\nTanto tempo fa in un giorno molto soleggiato, la famiglia Croods, composta da ominidi, ha una burrascosa e divertente battuta di caccia. Dopo che essa finisce, Hip, la figlia pi\u00f9 grande della famiglia, si avvicina troppo alla cima di una montagna e per questo viene sgridata dal protettivo padre Grug, che costringe i membri della famiglia a rimanere sempre nella caverna.\nQuella notte Hip, sentendo uno strano rumore proveniente dall'esterno della caverna, esce senza il permesso del padre. Dopo aver camminato per qualche minuto, incontra casualmente Guy, un ragazzo appartenente alla specie homo sapiens, nomade. Quest'ultimo le mostra per la prima volta il fuoco e le rivela che presto il mondo finir\u00e0 a causa di un violento terremoto. Dopo che il ragazzo se ne va, Hip viene raggiunta da Grug che la mette in punizione per colpa del fatto che \u00e8 uscita di notte. Dopo che i due sono tornati dal resto della famiglia, il terremoto effettivamente ha luogo. La caverna in cui vivono viene quindi distrutta.\nA causa del terremoto, la famiglia \u00e8 costretta a mettersi in viaggio in una immensa e rigogliosa foresta. Dopo qualche ora di cammino, la famiglia viene attaccata da una specie di felino preistorico. Dopo essergli sfuggita, la famiglia viene aggredita da uno stormo di uccelli carnivori. Hip, capendo che da soli non ce la faranno mai, riesce a chiamare Guy, il quale mette in fuga gli uccelli grazie al fuoco.\nA causa del fuoco, che ovviamente spaventa i Croods, il gruppo combina un susseguirsi di guai: danno fuoco ad una intera radura e fanno esplodere un albero in aria. A causa di questo, la famiglia, cos\u00ec come Guy, \u00e8 costretta a passare la notte l\u00ec.\nIl giorno seguente, la famiglia Croods riesce a convincere Guy ad aiutarli. Il gruppo quindi si mette in viaggio verso una imponente e alta montagna che sta piuttosto lontana da loro. Dopo una battuta di caccia organizzata da Guy, che riesce a catturare un pennuto preistorico carnivoro, quest'ultimo affascina la famiglia con una affascinante storia sul \"domani\".\nLa mattina seguente, dopo che Guy ha rischiato di cadere in un cratere pieno di lava, quest'ultimo riesce a scappare ai Croods. Tuttavia, vedendo e capendo che da soli morirebbero, e intuendo l'interesse che Hip nutre per lui e capendo l'interesse che lui nutre per lei, Guy decide di restare con loro e di aiutarli. Per il resto del viaggio, Guy riesce a guadagnarsi l'amicizia e la simpatia dell'intera famiglia (tranne Grug), soprattutto di Hip, grazie al suo modo divertente di provare le cose nuove.\nArrivati alla montagna, Grug vorrebbe far nascondere la famiglia in una caverna, ma tutti si ribellano e affermano che vogliono seguire Guy nel \"domani\" e che non vogliono pi\u00f9 nascondersi nel buio. Dopo un breve inseguimento, Grug riesce a raggiungere Guy ed entrambi finiscono in una vasca di catrame. A quel punto Guy, pensando che sia la fine, rivela a Grug di aver perso la famiglia, guadagnandosi la sua fiducia e il suo rispetto. Subito dopo, grazie all'involontario aiuto del felino preistorico, i due riescono a fuggire e si ricongiungono con gli altri.\nArrivato finalmente sulla cima della montagna, il gruppo \u00e8 sul punto di salvarsi, quando la parete rocciosa crolla e i protagonisti vengono circondati da una nuvola di polvere. Mentre tutti vogliono andare in una caverna per nascondersi, \u00e8 proprio Grug a non farlo. Ammettendo finalmente i propri errori, Grug manda tutti dall'altra parte del baratro che si era creato. Prima di lanciare Hip, riesce a riappacificarsi con lei e le dice che le vuole bene. Prima che lei possa rispondere, Grug \u00e8 costretto a lanciarla dall'altra parte del baratro e quindi a nascondersi in una caverna.\nDopo aver fatto pace con il felino preistorico che li aveva inseguiti, Grug riesce a creare una specie di macchina volante, utilizzando una carcassa attaccando con il catrame ad uno stormo di uccelli alla struttura, e con essa raggiunge la sua famiglia. In quel momento, Hip finalmente rivela di volergli bene, riappacificandosi con lui.\nInfine, la famiglia raggiunge una spiaggia tranquilla dove stabiliscono la loro nuova casa.\nProduzione.\nLa produzione del film, inizialmente conosciuto con il titolo di lavorazione \"Crood Awakening\" venne annunciato nel 2005. Inizialmente doveva essere prodotto dalla Aardman Animations in collaborazione con la DreamWorks Animation e avrebbe dovuto essere realizzato in \"stop-motion\", ma quando nel gennaio del 2007 la Aardman decise di ritirarsi dalla collaborazione i diritti del film tornarono interamente in mano alla DreamWorks. Le prime bozze della sceneggiatura vennero scritte da Kirk DeMicco e John Cleese e successivamente rimaneggiate anche da Chris Sanders, che nel marzo del 2007 era stato scelto anche per dirigere il film. Il 28 maggio 2009 la DreamWorks annunci\u00f2 che il titolo del film era stato modificato in quello attuale e che lo sceneggiatore Kirk DeMicco era stato scelto come co-regista.\nColonna sonora.\nLa colonna sonora del film \u00e8 stata interamente composta da Alan Silvestri, con l'esclusione di una traccia composta dagli Owl City e cantata da Yuna, ed \u00e8 stata distribuita in digitale a partire dal 15 marzo 2013 e in formato CD dalla Sony Classical a partire dal 26 marzo 2013.\nDistribuzione.\nNel settembre del 2008 venne annunciato che Chris Sanders avrebbe diretto \"Dragon Trainer\" e la data di uscita del film venne quindi fissata al marzo 2012. Successivamente a causa di alcuni ritardi sulla produzione la data di uscita del film nelle sale statunitensi venne rinviata al 1\u00ba marzo 2013 per poi essere definitivamente fissata al 22 marzo. In Italia \u00e8 stato distribuito a partire dal 21 marzo, dopo una speciale anteprima gratuita tenutasi il 16 marzo nelle sale del gruppo UCI Cinemas.\nIl film \u00e8 stato proiettato in anteprima il 15 febbraio 2013 alla sessantatreesima edizione del Festival internazionale del cinema di Berlino.\nIl primo trailer ufficiale del film \u00e8 stato distribuito da Apple Trailers il 3 ottobre 2012, mentre il primo in italiano \u00e8 stato distribuito il 6 dicembre. Il trailer finale \u00e8 stato invece distribuito da iTunes Movie Trailers l'8 marzo 2013.\nAccoglienza.\nIncassi.\nAl 19 settembre 2013, il film ha incassato in Italia 11.522.826 \u20ac e negli Stati Uniti 187.168.425 $. Il film ha incassato la somma di 587,204,668 $, diventando uno dei film di animazione di maggiore incasso di sempre e superando gli incassi del precedente film della Dreamworks Animation \"Le 5 leggende\". Grazie al suo incasso, \"I Croods\" ha sorpassato gli incassi di \"Madagascar\", diventando il secondo non sequel della Dreamworks con il maggiore incasso. Questo primato appartiene a \"Kung Fu Panda\", con 631 milioni.\nCritica.\nIl film ha ricevuto recensioni perlopi\u00f9 positive. Sul sito Rotten Tomatoes il film ha una valutazione del 71% con un voto medio di 6,5/10 basato su 140 critiche, il consenso critico dichiara: \u201cSebbene non sia uno tra i pi\u00f9 moderni (ahem) film d\u2019animazione di sempre, \"I Croods\" dimostra che il suo fascino \u00e8 pi\u00f9 che favorevole per tutte le famiglie, grazie anche ad un'avventura d\u2019animazione\u201d. Su Metacritic ha un punteggio del 55 su 100 basato su 30 recensioni che indica \"\u201crecensioni miste o medie\u201d\".\nAltri media.\nVideogioco.\nIl 1\u00ba marzo 2013 la Dreamworks Animation ha pubblicato nel suo canale ufficiale di YouTube il primo trailer del videogioco basato sul film che \u00e8 stato reso disponibile a partire dal 14 marzo 2013 per iOS e Android. Entrambe le versioni sono state sviluppate dalla Rovio, gli stessi creatori di \"Angry Birds\".\nSerie animata.\nDal 2015 va in onda una serie televisiva a cartoni animati basata sul film, intitolata \"I Croods - Le origini\". Ambientata prima degli eventi del film, \u00e8 stata distribuita negli Stati Uniti su Netflix, mentre in Italia \u00e8 stata trasmessa su DeaKids e Super!.\nSequel.\nFin dall'uscita del film, si \u00e8 ipotizzata la possibilit\u00e0 di un sequel de \"I Croods\". Durante il 2013, Ryan Reynolds, il doppiatore di Guy, ha confermato la creazione del sequel: si intitoler\u00e0 \"I Croods 2\" e sarebbe dovuto uscire nelle sale statunitensi il 2 novembre 2017; Reynolds ha affermato anche lo sviluppo di una serie televisiva animata. Tuttavia, nel novembre 2016 la nuova gestione della Universal ha cancellato i piani per il sequel. Nel settembre 2017 DreamWorks e Universal hanno annunciato che il progetto era ripreso, e l'uscita \u00e8 prevista per il 23 dicembre 2020 ed \u00e8 stato anche confermato che gli attori originali riprenderanno i loro ruoli.\nNel 2020 si \u00e8 annunciato che il film si sarebbe chiamato \"I Croods 2 - Una nuova era\" (\"The Croods: A new age\")."}
{"id": "4221303", "revid": "984922", "url": "https://it.wikipedia.org/wiki?curid=4221303", "title": "Margaret Wright", "text": "Ha lavorato come doppiatrice nel 1941 in cui diede la voce nel film della Walt Disney \"Dumbo\".\nNel 1977 ha invece esordito come attrice nel film TV \"I'll Be Home for Christmas\"."}
{"id": "4221306", "revid": "144796", "url": "https://it.wikipedia.org/wiki?curid=4221306", "title": "Casa di Z\u00e4hringen", "text": ""}
{"id": "4221310", "revid": "767487", "url": "https://it.wikipedia.org/wiki?curid=4221310", "title": "Ispanistica", "text": "L'ispanistica \u00e8 la branca delle scienze umane che studia la lingua, la cultura e la letteratura della Spagna e dei paesi ispanofoni (di lingua spagnola). L'ispanistica si situa all'interno della filologia romanza. Chi si occupa di ispanistica \u00e8 detto \"ispanista\".\nStoria.\nIl rapporto della Spagna con l'Italia \u00e8 iniziato molto presto fin dal Medioevo, in particolare in Sicilia e poi a Napoli (attraverso il rapporto che aveva con il Regno d'Aragona), e intensificato durante i periodi pre-rinascimentale e rinascimentale questa volta attraverso la Castiglia, con Garcilaso de la Vega che ha introdotto la metrica, lo stile e temi del petrarchismo nella poesia spagnola. Questo stretto rapporto \u00e8 durato per tutto il Manierismo e il Barocco, nei secoli XVI e XVII.\nNel XIX secolo il Romanticismo italiano sentiva un grande interesse per il \u2018\u2019Romancero\u2019\u2019, che conobbe grazie alle traduzioni di Giovanni Berchet nel 1837 e Pietro Monti nel 1855. Edmondo De Amicis viaggi\u00f2 per la Spagna e raccolse le sue impressioni in libri di viaggio. Antonio Restori (1859-1928), professore presso l'Universit\u00e0 di Messina e di Genova, cur\u00f2 alcune opere di Lope de Vega e dedic\u00f2 alla letteratura del teatro spagnolo il suo \u201cSaggi di letteratura teatrale spagnola\u201d (1927); a lui si devono anche \u201cIl Cid, studio storico-critico\u201d (1881) e \u201cl'Epopea del Cid\u201d (1890), tra le altre opere di soggetto ispanico . Bernardo Sanvisenti, docente di lingua e letteratura spagnola presso l'Universit\u00e0 di Milano, scrisse un \u201cManuale di letteratura spagnola\u201d (1907) e studi\u00f2 l'influenza di Boccaccio, Dante e Petrarca nella letteratura spagnola.\nI primi studi sulla letteratura in lingua spagnola sono nati all'interno della letteratura comparata, da Benedetto Croce con la sua opera \u201cLa Spagna nella vita italiana durante il rinascimento\" (1907) e, Arturo Farinelli, che si era dedicato alle relazioni tra Spagna e Italia, Italia e Germania, Spagna e Germania. Poi con la filologia romanza: Mario Casella, autore di un importante studio su Cervantes: Il Chisciotte (1938) in due volumi; Ezio Levi, Salvatore Battaglia, Giovanni Maria Bertini traduttori della poesia moderna spagnola, in particolare Federico Garc\u00eda Lorca. Camillo Guerrieri Crocetti, discepolo di P\u00edo Rajna, ha insegnato a Genova, mentre Cesare de Lollis diede un contributo al cervantismo.\nPer diversi decenni, dal 1939, ci fu anche un solo professore di letteratura spagnola, Giovanni Maria Bertini, docente a Venezia e Torino, aperto alle opere ispanoamericane, fino al punto di fondare nel 1946 la rivista \"Quaderni ibero americani\". Si pu\u00f2 dire per\u00f2 che l\u2019ispanistica moderna sia nata in Italia nel 1956, con il trio Oreste Macr\u00ec (autore nel 1952 di una antologia in due volumi sui poeti spagnoli del 900 e delle traduzioni delle opere di Antonio Machado e di Luis de Le\u00f3n) Guido Mancini e Franco Meregalli. La prima cattedra di Lingua e Letteratura ispanoamericana si ebbe con Giovanni Meo Zilio, presso l'Universit\u00e0 di Firenze nel 1968, e coloro che lo seguono poco dopo furono Giuseppe Bellini, storico della letteratura latinoamericana, traduttore di Pablo Neruda e studioso di Miguel \u00c1ngel Asturias; Roberto Paoli, traduttore di C\u00e9sar Vallejo; Giovanni Allegra e Dario Puccini, cultore della poesia spagnola del Novecento.\nL\u2019Associazione Italiana di studiosi spagnoli (AISPI) \u00e8 nata nel maggio 1973 ed ha tenuto numerosi congressi quasi ogni anno."}
{"id": "4221311", "revid": "599013", "url": "https://it.wikipedia.org/wiki?curid=4221311", "title": "Nick Phipps", "text": "Biografia.\nStudente all'Universit\u00e0 di Sydney, vinse con la squadra di rugby dell'ateneo il campionato riserve del 2009; un anno pi\u00f9 tardi, senza ancora esperienze professionistiche alle spalle, fu ingaggiato dalla neonata \"franchise\" di Super Rugby dei Melbourne Rebels, con la quale esord\u00ec nel campionato SANZAR nel 2011.\nAl termine della sua prima stagione fu proclamato miglior giocatore del club e convocato dal C.T. degli \"Wallabies\" Robbie Deans dopo solo 16 incontri professionistici (e nessuna presenza in prima squadra dell'Universit\u00e0 di Sydney, suo club d'origine).\nEsord\u00ec quindi nel luglio 2011 contro a Sydney in un \"test match\" di preparazione al Tri Nations e alla ; prese poi parte a entrambe le competizioni con un \"match\" a testa, vincendo la prima e giungendo terzo assoluto nella seconda; prese quindi parte al Championship 2012, in cui disput\u00f2 gli ultimi 4 incontri.\nAd aprile 2013 Phipps firm\u00f2 un accordo biennale con la \"franchise\" di Sydney degli Waratahs a partire dalla stagione successiva; al primo anno nella sua nuova squadra si laure\u00f2 campione del Super Rugby, che coincise anche con la prima conquista assoluta del titolo da parte della formazione australiana; del dicembre 2014 \u00e8 il prolungamento dell'impegno a giocare in patria ed essere disponibile per la Nazionale fino a tutto il 2017.\nNel 2015 fece parte della squadra australiana che vinse il Championship (anche se nell'incontro decisivo contro la fu ammonito e dovette lasciare il campo per 10 minuti) e successivamente fu convocato alla in Inghilterra in cui giunse fino alla finale, poi persa contro gli \"All Blacks\"."}
{"id": "4221312", "revid": "1873140", "url": "https://it.wikipedia.org/wiki?curid=4221312", "title": "Mario Operti", "text": "Biografia.\nStudi e sacerdozio.\nMario Operti nacque a Savigliano il 21 luglio 1950 da Lucia Siccardi e Bartolomeo Operti. Ebbe come fratelli Guido e Luigi. \nDopo gli studi presso il seminario minore di Bra (CN) frequent\u00f2 il seminario maggiore di Rivoli (TO), dove consegu\u00ec la maturit\u00e0 classica nel 1969.\nCominci\u00f2 poi gli studi di teologia presso la facolt\u00e0 di Torino, che interruppe nel 1972 per lavorare come operaio per circa un anno in una piccola impresa metalmeccanica di Manta, con motivazioni analoghe a quelle dei preti operai. Ripresi gli studi venne poi ordinato prete a Savigliano il 27 settembre 1975 dal cardinale Michele Pellegrino.\nL'attivit\u00e0 nella GiOC.\nTra il 1975 e il 1983 Mario Operti oper\u00f2 come viceparroco in una parrocchia del quartiere torinese di San Donato, aggregando numerosi giovani attorno ai gruppi della GiOC.\nNel 1983 si iscrisse a Scienze Politiche, conseguendo la laurea nel 1994; nel frattempo era stato nominato docente all'Istituto superiore di scienze religiose di Torino, dove ebbe prima la cattedra di storia della filosofia e poi quella di scienze religiose. Risale al 1991 la pubblicazione, insieme a Oreste Aime, del testo \"Religione e religioni: guida allo studio del fenomeno religioso\" (edizioni Paoline). A fianco dell'impegno accademico Operti port\u00f2 avanti la propria attivit\u00e0 pastorale prima a Grugliasco e poi di nuovo a Torino, presso il quartiere Pozzo Strada. Nel 1989 divenne assistente ecclesiastico della federazione GiOC di Torino e nel 1993 fu eletto assistente nazionale della stessa GiOC.\nLa CEI e il Progetto Policoro.\nMario Operti nel 1995 fu nominato direttore dell'ufficio nazionale CEI per i problemi sociali e del lavoro e si trasfer\u00ec quindi a Roma..\nNel corso del proprio mandato impost\u00f2 l'attivit\u00e0 dell'ufficio da lui diretto, oltre che su argomenti legati alla pastorale del lavoro, anche verso tematiche con notevole rilevanza politica quali la Campagna ecclesiastica per la remissione del debito dei paesi pi\u00f9 poveri, nata nell'ambito del Giubileo 2000 e che venne in seguito ripresa dal vescovo Fernando Charrier.\nTra le iniziative di questo periodo quella che ebbe maggiore notoriet\u00e0 e durata nel tempo fu per\u00f2 la fondazione del Progetto Policoro. Si tratta di un progetto nato nel dicembre del 1995 e rivolto principalmente alla creazione di piccole imprese tra i giovani dell'italia meridionale, progetto che negli anni successivi si diffuse in dieci regioni italiane ed in circa 90 diocesi.\nNell'aprile del 1997, durante il pontificato di Giovanni Paolo II, gli fu conferito il titolo di cappellano di Sua Santit\u00e0.\nGli ultimi anni.\nAl termine del proprio incarico di direttore dell'Ufficio nazionale per i problemi sociali e il lavoro Mario Operti fece ritorno a Torino dove, nell'aprile 2001, venne nominato dal cardinale Severino Poletto provicario per la pastorale dell'arcidiocesi di Torino.\nMor\u00ec all'ospedale delle Molinette (Torino) il 18 giugno 2001 dopo una breve malattia; i funerali vennero celebrati in duomo dal cardinale Severino Poletto e la salma fu tumulata nel cimitero di Savigliano.\nDopo la sua morte fu creata all'inizio del 2004 la \"Fondazione Mario Operti\", una onlus con sede legale a Torino, che gestisce progetti di solidariet\u00e0 sui temi di \"casa\", \"giovani e periferie\", \"borse lavoro\", \"microcredito\", \"formazione per la mobilit\u00e0 professionale\" e \"migranti\".\nAlla memoria di Mario Operti \u00e8 anche stata dedicata la \"sala polivalente Mario Operti\", una struttura costruita tra il 1958 e il 1959 dagli architetti Leonardo e Nicola Mosso alla base della Chiesa del Ges\u00f9 Redentore (quartiere Mirafiori Nord)."}
{"id": "4221321", "revid": "1652635", "url": "https://it.wikipedia.org/wiki?curid=4221321", "title": "Francesistica", "text": "La francesistica \u00e8 la branca delle scienze umane che studia la lingua, la cultura e la letteratura dei paesi francofoni. La francesistica si situa all'interno della filologia romanza. Chi si occupa di francesistica \u00e8 detto francesista.\nFrancesisti italiani.\nSegue un elenco parziale di studiosi italiani:"}
{"id": "4221322", "revid": "179980", "url": "https://it.wikipedia.org/wiki?curid=4221322", "title": "Ispanista", "text": ""}
{"id": "4221332", "revid": "111373", "url": "https://it.wikipedia.org/wiki?curid=4221332", "title": "Elettrotreno FFS RABe 511", "text": "Gli elettrotreni RABe 511 delle Ferrovie Federali Svizzere sono una serie di elettrotreni a due piani, appartenenti alla famiglia Stadler KISS.\nSono attualmente (2012) in costruzione in due varianti, a quattro e a sei elementi.\nStoria.\nNel 2008 le Ferrovie Federali Svizzere ordinarono alla Stadler di Bussnang una serie di 50 elettrotreni a sei elementi, a due piani, destinati alla rete celere zurighese.\nLa Stadler progett\u00f2 un treno completamente nuovo, che negli anni successivi sarebbe stato commercializzato con il nome di KISS e venduto ad altre societ\u00e0 ferroviarie.\nLe consegne iniziarono nel 2011, e poco dopo le FFS ne ordinarono ulteriori 24 unit\u00e0, in composizione di quattro elementi, per i servizi RegioExpress sulle linee intorno a Basilea, Berna, Ginevra e Zurigo."}
{"id": "4221333", "revid": "72396", "url": "https://it.wikipedia.org/wiki?curid=4221333", "title": "TrekStor", "text": "La TrekStor GmbH &amp; Co. KG \u00e8 un'azienda tedesca assemblatrice di periferiche di salvataggio dati portatili e periferiche audio con sede a Bensheim, in Germania.\nSpecializzazione.\nSpecializzata nella produzione di Hard Disk, lettori MP3 e memorie flash, \nAziende di sua propriet\u00e0.\nPossiede tre aziende private, la DataStation, MovieStation, la vibes e i Beat.\nProdotti.\nNell'agosto 2007 un contenzioso tra l'azienda Beat (non ancora un brand della TrekStor) e la TrekStor, ha causato all'azienda un danno di circa 2 milioni di euro, come sanzione per aver usato il prototipo dei MP3 Beat Player 2.1.\nNel luglio 2009 annuncia di voler entrare nel mercato degli eBook, presentando al pubblico il TrekBook 1200, ancora in produzione.\nNel 2012 la TrekStor immette nel mercato i suoi primi tablet: i Tablet SurfTab. Anche e-Book Reader, Lettori MP3, Accessori Apple, Memoria dati, Home entertainment e accessori vari, prodotti soprattutto nel 2013."}
{"id": "4221336", "revid": "1305772", "url": "https://it.wikipedia.org/wiki?curid=4221336", "title": "L Tauri", "text": "L Tauri (106 Tauri) \u00e8 una Stella bianca di sequenza principale di Classificazione stellare A5V con una magnitudine apparente pari a +5.28, una magnitudine assoluta uguale a 1,65.\n\u00c8 distante all'incirca 173 anni luce dalla Terra (circa 53 parsec).\nOccultazioni.\nPer la sua posizione prossima all'eclittica, tali stelle sono talvolta soggette ad occultazioni da parte della Luna e, pi\u00f9 raramente, dei pianeti, generalmente quelli interni.\nL'ultima occultazione planetaria, da parte di Venere, avvenne il 23 luglio 1953.\nLe ultime occultazioni lunare di L Tauri avvennero rispettivamente nelle date:"}
{"id": "4221349", "revid": "300067", "url": "https://it.wikipedia.org/wiki?curid=4221349", "title": "Jung Sun-min", "text": ""}
{"id": "4221350", "revid": "110157", "url": "https://it.wikipedia.org/wiki?curid=4221350", "title": "Mayur Vihar", "text": "Mayur Vihar \u00e8 una zona residenziale di Delhi Est. Situata su un lato del fiume Yamuna, Mayur Vihar, come suggerisce il nome, \u00e8 la dimora (\"vihar\") dei pavoni (\"Mayur\"). Si tratta di un'elegante zona di Delhi, dotata di aree per lo shopping e di due centri commerciali. Molti altri sono in fase di progettazione.\nIl villaggio dedicato ai XIX Giochi del Commonwealth si trova nelle vicinanze. L'area \u00e8 in continuo sviluppo, in quanto gran parte di Mayur Vihar \u00e8 servita dalla metropolitana. Un efficiente servizio di autobus collega l'area con il resto della citt\u00e0. \nIl quartiere si suddivide in tre settori, detti \"Phase\".\nMayur Vihar Phase I.\nSi trova fra Pandavnagar, Old Patparganj, Trilokpuri, Chilla Village, Chilla DDA Janata Flats e il fiume Yamuna. Phase I \u00e8 composta da appartamenti di tipo DDA (distribuiti fra le \"Pocket\" - \"tasche\" - I-V) e da Housing Co-Operative Society Buildings (ad esempio Hindustan Apartments, CGHS Apartments, IFS Apartments). I primi abitanti di Mayur Vihar si sono stabiliti in Pocket III e Pocket I nei primi anni Ottanta. In seguito si sono sviluppate anche Pocket II, Pocket IV (in prossimit\u00e0 della metro) e Pocket V. Il villaggio pi\u00f9 vicino \u00e8 Chilla Gaaon, circondato da appartamenti di tipo cooperativo. \nMayur Vihar Phase I ospita diversi luoghi di culto. Il tempio dedicato a Lord Ram \u00e8 uno dei pi\u00f9 antichi costruiti in Pocket I, dove ancora oggi hanno luogo cerimonie religiose (come Dussera, Janamashtami e Ramlila). Il famoso tempio Uttara Guruvayoorappan \u00e8 stato costruito seguendo le esatte linee dell'omonimo tempio in Kerala. Questo luogo, visitato giornalmente da credenti di tutta Delhi, \u00e8 un punto di riferimento per l'intera Phase I, cui dona un carattere unico. In aggiunta, esso offre assistenza medica gratuita ai bisognosi. \nAltri luoghi di culto sono un tempio Sikh (Gurdwara) e il Tempio Shirdi Sai (dedicato a Sai Baba). Il Gurdwara, sul lato est di Pocket III vicino al commissariato di polizia, \u00e8 stato bruciato nel 1984 durante alcuni scontri anti-sikh. Esso \u00e8 stato successivamente riparato ed \u00e8 tuttora aperto. \nAlcune zone di Mayur Vihar Phase I sono state largamente commercializzate. La principale area commerciale \u00e8 il cosiddetto mercato \"Acharya Niketan\". Una volta la settimana (solitamente il giorno in cui i negozi osservano la chiusura settimanale) viene organizzata una fiera serale, in cui i residenti della zona possono comprare frutta e verdura, ma anche utensili e abbigliamento a buon prezzo. Oltre a ci\u00f2, il vicino Star City Mall ospita diversi negozi di vestiario (come Reliance Retail) e ristoranti.\nMayur Vihar Phase I \u00e8 un'area verde, dotata di diversi parchi e giardini. \u00c8 infatti possibile notare individui fare esercizi e yoga, giocare a carte (soprattutto anziani) e a cricket (soprattutto ragazzi). La zona, grazie agli ampi spazi e aree verdi, \u00e8 indicata per gli anziani, che infatti la preferiscono. Prima del 1985 il prezzo degli immobili era molto ridotto, ma oggi non \u00e8 pi\u00f9 cos\u00ec, in seguito allo sviluppo della metropolitana e di altri servizi.\nMayur Vihar Phase II.\nMayur Vihar Phase II si trova accanto a East Vinod Nagar, Sanjay Jheel Park e Kalyan Vas Janta Flats. \u00c8 stata ideata nel 1984 e sviluppata in modo tale che tutte le abitazioni presentino almeno un lato su un parco o un giardino. \nIl parco Sanjay Jheel dona senso estetico all'area. Tutto il quartiere \u00e8 suddiviso in \"Pockets\" che seguono l'ordine alfabetico dalla A alla F. Le Pocket A, C ed E ospitano dei mercati sviluppati dalla DDA. In pi\u00f9, Pocket B presenta un vero e proprio complesso commerciale. I residenti hanno infatti facile accesso a ospedali, cliniche, studi di diagnostica e farmacie. In Pocket B \u00e8 presente anche la Bal Bhavan Public School.\nAnche Phase II ospita diversi luoghi di culto. Il tempio di Neelam Mata \u00e8 il punto di riferimento. Sono presenti anche un Masjid (moschea) e un Gurdwara. In tutte le pockets sono presenti delle associazioni per il benessere dei residenti (RWA) che si occupano dello sviluppo e del mantenimento della zona.\nNel corso del tempo, Phase II ha diversificato la propria popolazione, cos\u00ec da essere oggi considerata una zona cosmopolita. Essa ospita infatti cittadini di diverse religioni e provenienti da diverse parti dell'India.\nDistanze: Noida 7 km, New Delhi Railway Station 12 km, Old Delhi Railway Station 12 km, Airport: 35 km.\nMayur Vihar Phase III.\nMayur Vihar Phase III \u00e8 delimitata da un lato dal confine con NOIDA e dall'altro dai quartieri di Kondli and Kalyanpuri. Gli immobili sono divisi in tipo LIG (Low Income Group), MIG (Medium Income Group) e HIG (High Income Group). I LIG si trovano in Pocket A, 1 e 3. Gli HIG sono rappresentati dagli SFS Flats e si trovano nelle Pocket da A a D. I MIG si trovano nelle Pocket da 1 a 6. Nelle Pocket 2 e 4 si trovano anche degli appartamenti LIG da implementare. Accanto ai precedenti condomini, a M.V.P.III si trovano anche delle abitazioni private, numerate B1, B2, ecc.\nIl Settore G ospita 480 appartamenti MIG di recente costruzione e si trova di fronte agli SFS Flats, Pocket D. I pi\u00f9 vicini punti di riferimento sono la HDFC Bank, Smriti Vana e Indane Gas Agency. \nMayur Vihar Phase III ospita dei veri e propri villaggi, chiamati Dallupura, Kondli e Gharol. Nelle vicinanze si trova il Maharaja Agrasain College D.U.\nUna delle caratteristiche della zona \u00e8 la presenza di ottimi istituti scolastici, come la St. Mary's Senior Secondary School.\nLa popolazione comprende molti indiani del sud, soprattutto del Kerala, ma ospita anche cittadini di altri Stati, come Punjab, Bengala e Bihar."}
{"id": "4221354", "revid": "110157", "url": "https://it.wikipedia.org/wiki?curid=4221354", "title": "Jav\u016frek", "text": "Jav\u016frek (in tedesco \"Jawurek\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221357", "revid": "110157", "url": "https://it.wikipedia.org/wiki?curid=4221357", "title": "Jina\u010dovice", "text": "Jina\u010dovice (in tedesco \"Inatschowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221359", "revid": "110157", "url": "https://it.wikipedia.org/wiki?curid=4221359", "title": "Ji\u0159\u00edkovice", "text": "Ji\u0159\u00edkovice (in tedesco \"Jirschikowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221361", "revid": "125189723", "url": "https://it.wikipedia.org/wiki?curid=4221361", "title": "Kaly", "text": "Kaly (in tedesco \"Kally\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221363", "revid": "110157", "url": "https://it.wikipedia.org/wiki?curid=4221363", "title": "Kanice (Moravia meridionale)", "text": "Kanice (in tedesco \"Kanitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221364", "revid": "110157", "url": "https://it.wikipedia.org/wiki?curid=4221364", "title": "Katov (Moravia meridionale)", "text": "Katov (in tedesco \"Kattow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221366", "revid": "110157", "url": "https://it.wikipedia.org/wiki?curid=4221366", "title": "Ketkovice", "text": "Ketkovice (in tedesco \"Ketkowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221367", "revid": "298229", "url": "https://it.wikipedia.org/wiki?curid=4221367", "title": "In Your House 3", "text": "In Your House 3 \u00e8 stato il terzo evento della serie \"In Your House\" prodotto dalla World Wrestling Federation. L'evento si svolse il 24 settembre 1995 al Saginaw Civic Center di Saginaw, Michigan."}
{"id": "4221368", "revid": "110157", "url": "https://it.wikipedia.org/wiki?curid=4221368", "title": "Kobylnice (Moravia meridionale)", "text": "Kobylnice (in tedesco \"Kobelnitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221369", "revid": "767487", "url": "https://it.wikipedia.org/wiki?curid=4221369", "title": "Bang Seong-yun", "text": ""}
{"id": "4221370", "revid": "300067", "url": "https://it.wikipedia.org/wiki?curid=4221370", "title": "Bang Sung-yoon", "text": ""}
{"id": "4221371", "revid": "298229", "url": "https://it.wikipedia.org/wiki?curid=4221371", "title": "In Your House 4", "text": "In Your House 4 \u00e8 stato un evento prodotto dalla World Wrestling Federation. L'evento si svolse il 22 ottobre 1995 alla Winnipeg Arena di Winnipeg, in Canada."}
{"id": "4221372", "revid": "110157", "url": "https://it.wikipedia.org/wiki?curid=4221372", "title": "Kratochvilka", "text": "Kratochvilka (in tedesco \"Kurzweil\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221375", "revid": "110157", "url": "https://it.wikipedia.org/wiki?curid=4221375", "title": "K\u0159i\u017e\u00ednkov", "text": "K\u0159i\u017e\u00ednkov (in tedesco \"Krischinkow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221377", "revid": "110157", "url": "https://it.wikipedia.org/wiki?curid=4221377", "title": "Kupa\u0159ovice", "text": "Kupa\u0159ovice (in tedesco \"Kuprowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221380", "revid": "110157", "url": "https://it.wikipedia.org/wiki?curid=4221380", "title": "Ku\u0159imsk\u00e1 Nov\u00e1 Ves", "text": "Ku\u0159imsk\u00e1 Nov\u00e1 Ves (in tedesco \"Neudorf bei Gurein\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221381", "revid": "767487", "url": "https://it.wikipedia.org/wiki?curid=4221381", "title": "Ku\u0159imsk\u00e9 Jest\u0159ab\u00ed", "text": "Ku\u0159imsk\u00e9 Jest\u0159ab\u00ed (in tedesco \"Jestrab bei Gurein\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221384", "revid": "110157", "url": "https://it.wikipedia.org/wiki?curid=4221384", "title": "La\u017e\u00e1nky (Moravia meridionale)", "text": "La\u017e\u00e1nky (in tedesco \"Laschanko\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221385", "revid": "110157", "url": "https://it.wikipedia.org/wiki?curid=4221385", "title": "Ledce u \u017didlochovic", "text": "Ledce (in tedesco \"Laatz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221387", "revid": "1305772", "url": "https://it.wikipedia.org/wiki?curid=4221387", "title": "Lelekovice", "text": "Lelekovice (in tedesco \"Lelekowitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221389", "revid": "834", "url": "https://it.wikipedia.org/wiki?curid=4221389", "title": "Gold Glove Award", "text": ""}
{"id": "4221391", "revid": "599013", "url": "https://it.wikipedia.org/wiki?curid=4221391", "title": "A\u00efssa Maiga", "text": ""}
{"id": "4221392", "revid": "110157", "url": "https://it.wikipedia.org/wiki?curid=4221392", "title": "Litostrov", "text": "Litostrov (in tedesco \"Litostrow\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221395", "revid": "300067", "url": "https://it.wikipedia.org/wiki?curid=4221395", "title": "Bang Sung Yoon", "text": ""}
{"id": "4221396", "revid": "277947", "url": "https://it.wikipedia.org/wiki?curid=4221396", "title": "Letteratura ispanoamericana", "text": "La letteratura ispanoamericana \u00e8 una categoria della letteratura latinoamericana che comprende solo le opere di autori dell'America Latina scritte in lingua spagnola.\nStoria.\nOrigini.\nGi\u00e0 i primi \"conquistadores\" produssero cronache e racconti scritti delle loro esperienze. Un esempio sono le lettere\ne il \"Diario di bordo\" di Cristoforo Colombo (1451-1506) o la descrizione della conquista del Messico di Bernal D\u00edaz del Castillo (1492-1584) nella \"Historia Verdadera de la Conquista de la Nueva Espa\u00f1a\". Alcuni autori, legati ai Re spagnoli, giustificavano la conquista, come Hern\u00e1n Cort\u00e9s (1485-1547) con la sua \"Cartas de relaci\u00f3n\" o Gonzalo Fern\u00e1ndez de Oviedo (1476-1557) con la \"Historia general y natural de las Indias y Tierra Firme del mar Oc\u00e9ano\". A volte queste opere erano in relazione con gli aspri dibattiti sulla condizione degli indigeni e sui problemi etici della colonizzazione, come nell'opera di Bartolom\u00e9 de Las Casas (1484-1566), \"Brev\u00edsima relaci\u00f3n de la destrucci\u00f3n de las Indias\", in cui si denunciavano la crudelt\u00e0 e le ingiustizie della conquista.\nL'autore che viene considerato il primo scrittore americano \u00e8 Garcilaso de la Vega (1539-1616), figlio di un \"conquistador\" e di una principessa Inca; con il capolavoro i \"Commentari reali degli Inca\" si situ\u00f2 tra due mondi e ne divenne l'interprete.\nDurante il periodo coloniale, la cultura fu spesso nelle mani della Chiesa. All'interno di questo contesto, nel secolo del barocco, si svilupparono l'opera poetica e filosofica di Suor Juana In\u00e9s de la Cruz (1648-1695) e quella storico-scientifica di Carlos de Sig\u00fcenza y G\u00f3ngora (1645\u20131700).\nFra la fine del XVIII secolo e l'inizio del XIX, emerse un'autonoma tradizione di scrittura, legata al movimento di lotta per l'indipendenza, ben esemplificata dal primo romanzo ispanoamericano \"El Periquillo Sarniento\" (\"Il pappagallino rognoso\", 1816), scritto da Jos\u00e9 Joaqu\u00edn Fern\u00e1ndez de Lizardi (1776-1827), dal poema \"Rusticatio Mexicana\" (1781) di Rafael Land\u00edvar, uno dei primi esempi di poesia peculiarmente americana, scritta con una sensibilit\u00e0 americana, dalla poesia \"La victoria de Jun\u00edn-Canto a Bol\u00edvar\" (1825) di Jos\u00e9 Joaqu\u00edn de Olmedo (1780\u20131847) e dai poemi patriottici di Juan Cruz Varela (1794\u20131839).\nGli stessi \"libertadores\" spesso si cimentarono nella scrittura, come fecero Sim\u00f3n Bolivar (1783-1830) e, con migliori risultati, il neoclassico Andr\u00e9s Bello (1781-1865).\nIl XIX secolo.\nLa letteratura del XIX secolo vari\u00f2 tra Romanticismo, con i suoi elementi peculiari di una profonda attenzione al popolo, alla storia, alla tradizione, alla natura del Paese, e Naturalismo, caratterizzato dalle tematiche urbane, dei contadini, degli immigrati, del ceto medio, della conflittualit\u00e0 delle classi; contemporaneamente si rafforzarono e si stabilirono precise identit\u00e0 nazionali, oltrech\u00e9 i movimenti nazionalistici. Spesso il dibattito letterario si concentrava sul problema dei rapporti fra civilt\u00e0 e natura (o barbarie), tra civilt\u00e0 e oppressione, come negli esempi di \"Mar\u00eda\" del colombiano Jorge Isaac o \"Cumand\u00e1\" (1879) dell'ecuadoriano Juan Le\u00f3n Mera (1832-1894), di \"Facundo\" (1845) dell'argentino Domingo Faustino Sarmiento (1811-1888), opera di denuncia della dittatura di Juan Manuel de Rosas (1793-1877); Sarmiento ricerc\u00f2, durante la sua carriera letteraria, una maggiore libert\u00e0 espressiva e linguistica. Mera e Ignacio Manuel Altamirano (1834\u20131893) diffusero il mito del buon selvaggio e definirono buoni gli \"indios\".\nA Cuba il poeta pre-romantico Jos\u00e9 Mar\u00eda Heredia (1803-1839) fu il precursore del suo connazionale pi\u00f9 famoso: Jos\u00e9 Mart\u00ed (1853-1895), che rivalut\u00f2 le civilt\u00e0 precolombiane e raggiunse un sincretismo linguistico modernista.\nDomingo del Monte (1804\u20141853) e Cirilo Villaverde (1812\u20131894) approfondirono il tema delle ingiustizie sociali e delle bellezze creole.\nIn Argentina, a Buenos Aires, nacque nel 1837, grazie all'iniziativa di Marcos Sastre, il \"Sal\u00f2n literario\", animato da autori come Esteban Echeverr\u00eda (1805-1851) e Juan Mar\u00eca Guti\u00e9rrez (1809-1878), con l'intento di proporre una letteratura non solamente imitativa di quella europea; a Citt\u00e0 del Messico nel 1839 fu fondata la \"Academia de Letr\u00e1n\", mentre a Santiago del Cile nel 1842 la \"Sociedad Literaria\". Il dibattito letterario incluse anche tematiche politiche, storiche, sociali e pedagogiche.\nEmerse in quel periodo il poema epico \"gauchesco\" Mart\u00edn Fierro (1872) dell'argentino Jos\u00e9 Hern\u00e1ndez (1834-1886). \u00c8 la storia di un povero gaucho che viene arruolato per combattere una guerra di frontiera contro gli indios, e che ebbe un sorprendente successo di pubblico.\nAnche Bartolom\u00e9 Hidalgo (1788\u20131822) e Bartolom\u00e9 Mitre (1821\u20131906) si dedicarono con successo alla poesia \"gauchesca\".\nIl Realismo e il Naturalismo ampliarono la geografia, i personaggi e gli argomenti letterari. Alberto Blest Gana (1830\u20131920) denunci\u00f2 i privilegi sociali, Clorinda Matto de Turner (1852\u20131909) narr\u00f2 i vizi e le virt\u00f9 del popolo, Manuel Gonz\u00e1lez Prada (1848\u20131918) quelli degli \"indios\", Tom\u00e1s Carrasquilla (1858\u20131940) si sofferm\u00f2 sul linguaggio popolare e Eugenio Cambaceres (1843\u20131888) sull'immigrazione.\nTra gli autori pi\u00f9 apprezzati di questo periodo, annoveriamo il messicano Manuel Mar\u00eda Flores (1840-1885), di impronta romantica, che con l'opera \"Pasionarias\" raggiunse uno dei livelli pi\u00f9 alti nella poesia, e il drammaturgo uruguaiano Florencio S\u00e1nchez (1875\u20131910), che \u00e8 considerato il vero iniziatore del teatro moderno dell'America meridionale.\nIl modernismo.\nA partire dal tardo XIX secolo, nella letteratura latinoamericana, emerse un movimento modernista, che avvi\u00f2 un rinnovamento radicale nel linguaggio poetico e della metrica, e il cui testo fondamentale \u00e8 considerato \"Azul\" (1888) del poeta nicaraguense Rub\u00e9n Dar\u00edo (1867-1916).\nTra i precursori del movimento, nella fase di transizione dal romanticismo al modernismo, si possono citare il poeta messicano Salvador D\u00edaz Mir\u00f3n (1853\u20131928) e lo scrittore messicano Manuel Guti\u00e9rrez N\u00e1jera (1859\u20131895), fondatore della \"Revista Azul\".\nQuesto fu il primo movimento letterario latinoamericano ad avere qualche influenza fuori dalla regione culturale d'origine e fu anche il primo movimento realmente latinoamericano, visto che le differenze nazionali cominciavano a non costituire pi\u00f9 un problema; per esempio Jos\u00e9 Mart\u00ed, un patriota cubano, visse in Messico e scrisse per i giornali argentini. Nel 1900 l'uruguayano Jos\u00e9 Enrique Rod\u00f3 (1871-1917) scrisse l'opera-manifesto che favor\u00ec il risveglio culturale di tutta la regione rivendicandone la \"latinit\u00e0\": \"Ariel\". Discepoli di Dar\u00edo possono essere considerati il messicano Amado Nervo (1870-1919), che in un secondo tempo si avvicin\u00f2 all'Espressionismo, il boliviano Ricardo Jaimes Freyre (1868-1933), che fond\u00f2 assieme a Dar\u00edo la \"Revista de Am\u00e9rica\" (1894), e soprattutto l'argentino Leopoldo Lugones (1874-1938), di rara erudizione linguistica.\nAutore-chiave della \"vanguardia\" poetica \u00e8 il peruviano C\u00e9sar Vallejo (1892-1938), che scrisse \"Los Heraldos Negros\" nel 1918, trattando la sofferenza universale degli esseri umani e \"Trilce\" nel 1922, il cui stile esprime un rinnovamento radicale nella poesia di lingua castigliana a partire dal primo dopoguerra che lo avviciner\u00e0 all'ultraismo e al creazionismo.\nAnche se il modernismo in se stesso \u00e8 visto spesso come un movimento estetizzante e antipolitico, alcuni suoi esponenti, e tra essi Mart\u00ec e i peruviani Manuel Gonz\u00e1lez Prada e Jos\u00e9 Carlos Mari\u00e1tegui (1894-1930), si distinsero per un'aspra critica nei confronti della societ\u00e0 contemporanea e dell'ordine sociale, specialmente per quel che riguardava il trattamento delle popolazioni indigene. Negli anni venti si svilupp\u00f2 un movimento cosiddetto di \u00abindigenismo\u00bb, cio\u00e8 dedicato a rappresentare la cultura degli indigeni e le ingiustizie che questi avevano subito a causa della colonizzazione. Parte di questo movimento sono, per esempio, il peruviano Jos\u00e9 Mar\u00eda Arguedas (1911-1969) e la messicana Rosario Castellanos (1925-1974).\nIl poeta e storico messicano Alfonso Reyes (1889-1959), caratterizzato dal suo universalismo, \u00e8 stato un autore di riferimento per due generazioni, da Borges (1899-1986) a Octavio Paz (1914-1998).\nL'argentino Jorge Luis Borges, negli anni venti, invent\u00f2 quello che \u00e8 quasi un altro genere rispetto al modernismo, fatto di corti racconti filosofici e allegorici, pieno di erudizione e senso dell'umorismo, quasi un'anticipazione della narrativa post-moderna. Ben presto Borges divent\u00f2 il pi\u00f9 importante e pi\u00f9 conosciuto scrittore latinoamericano. Nello stesso periodo Roberto Arlt (1900-1942) cre\u00f2 uno stile molto differente, pi\u00f9 vicino alla cultura di massa e alla letteratura popolare, riflettendo i fenomeni di urbanizzazione e di immigrazione dall'Europa che stavano cambiando la societ\u00e0 del Cono Sud. Anche Ricardo G\u00fciraldes (1886\u20131927) incentr\u00f2 le sue opere sulle insidie del materialismo e del cosmopolitismo.\nLa grande letteratura brasiliana del Ventesimo secolo, connessa, specie a partire dal principio della \"vanguardia\" ,con quelle ispaniche coeve , prende avvio ,negli anni Venti-Trenta, con le opere narrative di Erico Verissimo (\"Caminhos cruzados, Musica ao longe, Um lugar ao sol) ,\" quelle del poeta e narratore Oswald de Andrade (1890-1954) (\"Pau Brasil, Memorias sentimentais de Joao Miramar, Serafim Ponte Grande),\" il cui \"Manifesto Antrop\u00f3fago\" esaltava la natura meticcia della cultura brasiliana, e quelle del poeta Carlos Drummond de Andrade (1902-1987), il cui canto raggiunge vertici creativi di valore universale (\"Procura da poesia)\" .\nLa rivoluzione messicana ha ispirato molti romanzi, come \"Los de abajo\" di Mariano Azuela (1873-1952), un'opera impegnata, influenzata dal realismo socialista che divent\u00f2 il punto di riferimento per la letteratura messicana per diversi anni, oltrech\u00e9 \"La sombra del caudillo\" (1929) di Mart\u00edn Luis Guzm\u00e1n (1887\u20131976). Nel 1940 il romanziere messicano Juan Rulfo (1917-1986) e il guatemalteco Miguel \u00c1ngel Asturias (1899-1974) sarebbero stati i precursori del cosiddetto \"periodo del Boom\", la cui caratteristica principale era lo stile del \"realismo magico\".\nNella sua \"Antolog\u00eda de la poes\u00eda modernista\", \u00c1ngel Crespo (1926-1995) include nel movimento: i messicani Manuel Guti\u00e9rrez N\u00e1jera, Salvador D\u00edaz Mir\u00f3n, Luis Gonzaga Urbina, Amado Nervo ed Enrique Gonz\u00e1lez Mart\u00ednez (1871-1952); i colombiani Jos\u00e9 Asunci\u00f3n Silva (1865-1896), Guillermo Valencia (1873-1943), Porfirio Barba-Jacob (1883-1942); i cubani Jos\u00e9 Mart\u00ed e Juli\u00e1n del Casal (1863-1893); gli argentini Leopoldo D\u00edaz e Leopoldo Lugones; gli uruguaiani Julio Herrera y Reissig (1875-1910) e Delmira Agustini (1886-1914); il nicaraguense Rub\u00e9n Dar\u00edo; il peruviano Jos\u00e9 Santos Chocano (1875-1934) e Clemente Palma (1872\u20131946); il boliviano Ricardo Jaimes Freyre.\nPost modernismo.\nPoesia.\nLa poesia latinoamericana del XX secolo si \u00e8 spesso basata sull'impegno politico, particolarmente sul modello del premio Nobel cileno Pablo Neruda (1904-1973), del nicaraguense Ernesto Cardenal (1925 - 2020), del salvadoregno Roque Dalton (1935-1975) e del colombiano Germ\u00e1n Pardo Garc\u00eda.\nAltri poeti significativi sono il cubano Nicol\u00e1s Guill\u00e9n (1902-1989) con la sua poesia afrocubana, gli uruguaiani Mario Benedetti (1920-2009) e Juana de Ibarbourou (1895\u20131979), la cilena Gabriela Mistral (1889-1957), il messicano Octavio Paz (gli ultimi due entrambi vincitori del premio Nobel). In Per\u00f9 di rilievo la cosiddetta Generazione del 60.\nProsa.\nLo scrittore cubano Alejo Carpentier (1904-1980) conia la definizione di \"reale meraviglioso\" (\"Real Maravilloso\") per spiegare la realt\u00e0 latinoamericana. La sua narrativa \u00e8 permasa di afrocubanismo, ma interconnessa con la cultura europea e americana.\nIl romanzo sperimentale dell'argentino Julio Cort\u00e1zar (1914-1984), \"Rayuela\" (Il gioco del mondo, 1963) fu immediatamente pubblicato in Spagna e poi tradotto in inglese. Fra il 1966 e il 1968 Emir Rodr\u00edguez Monegal pubblic\u00f2 la rivista letteraria Mundo Nuevo, un mensile che ebbe un ruolo chiave nel lanciare la narrativa di giovani scrittori come Guillermo Cabrera Infante (1929-2005) o Severo Sarduy (1937-1993). Due capitoli di \"Cien a\u00f1os de soledad\" (\"Cent'anni di solitudine\"), capolavoro di Gabriel Garc\u00eda M\u00e1rquez (1927-2014), vennero anticipati proprio su \"Mundo Nuevo\". Nel 1967, \"Cent'anni di solitudine\" fu pubblicato integralmente e col suo successo segn\u00f2 l'affermazione a livello mondiale dello stile noto come \u00abrealismo magico\u00bb. L'apice del boom letterario in America Latina \u00e8 di solito identificato col monumentale romanzo \"Yo, el supremo\" (1974) di Augusto Roa Bastos (1917-2005). Altri importanti narratori del periodo sono il gi\u00e0 citato scrittore cubano Cabrera Infante e il cileno Jos\u00e9 Donoso (1924-1996).\nLetteratura contemporanea.\nL'ultima generazione degli intellettuali ispanoamericani \u00e8 stata fortemente influenzata dalla rivoluzione castrista a Cuba e dalle dittature militari degli anni '70 e 80 in Cile, Argentina e Paraguay. Per molti vi \u00e8 anche una stagione in esilio in Europa o in Messico, come Antonio Di Benedetto, Juan Carlos Martini, Ariel Dorfman, Cristina Peri Rossi (1941), Mario Benedetti e Jorge Majfud (1969).\nMa \u00e8 anche l'esplosione mondiale del romanzo latino americano come fenomeno editoriale, sulla scia dei premi Nobel Garc\u00eca M\u00e0rquez e del peruviano Mario Vargas Llosa (1936), con autori come Ricardo Piglia (1941-2017), Paco Ignacio Taibo II (1949), Osvaldo Soriano (1943-1997), Juan Jos\u00e9 Saer (1937-2005), Jos\u00e9 Balza (1939), Isabel Allende (1942), Rafael Cadenas (1930), Jos\u00e8 Pacheco, Omar Cabezas, Eugenio Montejo, Luis Sep\u00falveda (1949 - 2020), Laura Esquivel (1950), e Giannina Braschi (1953)."}
{"id": "4221399", "revid": "752092", "url": "https://it.wikipedia.org/wiki?curid=4221399", "title": "Grattacielo regione piemonte", "text": ""}
{"id": "4221402", "revid": "110157", "url": "https://it.wikipedia.org/wiki?curid=4221402", "title": "Un\u00edn (Repubblica Ceca)", "text": "Un\u00edn (in tedesco \"Hunin\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221403", "revid": "483731", "url": "https://it.wikipedia.org/wiki?curid=4221403", "title": "Biblioteca centrale delle facolt\u00e0 di architettura", "text": ""}
{"id": "4221405", "revid": "322321", "url": "https://it.wikipedia.org/wiki?curid=4221405", "title": "Paolo Mietto", "text": "Biografia.\nNacque a Padova il 26 maggio 1934.\nIl 30 marzo 1963 fu ordinato sacerdote per la Congregazione di San Giuseppe.\nSvolse vari incarichi all'interno della congregazione (maestro dei novizi, direttore dello studentato teologico) e per dodici anni ricopr\u00ec il ruolo di superiore generale.\nDal 1\u00ba luglio 1994 fu vescovo titolare di Muzuca di Bizacena.\nDal 2 agosto 1996 all'11 giugno 2010 fu vicario apostolico del Napo.\nIl 19 marzo 2009 ricevette un'onorificenza dal presidente della Repubblica Italiana per la solidariet\u00e0 profusa nei suoi quindici anni di episcopato in Ecuador.\nDal 10 febbraio 2012 al 21 novembre 2013 fu amministratore apostolico di San Miguel de Sucumb\u00edos.\nMor\u00ec a Quito il 25 maggio 2020, un giorno prima di compiere 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4221409", "revid": "110157", "url": "https://it.wikipedia.org/wiki?curid=4221409", "title": "\u0158\u00ed\u010dky", "text": "\u0158\u00ed\u010dky (in tedesco \"Ritschka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221412", "revid": "110157", "url": "https://it.wikipedia.org/wiki?curid=4221412", "title": "Skali\u010dka (Moravia meridionale)", "text": "Skali\u010dka (in tedesco \"Skalitschka\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221415", "revid": "110157", "url": "https://it.wikipedia.org/wiki?curid=4221415", "title": "Otmarov", "text": "Otmarov (in tedesco \"Otmarau\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221416", "revid": "599013", "url": "https://it.wikipedia.org/wiki?curid=4221416", "title": "Jan Akkersdijk", "text": "Carriera.\nA livello di club, Akkersdijk ha giocato tra le file del Velocitas Breda.\nHa giocato in totale due partite con la maglia della nazionale olandese, esordindo il 26 aprile 1908 a Rotterdam contro il Belgio, nella stessa occasione ha messo a segno il suo unico goal con la maglia Oranje."}
{"id": "4221418", "revid": "110157", "url": "https://it.wikipedia.org/wiki?curid=4221418", "title": "Pern\u0161tejnsk\u00e9 Jest\u0159ab\u00ed", "text": "Pern\u0161tejnsk\u00e9 Jest\u0159ab\u00ed (in tedesco \"Jestrab bei Pernstein\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221421", "revid": "110157", "url": "https://it.wikipedia.org/wiki?curid=4221421", "title": "Veversk\u00e9 Kn\u00ednice", "text": "Veversk\u00e9 Kn\u00ednice (in tedesco \"Deutsch Kinitz\") \u00e8 un comune della Repubblica Ceca facente parte del distretto di Brno-venkov, in Moravia Meridionale."}
{"id": "4221423", "revid": "119480076", "url": "https://it.wikipedia.org/wiki?curid=4221423", "title": "Terreno argilloso", "text": "Un terreno argilloso o pesante o compatto, in agronomia, \u00e8 un suolo la cui tessitura \u00e8 composta da oltre il 18% in argilla sul totale della terra fine. Da un punto di vista chimico e mineralogico, la frazione granulometrica prevalente, l'argilla, \u00e8 rappresentata da minerali argillosi, silice, idrossidi di ferro e alluminio e dall'humus.\nL'aggettivo \"compatto\", attribuito a questo terreno, si deve al ruolo preponderante delle forze di coesione sullo stato di coerenza del terreno, che appare tenace e povero di macropori. L'aggettivo \"pesante\" \u00e8 invece derivato dallo sforzo fisico richiesto dalla lavorazione di questo terreno. In realt\u00e0 la densit\u00e0 dei terreni argillosi, sia apparente sia reale, \u00e8 inferiore a quella dei cosiddetti \"terreni leggeri\", i terreni sabbiosi, sia per la maggiore porosit\u00e0 totale sia per la natura chimica e mineralogica delle particelle primarie. Queste denominazioni fanno comunque riferimento alle propriet\u00e0 intrinseche dei terreni argillosi allo stato coesivo, ovvero con un modesto contenuto in acqua, condizione in cui sono prevalenti le forze di coesione interna.\nCaratteristiche strutturali.\nLe particelle pi\u00f9 fini, di dimensioni inferiori a 1 \u03bcm, sono composte prevalentemente da minerali argillosi o humus e hanno propriet\u00e0 colloidali. Il rapporto quantitativo tra colloidi minerali e colloidi organici condiziona il tipo di struttura:\nNei terreni argillosi degli ambienti a clima temperato-caldo, il tenore di sostanza organica \u00e8 generalmente modesto, perci\u00f2 i terreni argillosi hanno una struttura tipicamente granulare, con tendenza a un'eccessiva microporosit\u00e0. Nei suoli agrari, generalmente sottoposti a lavorazione, si forma una struttura di disgregazione, che ha carattere transitorio, caratterizzata da un miglior rapporto tra macroporosit\u00e0 e microporosit\u00e0, fondamentale per creare condizioni di abitabilit\u00e0 compatibili con l'esercizio ordinario dell'agricoltura.\nPropriet\u00e0 fisico-meccaniche.\nLe propriet\u00e0 fisico-meccaniche dei terreni argillosi sono strettamente dipendenti dal loro stato strutturale e dalle spiccate propriet\u00e0 colloidali. Allo stato coesivo sono terreni notoriamente compatti e dotati di una notevole tenacit\u00e0, mentre allo stato plastico sono fortemente adesivi. La porosit\u00e0 \u00e8 elevata, generalmente superiore al 50%, perci\u00f2 hanno una densit\u00e0 apparente relativamente bassa, dell'ordine di 1,2 t/m3 quando non sono lavorati. Tuttavia, il rapporto tra macroporosit\u00e0 e microporosit\u00e0 \u00e8 sbilanciato a favore di quest'ultima. L'elevata dotazione di colloidi e, pi\u00f9 in generale, di particelle fini, conferisce a questi terreni una buona capacit\u00e0 di ritenzione idrica ma, al tempo stesso, li rende poco permeabili e di difficile drenaggio, specialmente se mal strutturati.\nFra le propriet\u00e0 fisico-meccaniche va segnalata anche la crepacciabilit\u00e0, per quanto questa sia strettamente associata al tipo di minerali argillosi presenti nella frazione fine. La crepacciabilit\u00e0 \u00e8 elevata nei terreni ricchi di minerali del gruppo della montmorillonite: questi minerali hanno la propriet\u00e0 di espandere reversibilmente il reticolo cristallino in condizioni di idratazione, perci\u00f2 si rigonfiano o si ritraggono in funzione dell'umidit\u00e0. Conseguenza di questa propriet\u00e0 \u00e8 la formazione di diffuse crepacciature sul terreno, sia in superficie sia in profondit\u00e0, quando \u00e8 asciutto.\nPropriet\u00e0 chimiche.\nLe propriet\u00e0 chimiche dei terreni argillosi, spesso formati su suoli alluvionali di pianura, sono potenzialmente buone sia per la composizione chimico-mineralogica equilibrata sia per l'elevato potere assorbente. Le propriet\u00e0 colloidali di questi terreni conferiscono infatti un'elevata capacit\u00e0 di scambio cationico, inferiore solo a quella dei terreni ricchi di sostanza organica, che associata all'elevata microporosit\u00e0 contribuisce a limitare i fenomeni di lisciviazione delle basi. I terreni argillosi sono fondamentalmente ben dotati in potassio, ma nei terreni con un alto tasso di saturazione in basi vi \u00e8 una dotazione sostanzialmente equilibrata. Sotto questo punto di vista, perci\u00f2, i terreni argillosi hanno potenzialmente una buona fertilit\u00e0 chimica, che pu\u00f2 raggiungere livelli elevati se ben dotati di sostanza organica.\nLe propriet\u00e0 chimiche, tuttavia, subiscono un notevole peggioramento nei terreni argillosi mal strutturati e soggetti a frequenti e prolungati ristagni idrici. In queste condizioni il potenziale di ossidoriduzione pu\u00f2 abbassarsi sensibilmente e favorire processi degenerativi che abbassano sensibilmente la fertilit\u00e0: perdite di azoto per denitrificazione, carenza di zolfo in forma assimilabile, insolubilizzazione del ferro, accumulo di prodotti fitotossici (solfuri e ioni Mn++, ecc.). Questi fenomeni sono peraltro collaterali alla carenza di ossigeno che ha un effetto di depressione dell'attivit\u00e0 biologica sia dei microrganismi aerobici, con conseguente decomposizione stentata della sostanza organica e arresto della mineralizzazione, sia delle piante agrarie, per la maggior parte suscettibili di asfissia radicale.\nPropriet\u00e0 agronomiche.\nFermo restando che le propriet\u00e0 fisiche, chimiche e biologiche di un terreno argilloso sono fortemente condizionate dal suo stato strutturale, le propriet\u00e0 agronomiche possono essere distinte in due gruppi, discernendo fra quelle positive e quelle negative. Entrambe le categorie sono sostanzialmente correlate al potere colloidale e alla porosit\u00e0 sbilanciata verso la microporosit\u00e0.\nSono propriet\u00e0 negative la tenacit\u00e0, l'impermeabilit\u00e0, la scarsa portanza, la plasticit\u00e0 e l'adesivit\u00e0 nel terreno umido. Sono invece propriet\u00e0 positive la capacit\u00e0 di ritenzione idrica e il potere assorbente. Hanno invece un duplice aspetto, positivo o negativo secondo il contesto, la capillarit\u00e0 e la crepacciabilit\u00e0.\nDifetti.\nLa tenacit\u00e0 \u00e8 il difetto pi\u00f9 evidente dei terreni argillosi, in quanto li rende di difficile lavorazione quando sono allo stato coesivo, sia manualmente sia meccanicamente. Un terreno argilloso allo stato coesivo offre una notevole resistenza alla penetrazione degli organi lavoranti, con conseguente aumento dello sforzo fisico in caso di lavorazione manuale e consumo di carburante in caso di lavorazione meccanica. Va inoltre considerato che l'aratura di un terreno allo stato coesivo genera un'eccessiva macrozollosit\u00e0, perci\u00f2, a parit\u00e0 di condizioni, \u00e8 necessario eseguire interventi pi\u00f9 energici e onerosi in sede di lavorazione complementare.\nL'impermeabilit\u00e0 \u00e8 un difetto derivante dall'eccessiva microporosit\u00e0 dei terreni argillosi. L'elevato tenore in particelle fini e la struttura prevalentemente di tipo granulare sono responsabili di uno sbilanciamento della porosit\u00e0 totale verso la microporosit\u00e0. Questa condizione rappresenta un ostacolo al movimento dell'acqua e causa una sostanziale impermeabilit\u00e0 di questi terreni. L'impermeabilit\u00e0 ha riflessi su due aspetti: la velocit\u00e0 d'infiltrazione dell'acqua superficiale e la velocit\u00e0 di smaltimento dell'acqua gravitazionale. Il primo aspetto va messo in relazione con l'intensit\u00e0 della pioggia o dell'irrigazione: un'infiltrazione lenta pu\u00f2 causare un prolungato ristagno superficiale, con conseguente rischio di insorgenza di marciumi del colletto, oppure, su terreni in pendio, pu\u00f2 causare il deflusso superficiale con conseguente ruscellamento e rischio di erosione. Il secondo aspetto va messo in relazione con la necessit\u00e0 di garantire un rapporto equilibrato fra disponibilit\u00e0 idrica e stato di aerazione del suolo: un terreno poco permeabile drena con difficolt\u00e0 l'acqua in eccesso ed \u00e8 facilmente soggetto al ristagno sottosuperficiale, con conseguente rischio di asfissia radicale e abbassamento del potenziale di ossidoriduzione.\nLa scarsa portanza e la plasticit\u00e0 nel terreno umido sono aspetti negativi associati all'instabilit\u00e0 dello stato strutturale. La compressione del terreno, causata sia dal passaggio di mezzi agricoli o, in generale, dal calpestamento, e dalla penetrazione degli organi lavoranti distrugge la struttura quando il terreno \u00e8 allo stato plastico, rendendone difficile il ripristino. Va tenuto presente che il peggioramento della struttura esalta le propriet\u00e0 negative dei terreni argillosi fino ad annullare del tutto quelle positive. Si deve perci\u00f2 evitare l'ingresso con macchine sui terreni argillosi umidi e, a maggior ragione, evitare assolutamente le lavorazioni. Questo vincolo interferisce negativamente con le esigenze relative all'organizzazione dei lavori, in quanto l'impraticabilit\u00e0 del terreno pu\u00f2 causare ritardi se non l'impossibilit\u00e0 di eseguire gli interventi agronomici nel periodo opportuno e nei tempi indicati.\nL'adesivit\u00e0, propriet\u00e0 associata anch'essa allo stato plastico del terreno, interferisce con la corretta esecuzione delle lavorazioni e richiede un maggior onere per la pulizia di macchine e attrezzi in quanto la terra aderisce alle ruote e agli organi lavoranti. Non va peraltro trascurato il rischio causato da questo fenomeno alla viabilit\u00e0 stradale: il transito intenso di mezzi agricoli che accedono da terreni umidi sulle strade bitumate determina un accumulo di fanghiglia che rende pi\u00f9 viscido il fondo stradale.\nPregi.\nLa capacit\u00e0 di ritenzione idrica \u00e8 una delle propriet\u00e0 agronomiche pi\u00f9 evidenti. Il terreno argilloso \u00e8 in grado di invasare cospicui quantitativi d'acqua e trattenerla stabilmente per tempi relativamente lunghi, anche se, a parit\u00e0 di umidit\u00e0, il potenziale idrico \u00e8 pi\u00f9 basso rispetto ai terreni poveri di colloidi. Questa propriet\u00e0 assume un'importanza fondamentale nelle regioni e nelle stagioni dove la disponibilit\u00e0 idrica \u00e8 un fattore limitante, in quanto consente l'adozione di pratiche di aridocoltura o, in irriguo, l'adozione di turni di adacquamento pi\u00f9 lunghi e una gestione pi\u00f9 elastica delle risorse idriche.\nIl potere assorbente, derivato principalmente dall'alta capacit\u00e0 di scambio, \u00e8 il secondo importante aspetto positivo. Un terreno argilloso, gestito con un piano di concimazione razionale, \u00e8 in grado di fornire elevate prestazioni produttive e, nell'ambito di una rotazione colturale poliennale, si presta all'ottimizzazione dell'impiego dei fertilizzanti.\nAspetti bivalenti.\nCome si \u00e8 detto, la capillarit\u00e0 e la crepacciabilit\u00e0 dei terreni argillosi sono propriet\u00e0 che possono rivelarsi negative o positive secondo il contesto.\nLa capillarit\u00e0 \u00e8 una propriet\u00e0 derivata dall'elevata incidenza della microporosit\u00e0 sulla porosit\u00e0 totale del terreno. In generale, il fenomeno concorre a determinare il potenziale matriciale e, quindi, influisce positivamente sulla capacit\u00e0 di ritenuta idrica. La capillarit\u00e0 pu\u00f2 costituire inoltre una propriet\u00e0 positiva in caso di apporto idrico da falde freatiche relativamente profonde, permettendo la risalita per capillarit\u00e0 fino agli strati esplorati dalle radici. La risalita capillare \u00e8 invece un fenomeno negativo in condizioni di scarsa disponibilit\u00e0 idrica in quanto incrementa le perdite d'acqua per evaporazione: l'evaporazione dalla superficie del terreno \u00e8 infatti pi\u00f9 intensa se c'\u00e8 un continuo rifornimento per risalita capillare dagli strati pi\u00f9 profondi, fenomeno alquanto frequente nei terreni argillosi.\nLa crepacciabilit\u00e0 pu\u00f2, sotto certi aspetti, attenuare i difetti di un terreno argilloso rendendolo meno impermeabile, meno tenace e meno asfittico. Inoltre favorisce un rimescolamento spontaneo del profilo del terreno nei vertisuoli, grazie al trascinamento di aggregati strutturali superficiali nei crepacci da parte dell'acqua di percolazione in occasione delle piogge. D'altra parte, la crepacciatura dei terreni intensifica le perdite per evaporazione dagli strati profondi e pu\u00f2 causare rottura degli apparati radicali.\nGestione agronomica dei terreni argillosi.\nA prescindere dai difetti intrinseci, i terreni argillosi hanno una vocazione agronomica potenzialmente elevata se gestiti in modo razionale e con l'adozione di opportuni accorgimenti. Un ridimensionamento dell'interferenza delle propriet\u00e0 negative mette in luce gli aspetti positivi, rendendoli nel complesso terreni fertili in grado di offrire per determinate colture elevate prestazioni produttive. Le strategie di una corretta gestione vertono fondamentalmente sul miglioramento e sul mantenimento di un buon stato strutturale, intervenendo con lavorazioni adeguate nel momento ottimale e contenendo, nei limiti del possibile, il passaggio di mezzi agricoli. Fra le pratiche agronomiche di maggior rilievo si citano le seguenti.\nSistemazioni superficiali.\nLe sistemazioni superficiali sono d'importanza basilare nelle regioni soggette a precipitazioni intense e ripetute almeno in determinati periodi dell'anno. L'allestimento di un'adeguata affossatura combinata con la baulatura permette un rapido deflusso superficiale dell'acqua in caso di piogge intense, evitando il ristagno superficiale e, soprattutto, l'invaso di consistenti quantitativi d'acqua di difficile smaltimento con il drenaggio sottosuperficiale. In diverse regioni dell'Italia, data l'elevata frequenza dei terreni argillosi, la sistemazione superficiale dei terreni in piano \u00e8 stata un tradizionale intervento di miglioramento fondiario a integrazione della bonifica idraulica e, almeno fino all'avvento della meccanizzazione, si \u00e8 rivelata una pratica di valorizzazione dei terreni argillosi. D'altra parte l'affossatura rappresenta un ostacolo alla meccanizzazione e nel tempo si sono adottate scelte di compromesso che hanno penalizzato l'efficienza idraulica delle sistemazioni. Il drenaggio sottosuperficiale nei terreni argillosi \u00e8 poco funzionale in quanto richiede una rete emungente pi\u00f9 fitta e, quindi, pi\u00f9 onerosa in termini d'investimento.\nLavorazioni.\nLa lavorazione principale per eccellenza adottata tradizionalmente sui terreni argillosi \u00e8 l'aratura. Lo scopo dell'aratura, nel caso specifico, \u00e8 quello di formare annualmente una pseudostruttura di disgregazione al fine di migliorare il rapporto fra macroporosit\u00e0 e microporosit\u00e0 e, al tempo stesso, ridurre il grado di compattezza del terreno, creando condizioni di migliore abitabilit\u00e0 del terreno. La condizione ottimale per l'esecuzione dell'aratura \u00e8 lo \"stato di tempera\", ovvero uno stato di umidit\u00e0 tale in cui si raggiunge il miglior compromesso tra coesione e adesione del terreno: in questo stato, il grado di umidit\u00e0 moderata riduce le forze di coesione, rendendo pi\u00f9 efficace la disgregazione delle zolle e contenendo il consumo di carburante, e al tempo stesso \u00e8 sufficientemente basso da limitare la plasticit\u00e0 e l'adesione.\nLavorazioni in condizioni di umidit\u00e0 superiori allo stato di tempera vanno assolutamente evitati in quanto danneggiano irreparabilmente la struttura del terreno e comportano il rischio di affondamento del trattore. Lavorazioni in condizioni di umidit\u00e0 inferiori, pur non interferendo con la struttura del terreno, sarebbero da evitare in quanto comportano una maggiore usura degli organi lavoranti e un maggior consumo di carburante a causa dell'elevata tenacit\u00e0 del terreno argilloso allo stato coesivo.\nVa tuttavia considerata la difficolt\u00e0 di intervenire con il terreno in stato di tempera in caso di eventi climatici sfavorevoli nel periodo autunnale: in caso di piogge autunnali intense e prolungate, il terreno pu\u00f2 raggiungere in breve tempo livelli di umidit\u00e0 che oltrepassano lo stato di tempera; in questo caso il terreno pu\u00f2 restare impraticabile anche per tempi lunghi rendendo impossibile l'esecuzione delle lavorazioni e impedendo, di conseguenza, la semina delle colture a ciclo autunno-primaverile. Per questo motivo molti agricoltori preferiscono cautelarsi contro il rischio di un eventuale decorso climatico sfavorevole che possa impedire la lavorazione autunnale e accettano l'onere di eseguire l'aratura nel periodo estivo, quando \u00e8 possibile, sul terreno allo stato coesivo.\nUn fenomeno frequente causato dall'aratura dei terreni argillosi \u00e8 la formazione del \"crostone di lavorazione\". Si tratta di uno strato concrezionato in corrispondenza della suola di lavorazione formato dalla sistematica aratura alla stessa profondit\u00e0, a causa del costipamento prodotto dal vomere. Il crostone di lavorazione rende del tutto impermeabile lo strato impedendo il drenaggio dell'acqua gravitazionale ed \u00e8 causa di ristagni sottosuperficiali. Per evitare l'inconveniente si deve variare la profondit\u00e0 di aratura di anno in anno, oppure si pu\u00f2 praticare l'aratura a due strati, con l'impiego dell'aratro ripuntatore.\nLe lavorazioni complementari di preparazione del letto di semina, in particolare l'erpicatura, vanno eseguite preferibilmente con terreno in tempera tendente allo stato coesivo. \u00c8 in questa fase, infatti, che lo sgretolamento delle zolle avviene con la massima efficacia. Qualora si sia effettuata l'aratura estiva, il terreno \u00e8 ricco di zolle di grandi dimensioni e sar\u00e0 necessario eseguire pi\u00f9 passaggi per lo sminuzzamento delle zolle o usare erpici che hanno un'azione energica, come gli erpici frangizolle o quelli rotativi. Se le condizioni lo consentono \u00e8 preferibile lasciar passare un intervallo di tempo piuttosto lungo, tra l'aratura e l'erpicatura, in modo da sfruttare l'azione di disgregazione spontanea da parte degli agenti atmosferici.\nIn merito ai lavori di coltivazione, i terreni argillosi possono trarre vantaggio dalla sarchiatura, in quanto la periodica lavorazione superficiale delle interfile previene la crepacciatura e interrompe la risalita capillare dell'acqua.\nSemina.\nIn merito alla semina va considerata la possibile formazione di una crosta superficiale che impedisce l'emergenza delle piantine. Questo problema si presenta con semi minuti quando si esegue un'erpicatura energica con eccessivo sminuzzamento del terreno nel letto di semina. A seguito delle irrigazioni in pre-emergenza o delle piogge, la struttura del terreno in superficie viene completamente distrutta e con il successivo essiccamento della superficie si forma uno strato concrezionato.\nPer prevenire questo inconveniente \u00e8 raccomandabile lasciare un certo grado di microzollosit\u00e0 superficiale e il ricorso alla semina a righe in luogo della semina a spaglio. L'allineamento dei semi in file, infatti, fa s\u00ec che le piantine in emergenza esercitino un'azione sinergica provocando la rottura dell'eventuale crosta superficiale.\nAmmendamenti.\nPer ammendamento s'intende l'apporto di materiali che modificano la tessitura o migliorano la struttura. Gli interventi del primo tipo sono proibitivi sotto l'aspetto economico a causa dell'ingente quantit\u00e0 di materiale da apportare. Per modificare la tessitura e bilanciare gli effetti negativi dell'argilla, infatti, \u00e8 necessario l'apporto di sabbia, le cui propriet\u00e0 si evidenziano solo ad alti rapporti del tenore sabbia/argilla. A titolo d'esempio, per convertire un terreno composto dal 40% di argilla, dal 30% di limo e dal 30% di sabbia, composizione limite di un terreno argilloso, in un terreno composto dal 25% di argilla, dal 30% di limo e dal 45% di sabbia, composizione limite di un terreno di medio impasto \u00e8 necessario un apporto dell'ordine di 0,37 m3 di sabbia per ogni metro cubo di terreno. Ci\u00f2 significa che per modificare la tessitura di un ettaro di terreno nei primi 40\u00a0cm di profondit\u00e0 sarebbero necessari circa 1500 metri cubi di sabbia.\nGli interventi del secondo tipo, ovvero finalizzati al miglioramento della struttura, consistono in apporti di sostanza organica che, una volta umificata migliora il rapporto tra colloidi organici e colloidi minerali, favorendo la formazione di una struttura pi\u00f9 stabile e di tipo tendenzialmente glomerulare. Questo risultato si raggiunge nel tempo con sistematiche letamazioni e con l'interramento dei residui colturali.\nScelta delle colture.\nL'indirizzo produttivo e la scelta delle colture risponde generalmente a criteri economici, tuttavia non si pu\u00f2 non tener conto, nei limiti del possibile, dei fattori ambientali, ivi compresa la vocazione agronomica del terreno in cui si opera. Nel caso dei terreni argillosi va considerata la necessit\u00e0 di limitare gli accessi frequenti in campo e l'impraticabilit\u00e0 oltre certi livelli di umidit\u00e0, cos\u00ec come va considerata la possibilit\u00e0 di insorgenza di ristagni che avranno effetti deleteri sulle colture pi\u00f9 sensibili.\nI terreni argillosi sono sostanzialmente incompatibili con l'esercizio dell'orticoltura. La coltivazione delle ortive \u00e8 caratterizzata da rapidi avvicendamenti nell'arco dell'anno, con cicli colturali pi\u00f9 o meno brevi, e dalla necessit\u00e0 di accedere in campo con frequenza pressoch\u00e9 giornaliera, sia per l'esecuzione degli ordinari interventi colturali sia per la raccolta, spesso di tipo scalare. La tenacit\u00e0 e la compattezza dei terreni argillosi, inoltre, rende pi\u00f9 onerose le frequenti lavorazioni e ostacola lo sviluppo di tuberi e radici carnose. La predisposizione ai ristagni \u00e8 altres\u00ec causa di insorgenze di marciumi basali e radicali, avversit\u00e0 di natura infettiva piuttosto frequenti in molte specie ortive. Infine non va trascurato il problema dell'imbrattamento dei prodotti orticoli da parte della terra allo stato plastico, che a causa della forte adesivit\u00e0 dei colloidi minerali rende pi\u00f9 onerose le operazioni di pulizia e mondatura degli ortaggi.\nPer quanto riguarda la frutticoltura o l'arboricoltura in generale, il fattore limitante \u00e8 rappresentato principalmente dalla sensibilit\u00e0 della maggior parte delle specie agrarie legnose ai ristagni idrici. Peraltro, a differenza delle coltivazioni erbacee, negli arboreti non \u00e8 possibile eseguire lavorazioni finalizzate alla formazione di una pseudostruttura di disgregazione, pertanto i terreni argillosi sui quali si impiantano vigneti, oliveti o frutteti, sono suscettibili di un progressivo decadimento della fertilit\u00e0 a causa del costipamento. L'adozione di adeguati accorgimenti finalizzati alla prevenzione dei ristagni, con la realizzazione di un'efficiente sistemazione superficiale, e al mantenimento di un buono stato strutturale, ad esempio con il ricorso all'inerbimento, possono comunque rendere possibile l'esercizio dell'arboricoltura anche su terreni moderatamente argillosi.\nI terreni argillosi esprimono invece la loro alta vocazione agronomica in quelle colture erbacee di pieno campo che rispondono a questi requisiti:\nIn altri termini i terreni argillosi si prestano per quelle colture che non richiedono ripetute operazioni colturali, rispondono con buone rese quantitative in condizioni di alta fertilit\u00e0 chimica o sono in grado di beneficiare di effetti residui della fertilit\u00e0. Spesso sono sfruttati per la coltivazione di piante industriali, in grado di valorizzare il potenziale produttivo di questi terreni.\nIn ogni modo, superati o ridimensionati i limiti intrinseci riportati in precedenza e utilizzati razionalmente con le colture pi\u00f9 adatte, con un occhio di riguardo nei confronti del mantenimento di una buona struttura, quelli argillosi si rivelano come i migliori terreni, in grado di offrire elevate rese unitarie."}
{"id": "4221428", "revid": "300067", "url": "https://it.wikipedia.org/wiki?curid=4221428", "title": "Moe Harkless", "text": "Carriera.\nHigh School.\nHarkless frequenta la Forest Hills High School, e durante il suo anno da \"junior\" viene nominato dal Daily News come \"New York Daily News Quenns High Scool Player of the Year\" grazie alla stagione disputata in cui ha messo a referto una media di 16,5 punti e 11,5 rimbalzi a partita. L'anno successivo Moe gioca per la South Kent High Scool, e conclude la stagione con una media di 27,2 punti, 13,6 rimbalzi e 4,2 assist a partita.\nCollege.\nDurante la stagione 2011-12 giocata da rookie alla St. John's University totalizza 15,5 punti e 8,6 rimbalzi a partita e viene nominato Rookie of the Year della Big East Conference. A fine stagione si rende eleggibile per il draft NBA 2012.\nNBA.\nIl 28 giugno 2012 viene selezionato come 15\u00aa scelta assoluta nel draft dai Philadelphia 76ers. Il 10 agosto passa agli Orlando Magic nell'ambito dello scambio che porter\u00e0 Dwight Howard ai Los Angeles Lakers e Andrew Bynum ai Philadelphia 76ers."}
{"id": "4221430", "revid": "767487", "url": "https://it.wikipedia.org/wiki?curid=4221430", "title": "Henk Angenent", "text": "Carriera.\nA livello di club, Angenent ha giocato tra le file del Fortuna '54.\nHa giocato anche una partita con la maglia della Nazionale olandese, il 30 gennaio 1957 a Madrid contro la Spagna."}
{"id": "4221434", "revid": "287204", "url": "https://it.wikipedia.org/wiki?curid=4221434", "title": "Gilles Behat", "text": ""}
{"id": "4221445", "revid": "834", "url": "https://it.wikipedia.org/wiki?curid=4221445", "title": "St. Louis Browns", "text": ""}
{"id": "4221447", "revid": "834", "url": "https://it.wikipedia.org/wiki?curid=4221447", "title": "Kansas City Athletics", "text": ""}
{"id": "4221457", "revid": "599013", "url": "https://it.wikipedia.org/wiki?curid=4221457", "title": "Matteo Beretta", "text": "Carriera.\nVanta 47 presenze e 2 reti in Serie B. Nella stagione 2001-2002 \u00e8 il miglior marcatore in campionato dell'; nella stessa annata conquista la Coppa Italia Serie C, a cui contribuisce segnando un gol nella finale di andata contro il . In carriera ha disputato oltre 200 partite in Serie C1."}
{"id": "4221458", "revid": "93556", "url": "https://it.wikipedia.org/wiki?curid=4221458", "title": "Novomoskovskij", "text": "Novomoskovskij, , \u00e8 un distretto amministrativo della citt\u00e0 di Mosca, costituito il 1\u00ba giugno 2012 a compimento di un programma di ampliamento dei confini amministrativi della citt\u00e0.\nIl quartiere Vnukovo, appartenente al distretto occidentale, ne rappresenta un'enclave, essendone completamente circondato.\nIl suo territorio comprende i seguenti insediamenti:"}
{"id": "4221466", "revid": "287204", "url": "https://it.wikipedia.org/wiki?curid=4221466", "title": "Sko\u0159enice", "text": "Sko\u0159enice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221468", "revid": "287204", "url": "https://it.wikipedia.org/wiki?curid=4221468", "title": "Skorenice", "text": ""}
{"id": "4221470", "revid": "1305772", "url": "https://it.wikipedia.org/wiki?curid=4221470", "title": "Stav", "text": "Stav \u00e8 un'arte marziale norvegese insegnata da Ivar Hafskjold. Essa utilizza runes e mitologia nordica, venendo insegnata sulla base della tradizione orale che egli sostiene sia stata preservata nella sua famiglia.\nNegli anni 1990, Ivar Hafskjold assunse quattro apprendisti personali e studenti; Shaun Brassfield-Thorpe, Kolbjorn M\u00e4rtens, David Watkinson e Graham Butcher. Tutti i contemporanei insegnanti di Stav derivano dalla linea di insegnamento diretta di Ivar Hafskjold e/o da uno dei suoi primi quattro allievi, ognuno dei quali \u00e8 riconosciuto come maestro.\nStav ricorda il T'ai chi, con gli allievi che iniziano con posizioni ritualizzate simili alle sedici rune del Younger Futhark."}
{"id": "4221472", "revid": "110157", "url": "https://it.wikipedia.org/wiki?curid=4221472", "title": "Slatina (\u00dast\u00ed nad Orlic\u00ed)", "text": "Slatina \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221473", "revid": "2134764", "url": "https://it.wikipedia.org/wiki?curid=4221473", "title": "Sherman Gay", "text": ""}
{"id": "4221479", "revid": "228587", "url": "https://it.wikipedia.org/wiki?curid=4221479", "title": "Wayne Pedzwater", "text": "Biografia.\nNato col nome di Wayne Pedziwiatr, cognome che cambier\u00e0 negli anni 80 a causa dell'impronunciabile cacofonia, svolge i suoi studi musicali presso l'universit\u00e0 di Berklee. Notato da Buddy Rich, entra a far parte della sua orchestra, con la quale si esibisce in tutto il mondo. Nel 1980 si sposta a New York, dove comincia la sua fortuna e accresce la sua fama, non solo nel jazz e nelle big band, ma anche come solista e turnista con i maggiori esponenti del pop elettrico, divenendo uno dei musicisti di riferimento nel suo strumento. L'importanza del panorama musicale newyorkese gli permette di affiancare alla attivit\u00e0 live una affermata carriera come esecutore in molti dei dischi di maggior successo degli anni 80 e 90.\nConsiderato tra i grandi dello strumento, ha collaborato con molti artisti di rilievo, come Buddy Rich, John Lennon, Michael Jackson, Jewel, The Honeydrippers, Simon and Garfunkel, Carly Simon, Bette Midler, Carole King, Thom Rotella e Y\u014dko Ono.\nPedzwater \u00e8 noto anche per essere stato membro dei Blood, Sweat &amp; Tears. La sua particolarit\u00e0, per la quale era molto apprezzato, era quella di spaziare in diversi generi musicali ed avere un ottimo senso del groove e del ritmo.\nIl 17 marzo 2005, \u00e8 morto nel sonno, durante le prime ore del mattino dopo una lunga malattia."}
{"id": "4221480", "revid": "72396", "url": "https://it.wikipedia.org/wiki?curid=4221480", "title": "Troickij (distretto di Mosca)", "text": "Troickij, traslitterato anche come \"Troitskij\", , \u00e8 un distretto amministrativo della citt\u00e0 di Mosca costituito il 1\u00ba giugno 2012, a compimento di un programma di ampliamento dei confini amministrativi della citt\u00e0.\nIl suo territorio comprende i seguenti insediamenti:"}
{"id": "4221481", "revid": "110157", "url": "https://it.wikipedia.org/wiki?curid=4221481", "title": "Sobkovice", "text": "Sobkovice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221482", "revid": "599013", "url": "https://it.wikipedia.org/wiki?curid=4221482", "title": "Walter Crickmer", "text": "Fu segretario del Manchester United dal 1926 al 1958, quando per\u00ec nel disastro aereo di Monaco di Baviera mentre era al seguito della squadra. Fu anche allenatore dei \"Red Devils\" in due diversi periodi, dal 1931 al 1932 e dal 1937 al 1947, per un totale di 119 partite"}
{"id": "4221483", "revid": "784498", "url": "https://it.wikipedia.org/wiki?curid=4221483", "title": "Wayne Pedziwiatr", "text": ""}
{"id": "4221484", "revid": "124123", "url": "https://it.wikipedia.org/wiki?curid=4221484", "title": "Milla Jauho", "text": "Biografia.\nIn Coppa del Mondo esord\u00ec il 15 gennaio 1994 a Oslo (49\u00aa) e ottenne l'unica vittoria, nonch\u00e9 unico podio, il 26 novembre 2000 a Beitost\u00f8len.\nIn carriera prese parte a un'edizione dei Giochi olimpici invernali, (31\u00aa nella 15\u00a0km, 50\u00aa nella 30\u00a0km, 7\u00aa nella staffetta), e a tre dei Campionati mondiali (6\u00aa nella 15\u00a0km a Lahti 2001 il miglior risultato). In occasione dei Mondiali di Lahti fu coinvolta nello scandalo doping che travolse la nazionale finlandese: poich\u00e9 risult\u00f2, al pari dei compagni Mika Myllyl\u00e4, Virpi Kuitunen, Harri Kirvesniemi, Jari Isomets\u00e4 e Janne Immonen, positiva all'amido idrossietilico, fu privata della medaglia d'argento nella staffetta che in un primo momento le era stata assegnata. Squalificata per due anni, dal 22 febbraio 2001 al 21 febbraio 2003, torn\u00f2 alle gare nel 2003, senza pi\u00f9 conseguire risultati di rilievo."}
{"id": "4221485", "revid": "104458", "url": "https://it.wikipedia.org/wiki?curid=4221485", "title": "Milla Saari", "text": ""}
{"id": "4221488", "revid": "115295428", "url": "https://it.wikipedia.org/wiki?curid=4221488", "title": "Attilio Hortis", "text": "Biografia.\nHortis nacque a Trieste da Arrigo (1823-1878), avvocato e patriota, ed Elisabetta Romano. Dopo aver compiuto gli studi a Trieste fino all'et\u00e0 di sedici anni, si iscrisse all'Universit\u00e0 di Padova (citt\u00e0 in cui viveva dopo esser stato costretto ad abbandonare Trieste per seguire il padre, bandito dalla citt\u00e0 giuliana), frequentando corsi e seminari alla facolt\u00e0 di Legge e a quella di Lettere, conseguendo entrambe le lauree nel 1871. Si laure\u00f2 in legge anche all'Universit\u00e0 di Graz, in modo da poter lavorare come avvocato a Trieste. Nel 1873 ottenne, avendo vinto il concorso, il posto di bibliotecario alla Biblioteca Civica di Trieste. Nel 1874 usc\u00ec un suo saggio su Francesco Petrarca, autore da lui sempre studiato e ammirato; negli anni seguenti si dedic\u00f2 all'analisi dei testi latini di Boccaccio. Nel 1875 divenne direttore della Societ\u00e0 di Minerva, e presidente della stessa; per undici anni, dal 1876 al 1887, diresse l\"'Archeografo triestino\". Nel 1896 entr\u00f2 a far parte dell'Accademia dei Lincei (socio dal 1917), mentre nel 1906 divenne socio dell'Accademia della Crusca. Nel 1897 divenne deputato di Trieste all'interno del Parlamento di Vienna; in tale istituzione si fece promotore del progetto di fondare una universit\u00e0 italiana a Trieste. Nel 1906 abbandon\u00f2 l'incarico di deputato; nel 1919 divenne senatore del Regno d'Italia, ricoprendo l'incarico di vicepresidente del Senato dal dicembre 1919 all'aprile 1921. A Trieste \u00e8 stata ribattezzata in suo onore piazza Lipsia e gli \u00e8 stata dedicata la Biblioteca Civica, da lui diretta per quasi cinquant'anni (1873-1922)."}
{"id": "4221493", "revid": "110157", "url": "https://it.wikipedia.org/wiki?curid=4221493", "title": "Sopotnice", "text": "Sopotnice \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221497", "revid": "1372005", "url": "https://it.wikipedia.org/wiki?curid=4221497", "title": "Carl Wilhelm", "text": "Fece anche l'attore e fu aiuto regista. Mor\u00ec a Londra, dove era andato a vivere dopo la salita al potere di Hitler."}
{"id": "4221500", "revid": "287204", "url": "https://it.wikipedia.org/wiki?curid=4221500", "title": "Sruby", "text": "Sruby \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221503", "revid": "986213", "url": "https://it.wikipedia.org/wiki?curid=4221503", "title": "Carolina Maria d'Asburgo-Lorena", "text": "Biografia.\nOrigini familiari.\nCarolina Maria era la quartogenita dell'arciduca Carlo Salvatore, figlio di Leopoldo II, granduca di Toscana e della principessa Maria Antonietta delle Due Sicilie, e di Maria Immacolata delle Due Sicilie, figlia di Ferdinando II e della sua seconda moglie, Maria Teresa d'Asburgo-Teschen.\nMatrimonio.\nIl 30 maggio 1894, Carolina spos\u00f2 il principe Augusto Leopoldo, secondogenito del principe Luigi Augusto di Sassonia-Coburgo-Kohary e di Leopoldina del Brasile. Carolina e Augusto ebbero otto figli:\nSuo marito era un sostenitore delle arti. Quando mor\u00ec nell'ottobre 1922, la duchessa vedova si trasfer\u00ec a Budapest.\nMorte.\nCarolina mor\u00ec durante l'occupazione sovietica di Budapest nel maggio 1945."}
{"id": "4221505", "revid": "124123", "url": "https://it.wikipedia.org/wiki?curid=4221505", "title": "Ivo Lola Ribar", "text": ", che si guadagn\u00f2 lo status di eroe nazionale grazie al suo contributo alla lotta al fascismo. Era il figlio maggiore di Ivan Ribar e fratello maggiore di un altro eroe partigiano, Jurica Ribar.. Le sue spoglie sono sepolte nel Parco Kalemegdan a Belgrado, insieme a quelle di altri eroi della resistenza contro il nazifascismo.\nInoltre, la sua fidanzata, Sloboda Trajkovi\u0107, che era anche lei nel movimento rivoluzionario, fu imprigionata e gasata a morte nel campo di concentramento di Banjica dopo essersi rifiutata di scrivere una lettera nella quale lo convinceva a rinunciare alla sua posizione quando la sua lettera a lei diretta fu intercettata."}
{"id": "4221506", "revid": "767487", "url": "https://it.wikipedia.org/wiki?curid=4221506", "title": "Stradou\u0148", "text": "Stradou\u0148 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221507", "revid": "287204", "url": "https://it.wikipedia.org/wiki?curid=4221507", "title": "Stradoun", "text": ""}
{"id": "4221514", "revid": "110157", "url": "https://it.wikipedia.org/wiki?curid=4221514", "title": "Str\u00e1\u017en\u00e1", "text": "Str\u00e1\u017en\u00e1 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221515", "revid": "287204", "url": "https://it.wikipedia.org/wiki?curid=4221515", "title": "Strazna", "text": ""}
{"id": "4221516", "revid": "591237", "url": "https://it.wikipedia.org/wiki?curid=4221516", "title": "Andrea Schivo", "text": "Biografia.\nNato da Rocco e Costanza, titolari in paese della Fabbrica della pasta, \u00e8 in prima linea sul Piave, dove un proiettile gli sfregia il naso. Per meriti di guerra viene assunto come agente di custodia prima a Imperia e in un secondo tempo a Milano, presso il carcere di San Vittore. Guadagnatosi l'appellativo di \u201cSuperiore\u201d per la sua autorevolezza, tra il 1943 e il 1944 \u00e8 assegnato alla sezione dei detenuti ebrei, gestita direttamente dalle SS, insediati all'hotel Regina, dove il comandante Otto Koch conduce gli interrogatori con metodi spietati.\nTra giugno e luglio 1944 i tedeschi trovano un ossicino di pollo in una cella del quinto raggio occupata da una famiglia di ebrei che, sottoposti a tortura, confessano il nome dell'agente che ha introdotto per loro in carcere del cibo di nascosto: si tratta di Andrea Schivo. Subito arrestato e rinchiuso nella cella 108, trasferito dopo pochi giorni nel lager di Bolzano e poi nel campo di concentramento di Flossenb\u00fcrg, in Germania, con il cosiddetto Trasporto 81 vi muore il 29 gennaio 1945, due giorni dopo la liberazione di Auschwitz.\nMemoria.\nL'episodio riemerge nel 1998, con la pubblicazione di un documento d'archivio del Centro di Documentazione Ebraica Contemporanea (CDEC) di Milano: si tratta della testimonianza di diciannove agenti di custodia contenente i particolari sull'arresto di Schivo.\nNel 2003 la vicenda viene ripresa dal settimanale Panorama grazie al ricordo di una nipote e ne vengono a conoscenza le sorelle Cardosi, figlie di una donna ebrea detenuta a San Vittore negli anni 1943 e 1944. Le sorelle riconoscono immediatamente la figura dell'agente di custodia a cui consegnavano cibo e indumenti per la madre, Clara Pirani, e da cui ricevevano messaggi che ne testimoniavano la triste prigionia. Il suo coraggio aveva reso pi\u00f9 umana la condizione in carcere della signora Pirani, pur non potendo salvarla da un destino di morte ad Auschwitz.\nLa fondazione CDEC, raccolte le testimonianze, le ha inviate allo Yad Vashem per il riconoscimento di Andrea Schivo come Giusto tra le Nazioni. La medaglia alla memoria \u00e8 stata assegnata il 13 dicembre 2006 e la cerimonia di consegna ai pronipoti si \u00e8 svolta il 27 marzo 2007 nel carcere di San Vittore di Milano, per mano del Consigliere dell'Ambasciata di Israele in Italia Rami Hatan.\nIl 17 settembre 2007 la scuola primaria di Villanova d'Albenga \u00e8 stata intitolata a Schivo e il 21 settembre il Presidente della Repubblica Giorgio Napolitano, durante la festa della polizia penitenziaria svoltasi a Napoli, ha consegnato a Giacomo Schivo la Medaglia d'oro al merito civile alla memoria per il prozio Andrea.\nLa mattina del 21 Gennaio 2020, per cui in un periodo dell'anno altamente simbolico, il 27 gennaio di ogni anno infatti viene celebrato in Italia e in molti Paesi d'Europa il Giorno della Memoria, in piazza Filangeri n. 2, ovvero proprio davanti al carcere di San Vittore ci fu una cerimonia, proseguita poi all'interno del carcere, per la deposizione della pietra d'inciampo dedicata ad Andrea Schivo che si oppose al regime nazifascista anche a costo di perdere la sua vita. La cerimonia ebbe come astanti \u00abl\u2019ideatore dell\u2019iniziativa, l\u2019artista berlinese Gunter Demnig che negli ultimi anni ha posato circa 75mila pietre analoghe in tutta Europa; il capo del Dipartimento dell\u2019amministrazione penitenziaria Francesco Basentini, il presidente del Comitato Pietre d\u2019Inciampo di Milano Marco Steiner, la senatrice a vita Liliana Segre, il direttore di S. Vittore Giacinto Siciliano e una folta rappresentanza di uomini della Polizia Penitenziaria in servizio nell\u2019istituto\u00bb."}
{"id": "4221520", "revid": "767487", "url": "https://it.wikipedia.org/wiki?curid=4221520", "title": "Studen\u00e9", "text": "Studen\u00e9 \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221521", "revid": "287204", "url": "https://it.wikipedia.org/wiki?curid=4221521", "title": "Studene", "text": ""}
{"id": "4221523", "revid": "767487", "url": "https://it.wikipedia.org/wiki?curid=4221523", "title": "Edge of the Earth (Sylosis)", "text": "Edge of the Earth \u00e8 il secondo album in studio dei Sylosis, pubblicato il 3 marzo 2011. Nel giugno 2011 viene pubblicato il singolo Empyreal. Il chitarrista Josh Middleton rimpiazza da quest'album l'ex cantante Jamie Graham."}
{"id": "4221524", "revid": "599013", "url": "https://it.wikipedia.org/wiki?curid=4221524", "title": "Miah Davis", "text": ""}
{"id": "4221525", "revid": "300067", "url": "https://it.wikipedia.org/wiki?curid=4221525", "title": "Jeremiah Davis", "text": ""}
{"id": "4221530", "revid": "287204", "url": "https://it.wikipedia.org/wiki?curid=4221530", "title": "Sudislav nad Orlic\u00ed", "text": "Sudislav nad Orlic\u00ed \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221531", "revid": "287204", "url": "https://it.wikipedia.org/wiki?curid=4221531", "title": "Sudislav nad Orlici", "text": ""}
{"id": "4221534", "revid": "767487", "url": "https://it.wikipedia.org/wiki?curid=4221534", "title": "La ditta si sposa", "text": "La ditta si sposa (\"Die Firma heiratet\") \u00e8 un film muto del 1914 diretto da Carl Wilhelm. Fu uno dei primissimi film dell'attrice bolzanina Ressel Orla, scoperta dallo sceneggiatore Walter Turszinsky. Nel cast, tra gli attori, compaiono i nomi di Ernst Lubitsch e quello di Hanns Kr\u00e4ly.\nProduzione.\nIl film fu prodotto dalla Projektions-AG Union (PAGU).\nDistribuzione.\nFu distribuito nelle sale cinematografiche tedesche dopo una prima berlinese il 21 gennaio 1914. Negli Stati Uniti, usc\u00ec nel novembre 1914 con il titolo \"The Firm Weds\"."}
{"id": "4221539", "revid": "287204", "url": "https://it.wikipedia.org/wiki?curid=4221539", "title": "Sudslava", "text": "Sudslava \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221540", "revid": "69794", "url": "https://it.wikipedia.org/wiki?curid=4221540", "title": "Maurice Harkless", "text": ""}
{"id": "4221541", "revid": "287204", "url": "https://it.wikipedia.org/wiki?curid=4221541", "title": "Grand Prix de la Somme 2012", "text": "Il Grand Prix de la Somme 2012, ventisettesima edizione della corsa e valido come evento dell'UCI Europe Tour 2012 categoria 1.1, si svolse il 14 settembre 2012 su un percorso di 202,9\u00a0km. Fu vinto dal lituano Evaldas \u0160i\u0161kevi\u010dius, che termin\u00f2 la gara in 4h47'10\", alla media di 42,39\u00a0km/h.\nAl traguardo 52 ciclisti portarono a termine il percorso."}
{"id": "4221551", "revid": "86255", "url": "https://it.wikipedia.org/wiki?curid=4221551", "title": "Anglo-italiana", "text": ""}
{"id": "4221552", "revid": "287204", "url": "https://it.wikipedia.org/wiki?curid=4221552", "title": "Svaty Jiri", "text": ""}
{"id": "4221553", "revid": "729019", "url": "https://it.wikipedia.org/wiki?curid=4221553", "title": "Stazione di De Ruggiero", "text": "La stazione di De Ruggiero \u00e8 una stazione ferroviaria della linea Napoli-Nola-Baiano della Circumvesuviana. Sita nel territorio comunale di Brusciano, prende nome dalla Via De Ruggiero.\nStoria.\nLa stazione in viadotto \u00e8 stata inaugurata nel 1998, rientra nel progetto voluto dalla Regione Campania che ha consentito l'eliminazione di numerosi passaggi a livello del vecchio tracciato ferroviario.\nServizi.\nLa stazione dispone di:"}
{"id": "4221557", "revid": "110157", "url": "https://it.wikipedia.org/wiki?curid=4221557", "title": "\u0160edivec", "text": "\u0160edivec \u00e8 un comune della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice."}
{"id": "4221558", "revid": "599013", "url": "https://it.wikipedia.org/wiki?curid=4221558", "title": "Bernard King (1981)", "text": ""}
{"id": "4221560", "revid": "729019", "url": "https://it.wikipedia.org/wiki?curid=4221560", "title": "Batei HaOsef", "text": "Il Batei HaOsef (in inglese: Army Museum) \u00e8 un museo che mostra la storia di militare di Israele. Il museo si trova a Tel Aviv."}
{"id": "4221564", "revid": "729019", "url": "https://it.wikipedia.org/wiki?curid=4221564", "title": "Guido Guidotti", "text": "Biografia.\nFiglio di Carlo Guidotti ed Adele del Piatta, fu avviato giovanissimo alla carriera militare ed il 1\u00ba ottobre 1883 entr\u00f2 in qualit\u00e0 di allievo al Collegio militare della Nunziatella di Napoli e poi a quello di Firenze. Prese parte alla prima guerra mondiale dove ottenne 2 Medaglie d'argento al valore militare.\nGuidotti fu tra il 1926 e il 1928 commissario prefettizio per i due comuni di Sesto Fiorentino e di Galluzzo. \nConsole generale della MVSN nel 1929, lasci\u00f2 il Comando dell'8\u00aa Zona per assumere quello del XX Gruppo di Livorno. Arriv\u00f2 nel 1937 al grado di luogotenente generale della Milizia.\nNominato senatore del Regno nel 1939, partecip\u00f2 nel corso del 1940 alla \"Commissione degli affari dell'Africa italiana\" ed alla \"Commissione di finanze\" tra il 1940 e il 1943.\nIl suo figlio primogenito Gastone Guidotti divenne Ambasciatore d'Italia alle Nazioni Unite."}
{"id": "4221565", "revid": "1543377", "url": "https://it.wikipedia.org/wiki?curid=4221565", "title": "Design Museum Holon", "text": "Design Museum di Holon \u00e8 il primo museo in Israele dedicata al design. L'edificio, progettato da Ron Arad, \u00e8 stato inaugurato il 3 marzo 2010. Il museo si trova nella parte est della nuova area culturale di Holon, vicino alla facolt\u00e0 di design dell'Holon Institute of Technology."}
{"id": "4221568", "revid": "799790", "url": "https://it.wikipedia.org/wiki?curid=4221568", "title": "Quichotte/Pergamon", "text": "Quichotte \u00e8 il terzo album live del gruppo tedesco di musica elettronica Tangerine Dream, pubblicato originariamente nel 1980.\nIl titolo \"Quichotte\" \u00e8 ispirato da Don Chisciotte di Miguel de Cervantes, mentre \"Pergamon\" \u00e8 un tributo al Pergamonmuseum della Berlino Est."}
{"id": "4221570", "revid": "767487", "url": "https://it.wikipedia.org/wiki?curid=4221570", "title": "Puella Magi Madoka Magica - Parte 1 - L'inizio della storia", "text": ", anche noto in Italia solo come Madoka Magica - Parte 1 - L'inizio della storia (titolo usato per la proiezione al \"San Marino Anim\u00e6 Festival\") o con il titolo Puella Magi Madoka Magica - Movie I: L'inizio (titolo per la prima proiezione al Lucca Comics &amp; Games), e in vari paesi con il titolo internazionale \"Puella Magi Madoka Magica the Movie Part 1: Beginnings\", \u00e8 un film d'animazione del 2012 diretto da Akiyuki Shinb\u014d e Yukihiro Miyamoto.\n\u00c9 il primo film di una trilogia tratta dalla serie televisiva anime \"Puella Magi Madoka Magica\", trasmessa in Giappone nel 2011.\nIl primo ed il secondo film ripercorrono la trama della serie, mentre il terzo ha una storia originale: questo film infatti corrisponde ai primi otto episodi della serie televisiva. Il secondo film della serie \u00e8 \"Puella Magi Madoka Magica - Parte 2 - La storia infinita\", proiettato in Giappone dal 13 ottobre 2012, mentre il terzo \u00e8 \"Puella Magi Madoka Magica - Parte 3 - La storia della ribellione\", uscito il 26 ottobre 2013.\nTrama.\nMadoka Kaname e Sayaka Miki, amiche e compagne di classe delle scuole medie, incontrano Kyubey, una tra le tante creature extraterrestri dotate del potere di esaudire un desiderio espresso da una adolescente prescelta. In caso la giovane decida di accettare la proposta, il prezzo da pagare \u00e8 diventare una maga, che dovr\u00e0 combattere per il resto della vita le streghe, responsabili delle morti violente e dei suicidi che funestano il mondo. Kyubey, con l'aiuto della maga Mami Tomoe, offre loro la possibilit\u00e0 di realizzare un desiderio e diventare maghe. Un'altra maga, Homura Akemi, tenta per\u00f2 in tutti i modi di dissuadere Madoka dallo stipulare il contratto con Kyubey.\nTramite Mami, Madoka e Sayaka entrano maggiormente in contatto con il mondo delle maghe e nella battaglia con le streghe. Tuttavia durante una battaglia Mami muore decapitata da una strega, uccisa poi da Homura, facendo desistere Madoka dal diventare una maga. Sayaka invece decide di diventare una maga ed esprime il desiderio di curare i problemi di salute del suo amico d'infanzia di cui \u00e8 innamorata, Ky\u014dsuke Kamij\u014d. Nel frattempo in citt\u00e0 arriva una nuova maga, Ky\u014dko Sakura, in sostituzione di Mami ed entra subito in ostilit\u00e0 con Sayaka, con la quale si trova in due occasioni a combattere. Durante il secondo scontro si scopre la vera natura del trasformazione in maga effettuata da Kyubey: l'anima della ragazza viene estratta dal corpo, rendendolo quindi molto meno vulnerabile al dolore, e alla giovane viene trasferito il potere magico, utilizzabile in forma di maga. Si avvicina la notte di Walpurgis e quindi la minaccia di una potente strega, che non pu\u00f2 essere sconfitta da una singola maga e difficilmente da pi\u00f9 maghe alleate. Kyoko tenta un'alleanza con Homura, la quale accetta.\nIn seguito, conosciuta la situazione di Sayaka, Kyoko tenta di cessare le ostilit\u00e0 nei suoi confronti e cerca un'alleanza con lei raccontandole del suo difficile passato. Tuttavia Sayaka rifiuta e prosegue a combattere in solitudine. Tuttavia la situazione non evolve come Sayaka sperava: un'amica di Madoka e Sayaka, Hitomi Shizuki, si dichiara a Kamij\u014d, che \u00e8 tornato a scuola data la risoluzione dei suoi problemi di salute, e Kamijo lentamente accetta i sentimenti della ragazza. Si rovina cos\u00ec l'idea di futuro che si era creata Sayaka e gradualmente, sia per i sentimenti negativi provati che per l'oscurit\u00e0 causata dalle numerose battaglie con le streghe, Sayaka inizia a trasformarsi in una strega. Le maghe e Madoka scoprono che in realt\u00e0 le streghe sono la fase finale della vita di una maga e che il loro destino \u00e8 ormai segnato. Kyoko decide quindi di impedire la mutazione completa e si reca da Sayaka.\nDistribuzione.\nIl film \u00e8 stato proiettato nelle sale giapponesi dal 6 ottobre 2012, ed \u00e8 stato annunciato che entro la fine del 2012 avrebbe avuto proiezioni in diciotto citt\u00e0 di otto diverse nazioni: Italia, San Marino, Stati Uniti d'America, Francia, Corea del Sud, Taiwan, Hong Kong e Singapore. Il film \u00e8 stato proiettato in lingua originale con sottotitoli in italiano al Lucca Comics &amp; Games il 4 novembre 2012, a cura della Dynit, con il titolo di \"Puella Magi Madoka Magica - Movie I: L'inizio\", e poi al \"San Marino Anim\u00e6 Festival\" di Citt\u00e0 di San Marino ogni giorno dal 7 al 9 dicembre 2012, con il titolo di \"Madoka Magica - Parte 1 - L'inizio della storia\". Per le proiezioni internazionali sono stati utilizzati dei poster in cui si vedono le cinque protagoniste e Kyubey nella stessa posizione ma su sfondi diversi che riproducono un monumento o un panorama della citt\u00e0. Il film \u00e8 stato poi distribuito nei cinema in Italia con doppiaggio italiano solo per un giorno il 26 giugno 2013 come parte del programma \"Nexo Anime\" proposto da Nexo Digital e Dynit, con il titolo di \"Puella Magi Madoka Magica - Parte 1 - L'inizio della storia\". Dynit ha pubblicato il film in Italia anche per l'home video il 18 dicembre 2013, sempre con il titolo \"Puella Magi Madoka Magica - Parte 1 - L'inizio della storia\", in tre edizioni: una in Blu-ray Disc, una in DVD e un'edizione limitata contenente sia il Blu-Ray Disc che il DVD insieme al Blu-Ray Disc e al DVD del secondo film della trilogia e ad un CD contenente la colonna sonora.\nAccoglienza.\nIncassi.\nIl film ha incassato durante il primo weekend (6-7 ottobre 2012), in cui \u00e8 stato proiettato in 43 sale giapponesi, circa yen, piazzandosi al settimo posto nella classifica dei film pi\u00f9 visti. Il secondo film ha avuto un risultato migliore, piazzandosi al secondo posto con yen."}
{"id": "4221571", "revid": "767487", "url": "https://it.wikipedia.org/wiki?curid=4221571", "title": "Kampioenschap van Vlaanderen 2012", "text": "Il Kampioenschap van Vlaanderen 2012, novantasettesima edizione della corsa e valida come evento dell'UCI Europe Tour 2012 categoria 1.1, si svolse il 14 settembre 2012 su un percorso totale di circa 192\u00a0km. Fu vinto dall'olandese Ronan van Zandbeek che termin\u00f2 la gara in 4h29'48\", alla media di 42,69\u00a0km/h.\nAl traguardo 78 ciclisti portarono a termine il percorso."}
{"id": "4221572", "revid": "307923", "url": "https://it.wikipedia.org/wiki?curid=4221572", "title": "Blue Town", "text": ""}
{"id": "4221574", "revid": "348618", "url": "https://it.wikipedia.org/wiki?curid=4221574", "title": "Georg Asagaroff", "text": "Aiuto di Jakov Aleksandrovi\u010d Protazanov, debutt\u00f2 come suo co-regista nel 1916 in \"Grekh\"."}
{"id": "4221576", "revid": "307923", "url": "https://it.wikipedia.org/wiki?curid=4221576", "title": "Bontleng", "text": ""}
{"id": "4221579", "revid": "767487", "url": "https://it.wikipedia.org/wiki?curid=4221579", "title": "Adam Parada", "text": ""}
{"id": "4221583", "revid": "106908", "url": "https://it.wikipedia.org/wiki?curid=4221583", "title": "Il Piccio", "text": ""}
{"id": "4221585", "revid": "88740", "url": "https://it.wikipedia.org/wiki?curid=4221585", "title": "Broadhurst", "text": ""}
{"id": "4221586", "revid": "47767", "url": "https://it.wikipedia.org/wiki?curid=4221586", "title": "Flauto a camino", "text": "Il flauto a camino (a volte detto erroneamente \"flauto camino\") \u00e8 un particolare registro dell'organo.\nStruttura.\nIl flauto a camino \u00e8 un registro ad anima molto antico, esistente gi\u00e0 nel medioevo, le cui canne possono essere sia di legno che di metallo. Il registro presenta la copertura tipica dei registri tappati. Sopra questa copertura, tuttavia, viene praticato un foro, dentro al quale viene inserito e saldato un tubo, simile a una piccola ciminiera. Si tratta dunque di un registro semi-tappato: la copertura delle sue canne \u00e8 infatti solamente parziale.\nGeneralmente si trova presente con le misure 8' e 4' e viene utilizzato principalmente nelle tessiture alte. Esistono anche flauti a camino da 5' 1/3, 2' 2/3 e 10' 2/3, che suonano in quinta e prendono il nome di \"Rohrquinte\". Il flauto a camino \u00e8 anche conosciuto come \"Fl\u00fbte \u00e0 Chemin\u00e9e\" in Francia e \"Rohrfl\u00f6te\" in Germania."}
{"id": "4221588", "revid": "287204", "url": "https://it.wikipedia.org/wiki?curid=4221588", "title": "Piccio", "text": ""}
{"id": "4221589", "revid": "332094", "url": "https://it.wikipedia.org/wiki?curid=4221589", "title": "Fiat C.R.2", "text": ""}
{"id": "4221593", "revid": "332094", "url": "https://it.wikipedia.org/wiki?curid=4221593", "title": "Fiat C.R.5", "text": ""}
{"id": "4221596", "revid": "106990", "url": "https://it.wikipedia.org/wiki?curid=4221596", "title": "Flauto camino", "text": ""}
{"id": "4221597", "revid": "174925", "url": "https://it.wikipedia.org/wiki?curid=4221597", "title": "Aneddoto dei frantoi di Talete", "text": "L'aneddoto dei frantoi di Talete \u00e8 un celebre racconto che la tradizione riferisce alla vita del filosofo milesio, primo dei Sette saggi.\nA riportare l'episodio \u00e8 Aristotele, nella sua \"Politica\". Al centro dell'aneddoto sta il rilievo e l'utilit\u00e0 della pratica filosofica e la sua presunta inadeguatezza ai bisogni della vita quotidiana. Si tratta di temi in parte correlati a un altro celebre episodio, dai risvolti comici, riguardante anch'esso la vita del filosofo presocratico, tramandatoci da Platone: la caduta nel pozzo di Talete intento all'osservazione astronomica e della conseguente irrisione da parte di un'arguta servetta trace.\nEntrambi gli accadimenti, infatti, vertono sulla considerazione nella quale \u00e8 tenuto il filosofo e in generale il sapiente, percepito come lontano dalle cose terrene e incapace di agire in maniera adeguata alle esigenze della vita, secondo l'archetipo, gi\u00e0 allora vivo, e poi divenuto un paradigma universale, del \u00abprofessore distratto\u00bb.\nAneddoto.\nSecondo quanto riportato da Aristotele, Talete era criticato dai suoi concittadini per lo stato di povert\u00e0 nel quale lo relegava la pratica coerente della sua inclinazione filosofica. Queste accuse nei confronti della filosofia lo avrebbero spinto a un gesto, di valenza essenzialmente pratica, che smentisse le insinuazioni sull'inutilit\u00e0 della ricerca teoretica: avendo previsto, grazie alle sue conoscenze astronomiche, un abbondante raccolto di olive, Talete, quando si era ancora in inverno, avrebbe raggranellato una piccola somma di denaro con la quale, distribuendo dei piccoli anticipi sui guadagni futuri, avrebbe preso in affitto per poco prezzo, essendosi in periodo di bassa richiesta, tutti i frantoi di Mileto e della vicina isola di Chio. Il suo piccolo investimento si sarebbe trasformato in un grande profitto con l'avverarsi delle sue previsioni nella stagione della raccolta delle olive, durante la quale avrebbe potuto fissare l'affitto dei frantoi in regime di monopolio. In questo modo, Talete \u2013 conclude Aristotele \u2013 dimostr\u00f2 ai denigratori della ricerca del sapere quanto sia falsa l'opinione comune e quando facile sia, per un filosofo, arricchirsi con le sue conoscenze, al solo volerlo, anche se il fine della filosofia \u00e8 la ricerca libera e disinteressata e non il perseguimento di ci\u00f2 che Aristotele chiama la \"crematistica\" (da , in gr. ricchezza), ovvero l'arricchimento personale.\nRiprese successive.\nL'episodio dell'incetta dei frantoi \u00e8 stato citato, in seguito, a pi\u00f9 riprese da diversi altri autori, tra cui Ieronimo di Rodi e Diogene Laerzio. L'aneddoto \u00e8 ripreso anche da Cicerone, che ne fa menzione nel suo trattato sulla divinazione.\nL'aneddoto fornisce uno spunto storico anche ad argomentazioni e riflessioni di natura diversa e filosofica. Da un punto di vista economico e finanziario, il comportamento di Talete \u00e8 indicato da alcuni come esempio di una felice applicazione di schemi e metodi predittivi tipici del comportamento imprenditoriale. Ma economisti e giuristi vi ravvisano anche la prima testimonianza storico-letteraria della messa in atto di uno strumento derivato: la distribuzione di anticipi, infatti, conferiva a Talete un'\"opzione\" il cui strumento sottostante era l'utilizzo dei frantoi al verificarsi di certe condizioni di convenienza economica."}
{"id": "4221603", "revid": "1645459", "url": "https://it.wikipedia.org/wiki?curid=4221603", "title": "Haitai Nanafa", "text": " \u00e8 una serie televisiva anime di 13 episodi diretta da Hiroshi Kimura e prodotta da Passione. Fu trasmessa per la prima volta in Giappone dal 6 ottobre al 29 dicembre 2012 su Ryukyu Asahi Broadcasting. Una seconda stagione sempre di 13 episodi \u00e8 stata trasmessa dal 6 aprile al 29 giugno 2013.\nTrama.\nLa storia dell'anime ruota intorno a Nanafa Kyan, una vivace ragazzine delle scuole medie, che lavora presso il ristorante di soba della nonna, ed ha due sorelle una pi\u00f9 grande dotata di grande fascino ed una pi\u00f9 piccola, invece in grado di avvertire le forze sovrannaturali. La vita di Nanafa e della sua famiglia cambia quando la loro casa diventa il teatro per l'apparizione di numerosi spiriti.\nEpisodi.\nL'anime \u00e8 stato trasmesso suddiviso in due stagioni. La prima \u00e8 andata in onda dal 6 ottobre al 29 dicembre 2012, mentre la seconda dal 6 aprile al 29 giugno 2013. La numerazione della seconda stagione non riparte da capo, ma prosegue la numerazione della prima."}
{"id": "4221608", "revid": "1305772", "url": "https://it.wikipedia.org/wiki?curid=4221608", "title": "Picciotto (disambigua)", "text": ""}
{"id": "4221611", "revid": "1782831", "url": "https://it.wikipedia.org/wiki?curid=4221611", "title": "Paris Carver", "text": "Paris McKenna Carver \u00e8 un personaggio del film \"Il domani non muore mai\", diciottesimo della serie di James Bond ispirata all'opera dello scrittore inglese Ian Fleming. \u00c8 interpretata dall'attrice statunitense Teri Hatcher.\nCaratteristiche.\nParis Carver \u00e8 la moglie del magnate dei media Elliot Carver, il principale cattivo del film. Nel passato, prima dello svolgimento dei fatti narrati, lei e Bond ebbero una relazione, interrotta dallo stesso 007 il quale presentiva un eccessivo attaccamento sentimentale pericoloso per il suo lavoro. Un nuovo incontro avviene al quartier generale della CMGN, l'azienda d'informazione di Carver, ma apparentemente si tratta di una circostanza non gradita dalla donna. Solamente qualche ora dopo i due faranno l'amore, ma questo tradimento costituir\u00e0 per Paris una sentenza di condanna a morte.\n\u00c8 la seconda Bond girl ad apparire nel film, prima di lei Bond avr\u00e0 una breve e fugace \"liason\" con la professoressa Inga Bergstrom. Non \u00e8 la ragazza dominante del film, che sar\u00e0 invece Wai Lin, ma ricopre un ruolo determinante per lo svolgimento della vicenda e per Bond.\nFilm.\nLa missione di Bond \u00e8 quella di investigare sul misterioso affondamento della nave da guerra britannica \"HMS Devonshire\"; viene a questo scopo da M incaricato di infiltrarsi ad un festa di Elliot Carver, il potente magnate dei media, pronto a lanciare un nuovo network mondiale di comunicazione satellitare. La stessa M, nonostante criticasse gli atteggiamenti donnaioli dell'agente 007, gli ordina - sapendo della passata relazione con la signora Carver - di sfoderare se necessario il suo fascino.\nBond e Paris dunque si rivedono dopo molto tempo alla festa, dove la spia lavora sotto copertura come banchiere, ma il primo incontro \u00e8 tutt'altro che cordiale. Paris, stupita nel trovarsi di fronte Bond il quale presentandosi dice: \"Mi sono sempre chiesto che effetto mi avrebbe fatto rivederti\", lo colpisce con un violento schiaffo al quale fa seguire una risposta allo stesso tempo ironica e perfida: \"'Torno subito' sono state le tue ultime parole\". Paris sospetta che l'agente segreto mostra interesse per lei solo per ottenere le informazioni su suo marito. Quest'ultimo, vedendo la moglie in compagnia di Bond, le chiede in che circostanze si sono conosciuti, Paris decide di reggere il gioco al suo ex amante dicendo al marito che lei e Bond si conoscevano per circostanze occasionali, comunque Paris tende a precisare a James che se dovesse scegliere tra lui e Elliot, non tradir\u00e0 suo marito. La sua riluttanza scompare dopo che Bond la seduce e i due passano una lunga notte d'amore nella sua camera d'albergo, dopo che lei era andata a trovarlo per riferirgli che Elliot ha capito che lui non \u00e8 un banchiere.\nParis rivela a Bond il modo per poter entrare nel laboratorio segreto di Carver, ma poi se ne va, in quanto sa che la loro relazione non potr\u00e0 avere seguito; Bond comunque si offre di proteggerla dal suo crudele marito, ma lei rifiuta l'offerta affermando che nessuno potrebbe proteggerla da Elliot.\nNon avendo mai creduto alle false parole di Paris sul conto di Bond e avendo appurato che \u00e8 un agente dei servizi segreti, Elliot si convince che Paris lo abbia tradito, rivelando informazioni segrete sul suo piano, venendo inoltre a conoscenza del passato in comune di sua moglie con quello di 007; Elliot ordina l'uccisione della donna che viene rinvenuta morta dopo essere stata a lungo torturata nella stanza da letto di Bond dal dottor Kaufman, uno psicopatico assassino tedesco, esperto in torture al servizio di Carver. In un primo momento di disperazione Bond si mette in ginocchio davanti al corpo di Paris, poi subito dopo si vede costretto ad affrontare il suo assassino, riuscendo a uccidere Kaufman con un astuto stratagemma, vendicando Paris, dando infine al suo corpo privo di vita un tenero bacio d'addio.\nVideogioco.\nParis appare nel videogioco \"Tomorrow Never Dies\", sparatutto in terza persona sviluppato da Black Ops Entertainment e distribuito da Electronic Arts esclusivamente su PlayStation. Il gioco \u00e8 basato sulla trama dell'omonimo film."}
{"id": "4221612", "revid": "287204", "url": "https://it.wikipedia.org/wiki?curid=4221612", "title": "Classe Bayern", "text": "La classe Bayern era costituita da quattro navi da battaglia, delle quali solo due completate, costruite per la Kaiserliche Marine a ridosso della prima guerra mondiale.\nLa classe si componeva della SMS \"Bayern\", della SMS \"Baden\", della SMS \"Sachsen\" e della SMS \"W\u00fcrttemberg\". Le ultime due non vennero completate per le mutate necessit\u00e0 della guerra che trasferirono la priorit\u00e0 nelle costruzioni agli U-Boot e conseguentemente le due unit\u00e0 furono le ultime corazzate entrate in servizio nella Kaiserliche Marine\nLa \"Baden\" non partecip\u00f2 ad azioni della flotta tedesca, ed entrambe entrarono in servizio dopo la battaglia dello Jutland; la \"Bayern\" partecip\u00f2 alla operazione Albion contro la flotta russa del Baltico nell'ottobre del 1917 e danneggiata seriamente per l'impatto con una mina navale venne riparata a Kiel ed ha rimpiazzato la SMS Friedrich der Gro\u00dfe nel ruolo di nave ammiraglia della Hochseeflotte.\nLe due unit\u00e0 rimasero in servizio fino alla fine della guerra quando furono internate con il resto della flotta tedesca a Scapa Flow nel novembre 1918. Le due navi della classe si autoaffondarono il 21 giugno 1919 all'ordine del contrammiraglio Ludwig von Reuter insieme al resto della flotta tedesca.\nLa SMS Bayern venne sabotata con successo e i britannici riuscirono a recuperare la SMS Baden prima che affondasse del tutto, utilizzandola poi come nave bersaglio. Le corazzate SMS Sachsen e SMS W\u00fcrttemberg la cui costruzione era stata sospesa alla fine della guerra vennero demolite. Lo scafo della SMS Bayern venne recuperato nel 1934 e demolito l'anno successivo."}
{"id": "4221622", "revid": "122647146", "url": "https://it.wikipedia.org/wiki?curid=4221622", "title": "Hanns Schwarz", "text": "Biografia.\nHanns Schwarz, dopo aver frequentato l'Accademia d'Arte di Vienna, studi\u00f2 architettura e pittura a D\u00fcsseldorf e a Parigi. I suoi viaggi di studio lo portarona in Egitto, Inghilterra e in altri paesi europei. Dovendo preparare per il governo bulgaro un film, cominci\u00f2 ad occuparsi di cinema. Nel 1920, si spos\u00f2 con l'attrice Lissy Arna, ma il matrimonio si risolse in un divorzio nel 1922.\nNel 1923, trasferito a Berlino, trov\u00f2 lavoro come regista, messo sotto contratto dall'UFA. Con l'inizio del sonoro, fu uno dei primi a dedicarsi al cinema d'operetta. Nel 1933, lasci\u00f2 la Germania a causa delle leggi razziali. In Inghilterra, diresse la diciannovenne Ida Lupino in \"Prince of Arcadia\". Negli Stati Uniti, lavor\u00f2 come sceneggiatore sotto lo pseudonimo di Howard Shelton. Il suo ultimo film, \"Il trionfo della primula rossa\", lo gir\u00f2 nel Regno Unito nel 1937."}
{"id": "4221624", "revid": "287204", "url": "https://it.wikipedia.org/wiki?curid=4221624", "title": "Rissone", "text": ""}
{"id": "4221625", "revid": "260676", "url": "https://it.wikipedia.org/wiki?curid=4221625", "title": "Palazzo Valenti Gonzaga", "text": "Palazzo Valenti Gonzaga \u00e8 un edificio storico di Mantova, sito in via Pietro Frattini 7.\nStoria.\nAbitato sin dal XVI secolo dalla nobile famiglia dei marchesi Valenti Gonzaga che ne fece la propria dimora, fu ristrutturato in stile barocco nel 1670 dall'architetto fiammingo Frans Geffels. La facciata \u00e8 opera dell'architetto Nicol\u00f2 Sebregondi (1585-1652), che edific\u00f2 anche Villa La Favorita alle porte della citt\u00e0.\nNel palazzo ebbe i natali Silvio Valenti Gonzaga, futuro cardinale nel 1738 e collezionista di opere d'arte, prozio di Luigi Valenti Gonzaga, anch'egli cardinale.\nLa famiglia Valenti Gonzaga segu\u00ec il declino dei Gonzaga e la dimora fu col tempo abbandonata fino agli anni novanta del 1900, quando sub\u00ec un radicale restauro che port\u00f2 il palazzo agli antichi splendori.\nNel piano nobile, finemente affrescato, ha sede la \u201cGalleria Museo Valenti Gonzaga\u201d, dove\nsono esposte mostre d'arte permanenti e temporanee, che includono affreschi del pittore fiammingo Frans Geffels, e diciotto statue attribuite allo scultore comasco Giovanni Battista Barberini (1625-1691) e una collezione di libri antichi e rari.\nA sinistra di Palazzo Valenti Gonzaga \u00e8 situato un altro storico edificio, la quattrocentesca Casa della Beata Osanna Andreasi, ora adibita a museo."}
{"id": "4221626", "revid": "767487", "url": "https://it.wikipedia.org/wiki?curid=4221626", "title": "Shinpi no H\u014d", "text": ", anche noto con il titolo internazionale The Mystical Laws \u00e8 un film d'animazione giapponese del 2012 diretto da Imakake Isamu. Il film \u00e8 stato proiettato nelle sale giapponesi ed americane il 6 ottobre 2012, dopo un'anteprima avvenuta il 26 agosto 2012. Il film \u00e8 un adattamento di un libro di Ryuho Okawa, il fondatore di un controverso ordine religioso conosciuto come K\u014dfuku no Kagaku."}
{"id": "4221634", "revid": "262457", "url": "https://it.wikipedia.org/wiki?curid=4221634", "title": "Vaidelotes", "text": "Le Vaidelotes erano antiche sacerdotesse lituane.\nDescrizione.\nLe Vaidelotes svolgevano, presso le antiche comunit\u00e0 lituane, un ruolo ed un'attivit\u00e0 paragonabile a quello delle vestali Romane.\nEsse erano infatti incaricate di custodire ed alimentare il fuoco sacro dedicato alla somma divinit\u00e0 degli antichi lituani, Perk\u016bnas."}
{"id": "4221635", "revid": "91792", "url": "https://it.wikipedia.org/wiki?curid=4221635", "title": "Chiesa di San Carlo al Lazzaretto", "text": "La chiesa di San Carlo al Lazzaretto sorge a Milano nel quartiere di Porta Venezia in largo Bellintani Fra Paolo, 1, compreso tra via Lazzaro Palazzi e viale Tunisia. Di impianto seicentesco, sorgeva al centro del quattrocentesco Lazzaretto di Milano a uso dei malati ivi ricoverati. Dopo secoli di degrado, fu recuperata alla fine dell'Ottocento in seguito alla demolizione del Lazzaretto stesso ed \u00e8 chiesa sussidiaria della parrocchia di Santa Francesca Romana dell'arcidiocesi di Milano.\nStoria.\nAll'epoca della costruzione del Lazzaretto di Milano, edificato da Lazzaro Palazzi alla fine del XV secolo, fu costruito un altare di modeste dimensioni al centro del recinto stesso in modo tale che le funzioni officiate potessero essere agevolmente viste e sentite dai malati presenti in qualsiasi punto del lazzaretto.\nA seguito della grande epidemia di peste del 1576, l'arcivescovo Carlo Borromeo diede incarico al proprio architetto di fiducia, Pellegrino Tibaldi, di costruire un nuovo edificio di culto sul luogo del precedente. Venne costruito cos\u00ec il presente edificio, un'edicola a pianta centrale, di forma ottagonale, aperta su tutti i lati.\nL'edificio continu\u00f2 a svolgere la sua funzione per tutto il XVII secolo, finch\u00e9, nel 1797, a seguito della conquista francese del ducato di Milano, il lazzaretto fu destinato a scopi militari. All'epoca in cui Milano era capitale della Repubblica Cisalpina, venne dato incarico all'architetto Giuseppe Piermarini di trasformare la chiesa in Tempio della Patria. Piermarini demol\u00ec la cupola originaria dell'edificio, mentre le pareti esterne risultavano gi\u00e0 murate.\nA partire dal 1582 per volere di san Carlo Borromeo la chiesa del Lazzaretto era stata meta di una solenne processione cittadina di suffragio per le vittime della paste che partiva dal Duomo con la partecipazione del clero della cattedrale e del popolo. La solenne processione fu celebrata ogni anno nel luned\u00ec di Pentecoste e cess\u00f2 con l\u2019occupazione francese.\nDurante il XIX secolo il recinto del Lazzaretto venne destinato ad usi agricoli e di abitazioni private di contadini, fino all'acquisto da parte della Banca di Credito Italiano che ne decise la demolizione e la lottizzazione dell'area. Il tempio fu risparmiato dalla demolizione, e a seguito del restauro in occasione del quale fu ricostruita la cupola, venne riaperto al culto nel 1884 con la dedica attuale al Santo che ne volle la costruzione.\nA causa delle vibrazioni prodotte dal passante ferroviario sotto viale Tunisia che hanno provocato danni alla cupola la chiesa \u00e8 stata oggetto di studi ingegneristici per rinforzarne la struttura. Dopo un fallito tentativo di raccogliere fondi per il restauro tra il pubblico la chiesa \u00e8 stata oggetto di un restauro completo finanziato dalla Fondazione Rocca in ricordo di Roberto Rocca. L'obbiettivo era di utilizzare la chiesa sia come luogo di culto che come sala di concerti. A tal fine i locali aggiunti alla fine del 1800 per ospitare la sacrestia e l'alloggio del parroco sul lato nord sono stati trasformati in spogliatoi, bagni, sala prova e alloggi per i concertisti.\nGli altari laterali sono stati eliminati e l'altare centrale \u00e8 stato spostato verso la parete per avere maggiore spazio per i concerti.\nI lavori iniziati nell'interno nel settembre 2015 sono stati completati nel giugno 2017. Il progetto architettonico \u00e8 stato redatto dallo Studio 02 Arch, il consolidamento statico \u00e8 stato seguito dallo Studio Associato Brambilla Ferrari, il restauro \u00e8 stato effettuato da Naos Restauri. \u00c8 stato installato un nuovo organo con 1800 canne, progettato da Martino Lurani Cernuschi con impostazione romantico-sinfonica. La chiesa \u00e8 stata inaugurata dall'arcivescovo di Milano Mario Delpini il 3 novembre 2017 alle 20.30 con una messa.\nLa chiesa \u00e8 aperta tutti i giorni dalle 9 alle 12, si tengono due messe il mercoled\u00ec e il venerd\u00ec alle 10.\nIl Comune ha completato nel 2016 il progetto di pedonalizzazione di Largo Bellintani intorno alla chiesa, che elimina il passaggio delle auto da via Lecco a viale Tunisia, lasciandolo invece lungo via Palazzi. Il progetto \u00e8 dell'arch. Loredana Brambilla del Comune di Milano.\nDescrizione.\nL'edificio si sviluppa attorno a una pianta centrale di forma ottagonale. Ogni lato \u00e8 costituito da una serliana, oggi murata, sorretta da colonne in pietra di ordine ionico. All'interno \u00e8 presente un ulteriore pi\u00f9 piccolo giro di colonne e pilastri che sorreggono la cupola e la lanterna, che ripetono nella forma la struttura esterna."}
{"id": "4221637", "revid": "599013", "url": "https://it.wikipedia.org/wiki?curid=4221637", "title": "Henri Baaij", "text": "Carriera.\nA livello di club, Baaij ha giocato tra le file dell'Haarlem.\nHa giocato anche due partite con la maglia della Nazionale olandese, il 28 marzo 1921 ad Amsterdam contro la Svizzera e l'8 maggio dello stesso anno contro l'Italia."}
{"id": "4221641", "revid": "1543377", "url": "https://it.wikipedia.org/wiki?curid=4221641", "title": "Filandro Vicentini", "text": "Biografia.\nConsegu\u00ec 4 lauree presso l'Universit\u00e0 di Napoli (in Lettere e Filosofia e in Scienze Matematiche nel 1855, in Medicina nel 1860, in Chirurgia nel 1862).\nCome batteriologo scopr\u00ec nel cavo orale un microrganismo da lui chiamato \"Leptothrix Racemosa\" \nI suoi trattati di batteriologia vennero pubblicati anche all'estero..\nAlla fine del secolo XIX, \u00e8 stato Associate Editor della rivista scientifica \u201cThe journal of microscopy and natural science\u201d (rivista della \u201cPostal Microscopical Society\u201d, societ\u00e0 scientifica inglese fondata nel 1873)\nCome Letterato, fu autore dell'opera \"Della letteratura italiana e dell'arte in rapporto alla vita nazionale - Disegno storico ad uso della giovent\u00f9 studiosa\", che analizza la letteratura e l'arte nei secoli dal XIV al XIX. (Edito dall'Officina Tipografica Abruzzese, Chieti - 1877) e del romanzo \"Gisulfo\" (opera ambientata in epoca longobarda)."}
{"id": "4221644", "revid": "767487", "url": "https://it.wikipedia.org/wiki?curid=4221644", "title": "Piet Bakers", "text": "Carriera.\nA livello di club, Bakers ha giocato tra le file del PSV Eindhoven dal 1942 al 1955, con cui ha vinto un campionato olandese (1950-1951) e una Coppa d'Olanda (1949-1950).\nHa giocato anche una partita con la maglia della Nazionale olandese, il 27 ottobre 1951 a Rotterdam contro la Finlandia."}
{"id": "4221648", "revid": "1318658", "url": "https://it.wikipedia.org/wiki?curid=4221648", "title": "Soroptimist International", "text": "Il Soroptimist International \u00e8 un'organizzazione senza fine di lucro di service club che riunisce donne con elevata professionalit\u00e0, e opera attraverso progetti diretti all'avanzamento della condizione femminile, la promozione dei diritti umani, l'accettazione delle diversit\u00e0, lo sviluppo e la pace.\nStoria.\nIl primo Club Soroptimist nasce nel 1921 a Oakland, in California con 80 socie fondatrici e la prima presidente \u00e8 Violet Richardson Ward.\nNel primo statuto gli scopi dell'associazione sono cos\u00ec indicati: \u201cpromuovere lo spirito di servizio come base di tutte le azioni meritevoli e incrementare l'efficienza dei membri nel perseguire i propri obiettivi professionali, ampliando il loro interesse per il sociale, le imprese e gli affari civili della comunit\u00e0, attraverso un'associazione di donne impegnate in diverse professioni\u201d.\nIl primo progetto, \u201cSalviamo i Redwoods\u201d, era diretto a salvare una foresta di sequoie secolari che rischiava di essere abbattuta; le Soroptimiste si impegnarono per ottenere sostegno dall'opinione pubblica: gran parte di quella foresta fu salvata e tuttora esiste.\nNegli anni successivi negli Stati Uniti sorgono diversi Club; da San Francisco a Washington, Los Angeles, New York ecc.\nNel 1924, mentre a Londra viene fondato il Club denominato \u201cCentral London\u201d, Madame Suzanne No\u00ebl fonda in Francia il primo Club Soroptimist dell'Europa continentale e si dedica poi a costituire innumerevoli Club non solo in Europa, spingendosi addirittura fino in Cina e Giappone.\nNel 1928, nel corso della Convention che raccoglie i Club allora esistenti, si stabilisce di istituire due diverse Federazioni dei Club Soroptimist: la Federazione dell'America e quella dell'Europa che avrebbero dovuto incontrarsi ogni quattro anni. In questa Convention si adotta anche l'emblema dei Club Soroptimist: l'immagine di una donna con le braccia alzate, in un gesto di libert\u00e0 e di dedizione verso gli altri, che mostra la scritta Soroptimist; alle sue spalle raggi di sole, a sinistra fronde di quercia a significare la forza dell'organizzazione, a destra serti di alloro a significare il successo delle realizzazioni.\nNel 1934, Europa da un lato e Gran Bretagna e Irlanda dall'altro formano due distinte Federazioni.\nNel 1978, infine, viene costituita la Federazione del South West Pacifico. \u00c8 oggi in corso un processo per la formazione di una Federazione Africana. In Africa esistono infatti diverse Unioni e Single Club, che afferiscono in parte alla Federazione Europea e in parte alla Federazione di Gran Bretagna e Irlanda.\nFin dall'immediato dopoguerra il Soroptimist International si pone in stretta relazione con l'ONU e le sue agenzie, tanto da ottenere nel 1948 lo stato consultivo presso l'UNESCO e, nel 1950, lo stato consultivo di categoria C presso l'ONU. Oggi il Soroptimist International \u00e8 rappresentato presso le seguenti Agenzie delle Nazioni Unite: ECOSOC, CSW, CEDAW, DBI/NGO, WHO, UNHCR, OHCHR, ILO, FAO, UNIDO, UNODC, UNICEF, UNESCO, UNEP. Ha una rappresentante a Vienna, presso l'OCSE.\nAttualmente (aprile 2018) le socie sono circa 80.000, distribuite in oltre 3000 Club presenti in 132 Paesi.\nIl nome \"Soroptimist\" deriva dalle parole latine \"soror\" e \"optima\".\nOrganizzazione.\nIl Soroptimist International \u00e8 diretto dall'International Board composto da tre rappresentanti di ciascuna delle quattro Federazioni: Americhe, Europa, Gran Bretagna e Irlanda, Sud-Ovest Pacifico, che nel corso della Convention quadriennale fornisce indicazioni strategiche sulla attivit\u00e0 di carattere pluriennale.\nLa Presidente del Soroptimist International \u00e8 scelta a rotazione tra le rappresentanti delle quattro Federazioni. Ogni anno in occasione del Soroptimist Day che si celebra il 10 dicembre \u2013 anniversario della Dichiarazione Universale dei diritti umani \u2013 la Presidente Internazionale rivolge un appello per sollecitare l'attenzione delle Soroptimiste e le loro azioni a favore di un tema particolare. Questo biennio ha come tema \u201cWomen, Water &amp; Leadership\u201d, destinato a favorire la formazione, la capacit\u00e0 decisionale e la leadership femminile sul tema dell\u2019acqua.\nCiascuna Federazione coordina le Unioni Nazionali o Regioni o, in loro mancanza, i Single Club. Le Unioni o Regioni raccolgono a loro volta i Club. Nel corso della Convention quadriennale internazionale tenutasi a Montreal nel luglio 2011 \u00e8 stato individuato il tema decennale \u201cEducate to lead\u201d e sono state approvate le seguenti linee programmatiche:\ne inoltre:\nFederazione Europea.\nLa Federazione Europea \u00e8 stata costituita nel 1929 e conta oltre 35.000 socie distribuite in 1250 Club suddivisi in 25 Unioni, costituite almeno da sette Club, e 95 Single Club, presenti in 61 Paesi.\nLa Federazione Europea ha rappresentanti, con voto consultivo, al Consiglio d'Europa e partecipa alla Lobby Europea delle Donne. Della Federazione Europea fanno parte anche Unioni e Single Club di numerosi Paesi africani.\nPer il biennio 2017-2019 il tema di attivit\u00e0 della Federazione Europea \u00e8 incentrato sul motto WE Stand Up for Women con focus su eliminazione della violenza, accesso alla giustizia, accesso all'educazione, potenziamento della condizione femminile, leadership.\nIl Soroptimist in Italia.\nIl primo Soroptimist Club italiano nasce a Milano nel 1928, fondato da Madame Suzanne No\u00ebl. La prima Presidente \u00e8 Alda Da Rios. Dopo la sospensione dell'attivit\u00e0 dovuta al fascismo e alla seconda guerra mondiale, sempre Alda Da Rios, insieme a Madame No\u00ebl, ricostituisce il Club milanese nel 1948. Nel 1949 segue la fondazione dei Club di Bologna, Roma, Firenze; nel 1950 si costituisce l'Unione Italiana.\nAttualmente (gennaio 2021) il Soroptimist International d'Italia conta 158 Club e circa 6000 socie.\nL'Unione Italiana \u00e8 rappresentata dalla Presidente Nazionale, eletta dalle delegate dei Club e in carica per due anni, affiancata nello svolgimento della sua attivit\u00e0 da quattro Vicepresidenti nazionali.\nIl legame con la Federazione \u00e8 mantenuto dalle due Governors che partecipano alle riunioni annuali indette dalla Federazione Europea.\nIl Soroptimist International d'Italia \u00e8 presente con una sua rappresentante presso la Commissione Parit\u00e0 del Ministero del Lavoro, presso la Commissione Pari Opportunit\u00e0 del Dipartimento Pari Opportunit\u00e0 della Presidenza del Consiglio dei Ministri, ed \u00e8 associata al CNDI.\nLe presidenti.\nLe presidenti dal secondo dopoguerra sono state:\nPubblicazioni.\nLa Soroptimist International d'Italia pubblica una rivista trimestrale \u201cSoroptimist News \u2013 La Voce delle donne\u201d. e un Notiziario.\nArchivio storico.\nPresso Il Centro documentazione donna di Modena,la Sezione Soroptimist modenese ha depositato nel 2013 il proprio archivio con la documentazione della propria attivit\u00e0 dal 1960 al 2013."}
{"id": "4221652", "revid": "287204", "url": "https://it.wikipedia.org/wiki?curid=4221652", "title": "Roncalli", "text": ""}
{"id": "4221659", "revid": "601933", "url": "https://it.wikipedia.org/wiki?curid=4221659", "title": "Benjamin Hedericus", "text": ""}
{"id": "4221661", "revid": "47767", "url": "https://it.wikipedia.org/wiki?curid=4221661", "title": "Corno di notte", "text": "Il corno di notte \u00e8 un particolare registro dell'organo.\nStruttura.\nIl nome corno di notte venne utilizzato, nel corso dei secoli, per tre registri diversi, tutti appartenenti alla famiglia dei registri ad anima. Uno \u00e8 costituito da un flauto tappato, a met\u00e0 strada fra una quintadena e un bordone, con un timbro simile a quello del corno. In genere si trova da 4' o da 2' ed \u00e8 realizzato in legno o metallo.\nUn altro tipo di corno di notte, pi\u00f9 comune, \u00e8 costituito da un flauto aperto, solitamente da 8', formato da canne di una misura molto pi\u00f9 larga rispetto ai normali registri di flauto, mentre la bocca di emissione del suono \u00e8 particolarmente stretta, che produce un suono pi\u00f9 morbido. Il terzo tipo \u00e8 costituito da un grosso flauto a camino leggermente conico.\n\u00c8 anche conosciuto come \"Cor de Nuit\" in Francia e \"Nachthorn\" in Germania."}
{"id": "4221665", "revid": "1354930", "url": "https://it.wikipedia.org/wiki?curid=4221665", "title": "Gran Piemonte 2012", "text": "Il Gran Piemonte 2012, novantottesima edizione della corsa, valevole come prova dell'UCI Europe Tour 2012 categoria 1.HC, si svolse il 27 settembre 2012 su un percorso di 194\u00a0km. La vittoria fu appannaggio del colombiano Rigoberto Ur\u00e1n, che complet\u00f2 il percorso in 4h30'21\", alla media di 41,724\u00a0km/h, precedendo l'italiano Luca Paolini e lo spagnolo Gorka Verdugo.\nSul traguardo di Biella 103 ciclisti, su 142 partiti da Fossano, portarono a termine la competizione. "}
{"id": "4221670", "revid": "1782831", "url": "https://it.wikipedia.org/wiki?curid=4221670", "title": "Santimaria", "text": ""}
{"id": "4221676", "revid": "1543377", "url": "https://it.wikipedia.org/wiki?curid=4221676", "title": "Gli apocalittici", "text": "Gli apocalittici \u00e8 una serie TV-reality che racconta di persone che si preparano alla fine del mondo, trasmessa da National Geographic Channel e prodotta dalla Sharp Entertainment.\nTrama.\nLa serie si basa sulle interviste a persone che si preparano a sopravvivere a varie catastrofi che potrebbero portare alla fine della vita come la conosciamo, tra cui: il collasso economico, impulso elettromagnetico, attacchi terroristici, carenza di carburante, guerre, pandemie, ecc. Gli intervistati raccontano le azioni che i \"preppers\" hanno intrapreso per sopravvivere alla fine della civilt\u00e0, con una analisi degli esperti e le raccomandazioni per il miglioramento delle loro strategie di sopravvivenza.\nGli apocalittici \u00e8 la serie di maggior successo mai trasmessa negli Usa da National Geographic Channel\nEpisodi.\nLa serie tv americana \u00e8 composta da 12 episodi pi\u00f9 l'episodio pilota. Per la trasposizione italiana gli episodi sono stati rimontati ed allungati fino ad una durata di circa 50 minuti."}
{"id": "4221678", "revid": "1123126", "url": "https://it.wikipedia.org/wiki?curid=4221678", "title": "Castello di Moncolano", "text": "Il castello di Moncolano o torre di Prosecco (\"grad Mokolan\" o \"Prose\u0161ki stolp\" in sloveno, \"Turn Prosseck\" in tedesco) si trova in Italia nel comune di Trieste, nei pressi del cimitero del quartiere di Contovello, a picco sul mare, immediatamente sopra il castello di Miramare.\nOriginariamente conosciuto appunto come \"castello di Moncholano\", divenne poi noto con il nome di \"torre di Prosecco\", dal nome della localit\u00e0 vicina (in quanto l'abitato di Contovello fu fondato successivamente in relazione proprio alla presenza del fortilizio), questi nel rinascimento fu identificato con l'antico \"castello Pucino\", e da allora d\u00e0 il nome ad uno dei vini pi\u00f9 famosi al mondo, il prosecco.\nIl castello.\nIl castello fu edificato dal Comune di Trieste agli inizi del Trecento a presidio di importanti itinerari stradali e delle aree produttive ai confini del territorio triestino, rinomate gi\u00e0 all'epoca per la produzione di eccellenti vini.\nIn seguito il castello visse diverse vicissitudini, fu pi\u00f9 volte assediato e conquistato, divenendo infine pure sede di feudo.\nIl castello cadde in rovina nel XVII secolo e di esso oggi permangono solo tracce della muratura."}
{"id": "4221679", "revid": "287204", "url": "https://it.wikipedia.org/wiki?curid=4221679", "title": "Santori", "text": ""}
{"id": "4221680", "revid": "159341", "url": "https://it.wikipedia.org/wiki?curid=4221680", "title": "Alberto Camenzind", "text": "Biografia.\nCamenzind era figlio di Eduard, albergatore, originario di Gersau (Svitto), e di Chiara d'Ambrogio e sposato con Gabriella Bargna.\nAveva frequentato il liceo di Lugano e il Politecnico federale di Zurigo negli anni 1933-1939, quindi nello stesso periodo di Max Frisch e Justus Dahinden, con il professore William Dunkel. Dopo i suoi studi, inizi\u00f2 a lavorare presso gli studi di Otto Rudolf Salvisberg e di William Dunkel. Nel 1942 avvi\u00f2 a Lugano uno proprio studio di architettura e dal 1959 al 1991 lavor\u00f2 associato con Bruno Brocchi. I suoi primi lavori furono le \"Case\" a Cademario nel 1953 e Sorengo nel 1957, mentre nel 1958 realizz\u00f2 la prima opera pubblica con l'ex \"Ginnasio\" di Bellinzona quindi la sede della \"Radio della Svizzera italiana (RTSI)\" a Lugano, realizzata negli anni 1958-1961 con Augusto J\u00e4ggli e Rino Tami e la \"sede aziendale dell'Alfa Romeo\" ad Agno (Svizzera) nel 1963 (oggi supermercato Migros) e la casa Gm\u00fcr di Brissago sempre nel 1963.\nDivenne noto a livello internazionale come architetto capo e condirettore dell'Esposizione nazionale di Losanna del 1964, dove aveva progettato un programma tematico con \"centri espositivi pluricellulari\". Particolare attenzione era stata data a un convertito \"Sentiero della Svizzera\", come tema dell'Expo.\nDal 1964 divenne anche cittadino onorario di Lugano mentre l'anno successivo fu professore alla facolt\u00e0 di architettura dello stesso Politecnico di Zurigo dove lui stesso aveva studiato, e tenne questa carica fino al 1981 data in cui divenne professore emerito. Fu membro di Commissioni federali e cantonali per la tutela dei monumenti e della Commissione federale delle belle arti dal 1965-1972. Dal 1958 al 1964 fu presidente centrale della Federazione degli architetti svizzeri, nel 1960 fu iniziatore del Centro svizzero per la razionalizzazione dell'edilizia.\nNel 1973 realizz\u00f2 il \"Centre International de Conf\u00e9rence\" e nel 1975 insieme a Pier Luigi Nervi ed Eug\u00e8ne Beaudouin, la nuova \"sede dell'Ufficio internazionale del lavoro (BIT)\". La BIT \u00e8 stato a suo tempo il pi\u00f9 grande edificio per uffici in Svizzera per i suoi 200 metri di lunghezza e 50 metri di altezza.\nNel 1984 realizz\u00f2 il \"Centro Maghetti\" a Lugano nel 1985 e il Centro Internazionale di Conferenza (CICG) a Ginevra.\nSi spost\u00f2 ad Astano dal 1997 nella casa patrizia gi\u00e0 Antonietti da lui acquistata e qui si spense il 29 settembre 2004."}
{"id": "4221683", "revid": "287204", "url": "https://it.wikipedia.org/wiki?curid=4221683", "title": "Sarto (disambigua)", "text": ""}
{"id": "4221684", "revid": "74801", "url": "https://it.wikipedia.org/wiki?curid=4221684", "title": "Luigi Maria de Marinis", "text": "Biografia.\nVenne ordinato sacerdote il 16 giugno 1832. Nel 1835 fu eletto prevosto della Collegiata dei Santi Nicandro e Marciano. Nel 1845 venne nominato canonico della Cattedrale dell'Aquila e in seguito ne fu anche vicario capitolare.\nIl 18 settembre 1856 fu nominato arcivescovo di Chieti e amministratore perpetuo di Vasto; ricevette la consacrazione episcopale il successivo 28 settembre, dal cardinale Giusto Recanati, O.F.M.Cap.\nIl 18 ottobre 1860 accolse in Piazza San Giustino il re Vittorio Emanuele II in viaggio per incontrare Giuseppe Garibaldi a Teano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4221686", "revid": "72396", "url": "https://it.wikipedia.org/wiki?curid=4221686", "title": "Ludwig Durek", "text": "Carriera.\nClub.\nDurek ha vestito la maglia del Fu\u00dfball Club Wien tra il 1937 e il 1946, vincendo il titolo austriaco nella stagione 1941-1942. Ha poi militato nello Sturm Graz fino al 1956, ricoprendo anche il ruolo di allenatore della squadra nel 1950 e dal 1958 al 1960.\nNazionale.\nGioc\u00f2 con la dal 1940 al 1942, totalizzando sei presenze e due reti (entrambe contro la ). Terminata la seconda guerra mondiale gioc\u00f2 due incontri con la maglia della Nazionale austriaca; venne anche convocato per i Giochi di Londra 1948, ma non disput\u00f2 alcuna partita. Durek \u00e8 uno dei 28 giocatori austriaci che hanno militato nella nazionale tedesca dopo l\"'Anschluss\" del 1938; \u00e8 tra i 20 che vestirono anche la maglia della nazionale austriaca."}
{"id": "4221689", "revid": "599013", "url": "https://it.wikipedia.org/wiki?curid=4221689", "title": "Ernst Eikhof", "text": "Carriera.\nClub.\nHa militato per sedici anni nel Victoria Amburgo.\nNazionale.\nConta 3 partite in Nazionale, ottenute tutte nel 1923."}
{"id": "4221690", "revid": "287204", "url": "https://it.wikipedia.org/wiki?curid=4221690", "title": "Fabio Savi", "text": ""}
{"id": "4221691", "revid": "123920301", "url": "https://it.wikipedia.org/wiki?curid=4221691", "title": "Governo di unit\u00e0 nazionale (Ungheria)", "text": "Il governo di unit\u00e0 nazionale (\"Nemzeti \u00d6sszefog\u00e1s Korm\u00e1nya\") fu il nome assunto dall'esecutivo magiaro durante l'occupazione del Regno d'Ungheria da parte tedesca tra l'ottobre 1944 e il maggio 1945. Questo governo, formato dal Partito delle Croci Frecciate, fu istituito il 17 ottobre 1944, dopo la deposizione di Mikl\u00f3s Horthy a seguito dell'Operazione Panzerfaust (\"Unternehmen Eisenfaust\"). Ferenc Sz\u00e1lasi, a capo delle \"Croci Frecciate\", divenne Primo Ministro e Capo dello Stato (\"Nemzetvezet\u0151\" - \"Duce\"). Durante il breve governo delle \"Croci Frecciate\" 10-15.000 ebrei vennero uccisi e altri 80.000, tra cui molte donne, bambini e anziani, furono deportati dall'Ungheria verso il campo di concentramento di Auschwitz. Il regime di Ferenc Sz\u00e1lasi, che intanto aveva abbandonato l'Ungheria, venne sciolto ufficialmente il 7 maggio 1945, un giorno prima della resa tedesca. Elementi fedeli al governo Sz\u00e1lasi continuarono a combattere lungo il fronte dell'Ungheria occidentale fino alla fine della guerra. Sz\u00e1lasi fu catturato dalle truppe americane a Mattsee, nei pressi di Salisburgo, il 6 maggio 1945. Il processo contro Sz\u00e1lasi, consegnato dagli alleati alle autorit\u00e0 ungheresi, e un primo gruppo di imputati (G\u00e1bor Vajna, Jen\u0151 Sz\u00f6ll\u00f6si, S\u00e1ndor Csia, Jozsef Gera, G\u00e1bor Kem\u00e9ny, Karoly Beregfy) cominci\u00f2 il 5 febbraio 1946. La corte, presieduta da Peter Jank\u00f3 era composta dai rappresentanti dei principali partiti magiari.\nLa funzione di pubblico ministero era svolta da L\u00e1szl\u00f3 Frank. Sz\u00e1lasi fu condannato a morte e impiccato il 12 marzo nel cortile del carcere di via Mark\u00f3, a Budapest. Lo precedettero sul patibolo, quello stesso giorno, Gera, Beregfy e Vajna. Il 19 marzo tocc\u00f2 a Kemeny, Csia e Sz\u00f6ll\u00f6si."}
{"id": "4221693", "revid": "767487", "url": "https://it.wikipedia.org/wiki?curid=4221693", "title": "Heinz Emmerich", "text": "Carriera.\nClub.\nHa militato per tredici anni nel Tennis Borussia Berlino.\nNazionale.\nConta 3 partite in Nazionale, ottenute tutte nel 1931."}
{"id": "4221698", "revid": "468739", "url": "https://it.wikipedia.org/wiki?curid=4221698", "title": "Monticchio Polesano", "text": "Monticchio (Polesano) (\"Munti\u0107\" in croato (leggi: Muntich), \"Monticolum\" in latino) \u00e8 un villaggio nel sudest dell'Istria. L'etimologia del nome proviene dal latino \"mons\", oppure \"monticulus\", che verrebbe a significare \"colle\" (monte/monticello). Data la vicinanza alla citt\u00e0 principale dell'Istria, siccome dal \"colle\" di Monticchio \u00e8 ben visibile tutta la pianura sud verso Pola, gli venne attribuito l'aggiuntivo \"Polesano\" per non confonderlo con omonimi.\nGeografia fisica.\nIl paesino di Monticchio si trova nel comune di Lisignano (un tempo nel Comune di Marzana), anche se per la sua vicinanza (9\u00a0km) \u00e8 sempre stato pi\u00f9 collegato alla citt\u00e0 di Pola. Posizionato su un'altura che domina il sudovest di Pola, a met\u00e0 tra il villaggio di Altura \u00e8 quello di Lavarigo, lontano dalle odierne strade principali e a poca distanza (2,5\u00a0km) dall'aeroporto di Pola. Dalla parte sudest del villaggio, verso Altura, \u00e8 situato Nesazio, un importante sito archeologico preromano dell'epoca degli Histri, con vicino il porto di Bad\u00f2.\nMonticchio, come molti altri paesini dell'Istria viene suddiviso in quartieri del villaggio (molto spesso in relazione a famiglie locali), cos\u00ec vi sono parti del villaggio con nomi quali Brov, Zvoni\u0107i (leggi: Zvonichi), Barelini, \u0160kabini (probabilmente deriva da Scabino), Markolovi, Krnjeli (Cargnelli, deriva da famiglie pervenute dalla Carnia), \u010cali\u0107i (leggi: Chalichi) ecc.\nSociet\u00e0.\nFino agli sconvolgimenti della Seconda guerra mondiale, la popolazione era per la quasi totale di lingua e cultura italiana, che, in seguito all'esodo istro-dalmata si \u00e8 notevolmente ridotta. Oggi la maggior parte della popolazione locale lavora nella vicina Pola, anche se il luogo mantiene ancora la tradizione agricola, in special modo vinicola e della coltivazione dei ulivi. Si sta inoltre sviluppando il turismo rurale con prodotti tipici della cucina istriana.\nStoria.\nIl luogo era gi\u00e0 abitato nella preistoria, come testimoniano le fortificazioni vicino a Nesazio e Lavarigo, poi durante l'epoca romana, con una villa rustica nei odierni Radeki, nella vicina stanzia Wasserman (chiamata \"Vasimova stanzia\" dai locali). Si presume che il villaggio sia sorto sul sito del primo accampamento delle legioni romane che giunsero nel I secolo a.C. a conquistare l'allora capitale Nesazio, dal nome \"Sors Rumeianum\" (\"Rumejarum\"), \"Rumianum\" oppure \"Rumiarum\", che lega il nome a Runjan (leggi: \"Runian\"), il pi\u00f9 grande stagno di Monticchio.\nIl luogo viene poi menzionato alcune volte, fino a fonti significative del 1028 dove Monticchio viene annoverato come possedimento feudale della Diocesi di Pola, che per una cessione dopo venne a far parte del Patriarcato di Aquileia. A causa di guerre e pestilenze fino al XVI secolo il luogo divenne quasi completamente disabitato, come molti altri nel sud dell'agro polese. Nel corso del XVI secolo il luogo, allora feudo in possesso di Girolamo Barbarigo, venne abitato da popolazioni dalmate, profughe dell'avanzata dei Turchi (negli anni 1530, 1579, 1583, 1588). Cos\u00ec ripopolato, il luogo venne chiamato Monticchio - Muntic (ancora per\u00f2 in un atto del 1656 si pu\u00f2 trovare il nome \"Montecchio sive Rumian\").\nLa chiesa dedicata a San Girolamo (tipica degli ordini mendicanti), a navata unica con campanile a vela, viene gi\u00e0 menzionata per lavori di restauro nel XIV secolo, anche se la chiesa ha origini pi\u00f9 remote, probabilmente del tardo XII secolo. Il campanile \u00e8 del 1396 e riporta il nome del fonditore (Marco Vendramo di Venezia). All'interno vi \u00e8 una notevole navata in stile protogotico ad archi, un tabernacolo in stile barocco con inciso \"Hic est corpus X i\" e un dipinto di A. Samassa del 1827 che raffigura la Madonna con angeli e santi. La chiesetta una volta possedeva vari importanti elementi liturgici in stile gotico poi dispersi, dall'altare alle panchine lavorate a mano, raffigurazioni del Via Crucis e diverse incisioni lapidaree in caratteri gotici. Come ricordano ancora gli abitanti di Monticchio, la chiesa era un tempo adorna di affreschi, con la tipica navata blu a stelle e raffigurazioni di santi: tutto and\u00f2 perso durante un restauro non appropriato.\nVicino alle odierne Drage, in direzione Altura, nel territorio di Monticchio si trova anche l'antica chiesa gotica della Madonna di Castagno (\"Costagniza\") del 1197, dove gli abitanti per tradizione effettuavano una processione una volta all'anno. Le campane della chiesa sono del 1454, opera di Johanes Delton. Un tempo la chiesa era dedicata a San Germano, che proprio in questo luogo era stato martirizzato nel 284, dato che il luogo si trova sulla strada antica principale che collegava Nesazio a Pola. Nella chiesa si trova ancora una lapide con incise lettere in caratteri gotici del XIV secolo.\nCultura.\nMonticchio \u00e8 un paesino di lunga tradizione dei \"kantaduri\" (cantanti in dialetto istriano delle \"kante\") dei vecchi canti istriani, dei quali c'\u00e8 un autorevole archivio di \"Radio Pula\" (la radio nazionale, sede di Pola), messo a punto da R.Pernic. Dei cantanti (\"kantaduri\") e musicisti locali di scala pentatonica istriana, sono sicuramente da sottolineare; Angelo Goldin e Mario Radesic, con Vilim, Pere e Ive Skuflic.\nSport.\nEsiste a Monticchio dal 1976 la squadra locale di calcio \"NK Muntic\". Fino a pochi anni fa era molto giocato il gioco delle bocce (\"burele\" in dial.locale).\nBibliografia.\nR.Matijasic / D.Alberi"}
{"id": "4221701", "revid": "287204", "url": "https://it.wikipedia.org/wiki?curid=4221701", "title": "Spinetti", "text": ""}
{"id": "4221702", "revid": "287204", "url": "https://it.wikipedia.org/wiki?curid=4221702", "title": "Caso Gaggiotti", "text": "Il caso Gaggiotti, anche riportato come scandalo Gaggiotti, fu il fallito tentativo di corruzione della partita di Serie B Fanfulla- (1-2) del 6 dicembre 1953, per il quale la societ\u00e0 lodigiana, in quanto responsabile dell'illecito, fu penalizzata di cinque punti nello stesso campionato.\nI fatti.\nVenerd\u00ec 4 dicembre 1953 Emanuele Dalla Fontana, portiere dell'Alessandria, si fece consegnare la somma di 350.000 lire (in tagli da 10.000 lire), da Eugenio Gaggiotti, personaggio che operava ai margini del calcio italiano, non nuovo ad episodi del genere, con il quale aveva pattuito l'accordo di aiutare gli avversari nella gara che doveva disputarsi due giorni dopo. In realt\u00e0 Dalla Fontana stava fingendo di stare al gioco di Gaggiotti, perch\u00e9 aveva gi\u00e0 avvisato i suoi dirigenti e le autorit\u00e0: venne organizzato un appostamento nei pressi della stazione ferroviaria di Alessandria, dove era fissato l'appuntamento per il versamento della somma. Gaggiotti, in seguito si diede alla fuga per i campi; una volta preso e costretto a salire a bordo di un'auto, apr\u00ec la porta e si gett\u00f2 fuori alla prima curva. Ricevuti i soldi, il calciatore e i suoi dirigenti denunciarono l'accaduto alla Lega Nazionale, che a sua volta sequestr\u00f2 il denaro.\nL'inchiesta.\nIl conte dott. Alberto Rognoni, incaricato dalla Lega di occuparsi dell'inchiesta \u2014 alla quale collaborarono i carabinieri di Spinetta Marengo, le questure di Alessandria, Milano e Brescia e la polizia ferroviaria di Alessandria \u2014, la cui fase istruttoria dur\u00f2 tre mesi, venne a conoscenza che i mandanti dell'illecito erano i massimi dirigenti del Fanfulla, i quali diedero a Gaggiotti mezzo milione di lire \u2014 di cui 150.000 come premio personale \u2014 per avvalersi della sua collaborazione. Dalle indagini si certific\u00f2 che lo stesso Gaggiotti si rec\u00f2, otto giorni dopo l'accaduto, a casa di Dalla Fontana per informarlo che tali dirigenti erano disponibili a versargli un milione subito ed un altro successivamente se avesse negato di aver ricevuto il denaro.\nLa consegna del denaro in anticipo rispetto alla gara fecero credere che la partita sospetta potesse essere quella disputata all'undicesimo turno, ovvero Alessandria-Verona (2-3) del 29 novembre, motivo per cui le operazioni si dilungarono. Le dichiarazioni di Luigi Rossetto, allenatore del Fanfulla nella stagione 1952-1953 e allenatore del Verona fino al febbraio 1954, furono determinanti per la risoluzione del caso: egli colpevolizz\u00f2 i dirigenti lodigiani, ammise il suo stretto legame con Gaggiotti e fu sospeso immediatamente, in attesa di ulteriori accertamenti, da ogni attivit\u00e0.\nLe indagini portarono alla luce altri particolari poco edificanti di come funzionasse il sistema. Il consiglio direttivo del Fanfulla aveva messo a disposizione un fondo di 15 milioni di lire per raggiungere \u2014 attraverso un numero adeguato di partite pilotate \u2014 la quota salvezza di 28 punti, considerato il margine di sicurezza per la permanenza in Serie B; al presidente del Verona fu invece proposto di comprarsi la promozione in A per 20 milioni di lire. Il giocatore Alvaro Zian, ex Fanfulla e Treviso, in forza al Verona, rivel\u00f2 che i dirigenti del Fanfulla durante l'intervallo della partita di Serie B Fanfulla-Treviso del 4 maggio 1952 avevano offerto 700.000 lire ai veneti, affinch\u00e9 essi perdessero, cosa che comunque si verific\u00f2 (3-1 per i padroni di casa) nonostante, sempre secondo le parole di Zian, la proposta non avesse avuto seguito.\nGaggiotti, tuttavia, asser\u00ec di aver agito liberamente, n\u00e9 per conto del Fanfulla, tantomeno del Verona e di aver sempre \"comprato\" partite di calcio e di voler continuare a farlo, anche perch\u00e9, a differenza dei tesserati, non era punibile per mancanza di leggi adeguate.\nSentenze.\nIl 25 marzo 1954 venne emesso il primo verdetto, che attest\u00f2 come la partita Fanfulla-Alessandria era stata oggetto di illecite influenze, pur senza incidere sulla validit\u00e0 del risultato. In base all'articolo 56 del Regolamento Organico fu deliberata la retrocessione del Fanfulla a zero punti a decorrere dal 4 dicembre 1953, giorno dell'illecito, riconoscendole per\u00f2 i due punti conquistati nella gara incriminata, in quanto fu accertata la regolarit\u00e0 dell'incontro stesso. Al Fanfulla vennero quindi tolti i cinque punti conquistati fino all'undicesima giornata e pass\u00f2 dai 21 punti, ottenuti complessivamente al momento della sentenza, a 16.\nFu, invece, esentato da qualsiasi addebito il calciatore Dalla Fontana per aver denunciato tempestivamente il tentativo di corruzione. Mentre furono diffidate le societ\u00e0 e i tesserati dall'avere rapporti con Gaggiotti.\nNel giugno 1954, infine, Francesco Minojetti e il dott. Rinaldo Briocchi, rispettivamente presidente e dirigente del Fanfulla, furono puniti con l'interdizione di tre anni, il primo, e con la squalifica a vita, il secondo."}
{"id": "4221703", "revid": "508036", "url": "https://it.wikipedia.org/wiki?curid=4221703", "title": "Zappacosta", "text": ""}
{"id": "4221704", "revid": "73843", "url": "https://it.wikipedia.org/wiki?curid=4221704", "title": "Lago di C\u00e0 Selva", "text": "Il lago di C\u00e0 Selva (\"L\u00e2c di Selve\" in friulano standard, \"L\u00e2c di Selva\" in friulano locale) \u00e8 un bacino artificiale situato tra i comuni di Frisanco e Tramonti di Sopra, in provincia di Pordenone, in una piccola valle laterale della Val Tramontina e ricadente all'interno dei confini sudorientali del parco naturale delle Dolomiti Friulane.\nDescrizione.\nLa diga ad arco sul torrente Silisia, \u00e8 alta 111\u00a0m e i lavori per la sua costruzione furono completati nel 1963. Il nome dell'invaso deriva dalla localit\u00e0 nei pressi di Chievolis, frazione di Tramonti di Sopra, presso la quale fu costruito lo sbarramento. Il lago di C\u00e0 Selva \u00e8 spesso associato ad altri due laghi artificiali vicini: il lago di C\u00e0 Zul ed il lago di Redona (noto anche come lago dei Tramonti), in Val Tramontina.\nAccesso.\nPer raggiungere il lago si percorre la SS 552 sino alla diga di Tramonti, si transita sul suo coronamento e si prosegue per Chievolis. Indi continuare per la strada asfaltata, indicata dalla segnaletica, che sale di quota in un paesaggio naturale. Dopo diversi chilometri si arriva al piccolo borgo di C\u00e0 Selva e immediatamente si incontra lo sbarramento artificiale del lago. La diga \u00e8 estremamente suggestiva e di grande impatto visivo; il coronamento \u00e8 accessibile. Poco prima della diga parte la strada che porta al pi\u00f9 discosto lago di C\u00e0 Zul."}
{"id": "4221706", "revid": "287204", "url": "https://it.wikipedia.org/wiki?curid=4221706", "title": "Trotta", "text": ""}
{"id": "4221707", "revid": "1745361", "url": "https://it.wikipedia.org/wiki?curid=4221707", "title": "Troisi", "text": ""}
{"id": "4221709", "revid": "599013", "url": "https://it.wikipedia.org/wiki?curid=4221709", "title": "Tisci", "text": ""}
{"id": "4221710", "revid": "210936", "url": "https://it.wikipedia.org/wiki?curid=4221710", "title": "Particelle indistinguibili", "text": ""}
{"id": "4221715", "revid": "108393153", "url": "https://it.wikipedia.org/wiki?curid=4221715", "title": "Carlo Bongini", "text": "\u00c8 stato Campione del Mondo nel 1990 a P\u00f3voa de Varzim (Portogallo) nella gara di pesca sportiva FIPSAS. \u00c8 consigliere Nazionale A.M.O.V.A ed ha ricevuto la medaglia d'oro al valor atletico."}
{"id": "4221717", "revid": "6923", "url": "https://it.wikipedia.org/wiki?curid=4221717", "title": "Lingua romanza della Mosella", "text": "La Lingua romanza della Mosella era un idioma romanzo, ascrivibile al gruppo delle lingue gallo-romanze, esistita nella regione della Mosella, storicamente parte della provincia romana della Gallia Belgica (oggi compresa tra la regione francese del Grande Est, il \"land\" tedesco della Renania-Palatinato ed il distretto lussemburghese di Grevenmacher), dalla caduta dell'Impero romano d'Occidente fino al Duecento.\nCaratteristiche.\nL'Impero romano arrivava fino al Reno e le popolazioni romanizzate vi abitavano in citt\u00e0 come Colonia e Coblenza. Nel quinto secolo dopo Cristo le invasioni barbariche distrussero questa regione e le popolazioni romanizzate scomparvero da questi territori, che appartengono alle attuali Germania e Paesi Bassi. Ma nella valle della Mosella alcuni romani sopravvissuti (detti \"Walchen\") hanno continuato ad usare una lingua neolatina fino ad oltre l'anno mille.\nLa presenza di questa lingua neolatina era concentrata tra la principale citt\u00e0 romana dell'area, Treviri ed il fiume Reno. Questa regione \u00e8 caratterizzata da un clima favorevole alla coltivazione della vite portatavi inizialmente dai coloni romani che vi si radicarono fin dai tempi di Augusto e che furono assimilati lentamente dagli invasori germanici durante l'Alto Medioevo.\nLa citt\u00e0 romana di Treviri (capitale della Gallia Belgica romana) fu la pi\u00f9 popolosa a nord delle Alpi, arrivando a contare quasi 100.000 abitanti, prima della sua distruzione ad opera dei Franchi.\nSecondo l'accademico Damminger, i pochi sopravvissuti tra i suoi acculturati abitanti probabilmente si rifugiarono nelle ville e campagne intorno alla citt\u00e0, mantenendo l'uso del volgare e sviluppando da esso questa \"lingua romanza della Mosella\".\nSempre secondo Damminger, la lingua si estinse completamente all'inizio del primo Rinascimento, forse anche all'inizio del Trecento. Non si hanno scritti di questa lingua, il che fa presupporre che coloro che la parlavano erano completamente dominati dall'antico franco dei tedeschi che controllavano il territorio. Probabilmente era relazionata con la vicina lingua vallona dell'area di Liegi nel Belgio orientale\nVa ricordato che attualmente esiste una teoria sul fatto che la lingua ignota, della santa Ildegarda di Bingen, possa essere proprio questa lingua romanza della Mosella (o perlomeno esserne l'origine).\nAttualmente gli accademici qualificano la lingua neolatina della Mosella come una delle lingue romanze scomparse della cosiddetta \"Romania sommersa\", insieme alla lingua romanza di Pannonia, la lingua romanza britannica e la lingua romanza d'Africa.\nEsempio di testo latino della Mosella.\nDa un'iscrizione tardolatina risalente al VI secolo, ivi riscontrabili volgarismi ricollegabili a ci\u00f2 che da l\u00ec in poi sar\u00e0 la lingua romanza della Mosella:"}
{"id": "4221718", "revid": "228587", "url": "https://it.wikipedia.org/wiki?curid=4221718", "title": "Alto consiglio nazionale", "text": "L'Alto consiglio nazionale fu a capo del Regno d'Ungheria fra il 1945 e il 1946."}
{"id": "4221719", "revid": "110157", "url": "https://it.wikipedia.org/wiki?curid=4221719", "title": "Adriana Ramelli", "text": "Biografia.\nEra nata a Calprino nel 1908 dall'architetto Bernardo Ramelli e dalla pittrice Carla Chiesa. Dopo la frequenza al Liceo di Lugano, pass\u00f2 alla facolt\u00e0 di lettere antiche dell'Universit\u00e0 di Pavia nel 1932 dove ottenne anche il dottorato.\nDopo gli studi lavor\u00f2 alla Biblioteca cantonale di Lugano dal 1931 con il direttore di allora, Francesco Chiesa. Dal 1933 collabor\u00f2 anche con la Biblioteca Nazionale Svizzera.\nDal 1941 successe al Chiesa alla direzione della biblioteca e con lei venne inaugurata anche la sede attuale, il 14 giugno 1942, posta nel parco Ciani e progettata dagli architetti Carlo e Rino Tami. Questo evento ebbe grande importanza perch\u00e9 fu la prima donna ad assumere un incarico direttivo di rilievo nel Canton Ticino e si avvalse in seguito dell'ausilio di altre donne nella gestione della Biblioteca.\nLavor\u00f2 a lungo per avvicinare la cultura italiana e ticinese organizzando eventi e costituendo una sorta di rifugio culturale per i numerosi fuoriusciti italiani durante la seconda guerra mondiale e diede anche un notevole impulso alla cultura locale con mostre e pubblicazioni.\nIl suo principale campo di studio fu Alessandro Manzoni, argomento che la vide autrice di numerose pubblicazioni come il saggio \"Le edizioni manzoniane ticinesi\" pubblicato nel 1965.\nLa sua direzione alla Biblioteca termin\u00f2 nel 1973 per entrare in pensione, e le successe Adriano Soldini.\nNon era sposata e visse sempre a Lugano. Dopo un periodo di riposo trascorso alla Ca' Rezzonico, mor\u00ec nel 1996 all'Ospedale Civico di Lugano."}
{"id": "4221726", "revid": "31886", "url": "https://it.wikipedia.org/wiki?curid=4221726", "title": "Partito Comunista Ungherese", "text": "Il Partito Comunista Ungherese (\"Magyar Kommunista P\u00e1rt\", MKP) venne fondato il 24 novembre 1918, e detenne il potere in Ungheria per un breve periodo dal marzo all'agosto 1919 sotto la guida di B\u00e9la Kun, che proclam\u00f2 la Repubblica Sovietica Ungherese. Il governo comunista fu rovesciato dall'esercito rumeno e i comunisti costretti alla clandestinit\u00e0. Il partito torn\u00f2 al potere dopo la seconda guerra mondiale guidato da M\u00e1ty\u00e1s R\u00e1kosi. Nel 1948 il partito si fuse con i socialdemocratici per dare vita al Partito dei Lavoratori Ungheresi. Il Partito Comunista Ungherese era parte dell'Internazionale comunista.\nStoria.\nFondazione e primi anni.\nFu fondato da B\u00e9la Kun, giornalista di simpatie socialdemocratiche, che combatt\u00e9 nella prima guerra mondiale nell'esercito Austro-Ungarico. Catturato e fatto prigioniero di guerra nel 1916 dai russi. Fu mandato in un campo di prigionia sugli Urali, dove divenne comunista. Nel 1917 Kun rimase affascinato dalla rivoluzione russa. Egli, del resto in accordo con la teoria marxista, riteneva che il comunismo fosse pi\u00f9 adatto a nazioni \"civilizzate\" come l'Ungheria invece che alla \"barbarica\" Russia. Durante il periodo in Russia, Kun impar\u00f2 il russo (inoltre conosceva bene il tedesco e l'inglese). Nel 1918 insieme ad altri compagni fond\u00f2 il partito, a Mosca. In origine i membri erano i soli fondatori pi\u00f9 qualche simpatizzante della socialdemocrazia.\nL'instabilit\u00e0 politica del governo formato da Mih\u00e1ly K\u00e1rolyi e la crescente popolarit\u00e0 del movimento bolscevico indusse i socialdemocratici a cercare di formare una coalizione con il KMP.\nDopo la creazione della \"Repubblica Sovietica Ungherese\" nel marzo 1919, Kun nazionalizz\u00f2 l'industria privata e collettivizz\u00f2 l'agricoltura cercando contemporaneamente di normalizzare le relazioni con le nazioni della Triplice Intesa. Per i 133 giorni della Repubblica Sovietica Ungherese, il KMP si concentr\u00f2 soprattutto sul tentativo di risollevare l'economia, compromessa dalla sconfitta nella prima guerra mondiale.\nI risultati furono inferiori alle aspettative: l'inflazione aument\u00f2 e si registr\u00f2 una penuria di cibo col risultato che l'opposizione conservatrice, guidata da Mikl\u00f3s Horthy, accrebbe i suoi consensi. Nel mese di giugno, a seguito di un tentato colpo di stato, il KMP lanci\u00f2 una violenta campagna di terrore per mano della polizia segreta.\nLa \"Repubblica sovietica\" fu soppressa il 1\u00ba novembre 1919, dopo la sconfitta schiacciante dell'esercito ungherese da parte della Romania. I romeni occuparono Budapest e Kun fugg\u00ec in esilio a Vienna, cedendo il potere ai socialdemocratici.\nPeriodo tra le due guerre e l'esilio.\nAlla caduta della \"Repubblica sovietica\" segu\u00ec un anno di caccia ai comunisti, noto come \"Terrore Bianco\", ordinato dal governo nazionalista guidato da Istv\u00e1n Bethlen, durante il quale furono uccise fra le 1.000 e le 5.000 persone, con diverse migliaia di imprigionati e torturati. Gran parte della vecchia leadership del KMP fu giustiziata o esiliata, prevalentemente a Vienna. Nella capitale austriaca i membri del Comitato Centrale del KMP, ancora una volta guidato da Kun, istituirono un \"Comitato Provvisorio Centrale\", che tent\u00f2 di mantenere i legami con l'Ungheria, dove il partito era divenuto illegale.\nNel corso del 1920 molti comunisti ungheresi, tra i quali Kun, si trasferirono a Mosca, e il vecchio leader, nonostante alcuni dissidi con Lenin, mantenne una posizione di rilievo all'interno del Comintern fino al 1937, quando fu arrestato e giustiziato durante una delle purghe ordinate da Stalin.\nIl KMP organizz\u00f2 il suo primo congresso il 18 agosto 1925. Il Partito istitu\u00ec anche un partito legale di copertura, il \"Partito socialista dei lavoratori di Ungheria\" (MSzMP), che oper\u00f2 in Ungheria fino al 1927, quando fu dichiarato anch'esso illegale.\nNel 1931 fu proclamata la legge marziale che permise al governo di imprigionare i sospettati di appartenere al partito, che si sciolse nel 1936.\nLa seconda Guerra Mondiale e l'ascesa al potere.\nAlla fine del 1941, a seguito dell'invasione tedesca all'Unione Sovietica, il \"Comitato Centrale\" consigli\u00f2 ai membri del partito di lavorare con i gruppi di resistenza non-comunisti presenti in Ungheria al fine di presentare un fronte antitedesco unito. Ci\u00f2 indusse il KMP a tentare di ristabilire la propria legalit\u00e0 in Ungheria, nonostante l'alleanza del governo ungherese con la Germania nazista.\nNel 1942 vennero effettuati arresti di massa che distrussero la leadership del KMP. Questo fatto, assieme allo scioglimento del Comintern nel 1943, pose temporaneamente fine al partito.\nI comunisti ungheresi, guidati da J\u00e1nos K\u00e1d\u00e1r, fondarono un nuovo partito, il \"Partito della Pace\". Questo nome fu usato fino al 1944 quando riprese il nome di Partito Comunista.\nAlle prime elezioni dopo la fine della guerra il partito ricevette il 17%, cos\u00ec come i socialdemocratici. Il segretario del partito, L\u00e1szl\u00f3 Rajk, fu nominato Ministro degli Interni, carica che gli permise di \"epurare\" gli altri partiti grazie all'appoggio dell'Armata Rossa. Nell'arco di due anni il MKP riusc\u00ec a contenere il peso del Partito dei Piccoli Proprietari Indipendenti, partito di maggioranza nel nuovo governo, e nel 1948 tutti i partiti progressisti erano scomparsi o resi innocui.\nIl Partito Comunista si fuse nel 1948 col Partito Socialdemocratico d'Ungheria dando vita al Partito dei Lavoratori Ungheresi. Nel 1949 il \"Fronte Indipendente dei cittadini\", egemonizzato dai comunisti, prevalse nelle elezioni tenutasi in quell'anno col 95% dei voti, segnando l'inizio del regime comunista in Ungheria."}
{"id": "4221727", "revid": "767487", "url": "https://it.wikipedia.org/wiki?curid=4221727", "title": "Scipione Cignaroli", "text": "Biografia.\nScipione \u00e8 figlio di Ludovica Bianca Mussi e Martino Cignaroli, appartenente ad una famiglia di artisti della quale pare fu il capostipite Giambettino Cignaroli. Attivo a fianco del padre, residente a Torino dal 1718, si form\u00f2 a Milano presso Peter Muller, detto il Tempesta, ed a Roma sulle opere del Dughet, Poussin e di Salvator Rosa.\nDal 1722 opera presso il palazzo Reale di Torino con il padre, poi presso il castello di Rivoli. Nell'anno 1725 esegue otto grandi quadri che rappresentano paesaggi e marine conservati ora nel castello di Agli\u00e8. Nel 1726, dopo la morte del padre, sposa Marianna Cavet. Nel 1728 gli nasce la prima figlia Marianna Teresa Bartolomea, che muore infante. Nel 1730 nasce il primo figlio, il futuro pittore e paesaggista Vittorio Giuseppe Gaetano, detto Vittorio Amedeo.\n\u00c8 attivo dal 1735 presso il marchese di Guarene e presso la Venaria Reale nel 1737 con alcuni paesaggi. Dal 1739 gli arrivarono grandi commesse presso il castello di Stupinigi e il Palazzo Reale. Nel 1745 si ammala gravemente e fa testamento, muore il 9 dicembre del 1753.\nNegli ultimi anni di vita Scipione si evolve in aggiornamenti \"rocaille\", senza tuttavia snaturare lo stile arcadico ed idealizzante tipico dei suoi precedenti lavori. La sua opera non pu\u00f2 essere dimenticata vedendo quella del figlio Vittorio Amedeo, che oper\u00f2 con lui. La pittura di Scipione intensa e leggera al tempo stesso fu apprezzata non solo nell'ambito della corte di Torino ma anche presso la nobilt\u00e0 che ne richiedeva i quadri per abbellire le proprie ville di campagna, tra essi i maggiori estimatori furono i marchesi di Guarene, i Solaro di Moretta, gli Amico di Castell'Alfero, i Salmatoris, i San Martino di Agli\u00e8, i Turinetti e molti altri. Le sue opere sono collezionate in Inghilterra e in Irlanda."}
{"id": "4221730", "revid": "287204", "url": "https://it.wikipedia.org/wiki?curid=4221730", "title": "Vasari (disambigua)", "text": ""}
{"id": "4221732", "revid": "100285881", "url": "https://it.wikipedia.org/wiki?curid=4221732", "title": "Camminando camminando 2", "text": "Camminando camminando 2 \u00e8 un album del cantante Angelo Branduardi, pubblicato il 7 febbraio 2012 dall'etichetta EMI.\n\u00c8 una raccolta di brani pubblicati dal 1996, tratti da diversi album quali \"Futuro antico I\", \"Il dito e la luna\", \"L'infinitamente piccolo\", \"Altro ed altrove\", \"Senza spina\" e \"Cos\u00ec \u00e8 se mi pare\". Contrariamente al precedente disco Camminando camminando del 1996, composto principalmente da registrazioni dal vivo inedite, questo secondo volume \u00e8 composto da incisioni in studio gi\u00e0 pubblicate: l'unico brano inedito \u00e8 \"Rataplan\", incluso in due versioni, scritto insieme a Giorgio Faletti."}
{"id": "4221734", "revid": "287204", "url": "https://it.wikipedia.org/wiki?curid=4221734", "title": "Vedovato", "text": ""}
{"id": "4221735", "revid": "838137", "url": "https://it.wikipedia.org/wiki?curid=4221735", "title": "Partito dei Piccoli Proprietari Indipendenti", "text": "Il Partito dei Piccoli Proprietari Indipendenti (\"F\u00fcggetlen Kisgazdap\u00e1rt\"), il cui nome completo \u00e8 Partito Civico dei Lavoratori Agricoli e dei Piccoli Proprietari Indipendenti (\"F\u00fcggetlen Kisgazda, F\u00f6ldmunk\u00e1s \u00e9s Polg\u00e1ri P\u00e1rt\"), \u00e8 un partito politico ungherese.\nStoria.\nFondato nel 1908, vinse con una schiacciante maggioranza le prime elezioni tenutesi dopo la seconda guerra mondiale e Zolt\u00e1n Tildy divent\u00f2 primo ministro. I \"piccoli proprietari\" ottennero il 57% dei voti contro il 17% dei comunisti. I comunisti reagirono intensificando la repressione e dipingendo i \"piccoli proprietari\" come \"reazionari\". Nel 1946 Tildy divenne presidente della Repubblica. Ferenc Nagy gli succedette come primo ministro. Tuttavia, la perdurante occupazione sovietica, port\u00f2 durante la crisi del maggio 1947 ad un governo egemonizzato dai comunisti.\nNel 1949, il partito venne assorbito nel \"Fronte Indipendente dei cittadini\", guidato dai comunisti. Quest'ultimo prevalse alle elezioni tenutesi in quell'anno, segnando l'inizio del regime comunista in Ungheria.\nNel 1947 i comunisti erano riusciti nell'intento di epurare gli altri partiti della coalizione, e, nelle elezioni tenute in quell'anno, erano diventati il maggior partito del paese, ottenendo quindi una posizione predominante. Ferenc Nagy venne sostituito come primo ministro dal pi\u00f9 malleabile Lajos Dinny\u00e9s.\nAd agosto, Tildy fu costretto alle dimissioni dalla presidenza della Repubblica in favore del socialdemocratico (passato tra le file comuniste) \u00c1rp\u00e1d Szakasits. Nel dicembre 1948, Dinny\u00e9s fu sostituito alla guida dei \"Piccoli proprietari\" dal filo-comunista Istv\u00e1n Dobi che divenne nuovo primo ministro. Dinny\u00e9s elimin\u00f2 dal partito gli elementi rimanenti che non erano disposti a piegarsi ai comunisti. Nel 1949 il partito si sciolse venendo assorbito dal Fronte Indipendente dei cittadini, egemonizzato dai comunisti. Quest'ultimo prevalse nelle elezioni tenutasi in quell'anno col 95% dei voti, segnando l'inizio del regime comunista in Ungheria. Un partito omonimo che si richiama a quello storico \u00e8 stato fondato nel 1988, concorrendo da allora a tutte le tornate elettorali ma senza aver mai raggiunto risultati significativi."}
{"id": "4221736", "revid": "599013", "url": "https://it.wikipedia.org/wiki?curid=4221736", "title": "Veltroni (disambigua)", "text": ""}
{"id": "4221737", "revid": "287204", "url": "https://it.wikipedia.org/wiki?curid=4221737", "title": "Ak\u00e7akale", "text": "Ak\u00e7akale (in arabo \u062a\u0644 \u0627\u0623\u0628\u064a\u0636) \u00e8 una citt\u00e0 e un distretto della provincia di \u015eanl\u0131urfa nel sud-est della Turchia, vicino al confine siriano.\nLa citt\u00e0 conta circa 28.000 abitanti, mentre il distretto di 691 km\u00b2 ha 82.093 abitanti (2009).\n\u00c8 punto di frontiera sulla strada D.885 fra \u015eanl\u0131urfa e Tell Abyad in Siria. Si trova sulla strada TUR-D-885. Ak\u00e7akale forma una citt\u00e0 divisa con Tell Abyad in Siria, mantenendo un valico di frontiera.\nNell'ottobre 2014, i giornalisti del quotidiano scozzese Sunday Herald, Sheren Khalel e Matthew Vickery, documentarono la presenza dell'ISIS in citt\u00e0, a causa della natura porosa del confine tra la citt\u00e0 di confine turca e Tell Abyad, che fu il controllo dell'ISIS fino al 15 giugno 2015, quando la citt\u00e0 \u00e8 stata riconquistata dalle Unit\u00e0 di Protezione Popolare curde.\nIl sindaco \u00e8 Abd\u00fclhakim Ayhan (AKP). \nScontro al confine siriano del 2012.\nIl 3 ottobre 2012, la citt\u00e0 di Ak\u00e7akale in Turchia \u00e8 stata colpita da colpi di mortaio dall'altra parte del confine siriano a Tell Abyad, uccidendo cinque civili.\nClima.\nAk\u00e7akale ha un clima mediterraneo caldo-estivo (Classificazione dei climi di K\u00f6ppen: \"Csa\")."}
{"id": "4221739", "revid": "287204", "url": "https://it.wikipedia.org/wiki?curid=4221739", "title": "Vivaldi (disambigua)", "text": ""}
{"id": "4221740", "revid": "287204", "url": "https://it.wikipedia.org/wiki?curid=4221740", "title": "Visentini", "text": ""}
{"id": "4221742", "revid": "287204", "url": "https://it.wikipedia.org/wiki?curid=4221742", "title": "Vespignani", "text": ""}
{"id": "4221743", "revid": "327773", "url": "https://it.wikipedia.org/wiki?curid=4221743", "title": "Borgo Berga", "text": "Borgo Berga \u00e8 il quartiere del Centro storico di Vicenza formatosi nell'area compresa tra le mura altomedievali e quelle veneziane della citt\u00e0 e sviluppatosi, nel corso degli ultimi secoli, anche lungo il primo tratto della Riviera Berica e sulle contigue pendici del Monte Berico.\nToponimo.\n\u00c8 stato ipotizzato \"Berga\" potrebbe essere in relazione con \"Berua\", un centro del Norditalia di difficile identificazione citato in alcune epigrafi romane e da Plinio il Vecchio, che nella sua \"Naturalis historia\" ricorda il popolo dei \"Beruenses\" accanto ai \"Feltrini\" e ai \"Tridentini\". Da \"urbs\" o \"civitas Berica\" sarebbe poi derivato l'attuale toponimo, documentato a partire dall'anno Mille. Si tratta per\u00f2 di paraetimologie. L'ipotesi pi\u00f9 accettata \u00e8 che il nome deriva dal tedesco \"Berg\", che significa \"monte\", utilizzato durante la dominazione longobarda per indicare la zona abitata a ridosso del monte.\nAnche il nome del sovrastante monte Berico e, dell'intero gruppo collinare dei Colli Berici, deriva dalla stessa origine longobarda e indica semplicemente il monte che sovrasta a sud la citt\u00e0.\nStoria.\nEpoca romana.\nLa prima datazione del Borgo pu\u00f2 essere fatta risalire al I secolo d.C. quando a Vicenza - che come citt\u00e0 romana aveva acquisito una certa importanza, tanto che fu demolita una parte delle mura per consentirne lo sviluppo - fu costruito il grandioso Teatro Berga, in cui si svolgevano i ludi scenici e di cui si pu\u00f2 vedere ancora l'esatto perimetro. \u00c8 probabile che l\u00ec esistesse gi\u00e0 un sobborgo periferico, al punto di confluenza fra il prolungamento del \"cardo maximus\" - collegato al centro da un ponte (oggi Ponte San Paolo) sul Retrone - e delle due strade che giungevano da sud-est (da Costozza \u2013 Longare) e da sud-ovest (da Lonigo \u2013 S. Agostino), costeggiando le pendici dei Colli Berici.\nAlto medioevo.\nComincia cos\u00ec la storia del borgo, sempre caratterizzata nel corso dei secoli dall'essere porta d'accesso alla citt\u00e0 per via terra e per via d'acqua, punto di confluenza di fiumi, di strade e di ferrovie.\nPer molto tempo sulla vita del Borgo non si hanno pi\u00f9 tracce documentali, se non un accenno al teatro dove alla fine dell'VIII secolo pare abbia soggiornato Carlomagno. I primi insediamenti importanti anteriori all'anno mille, sono quelli dei Benedettini di SS. Felice e Fortunato a San Giorgio in Gogna e dei Benedettini dipendenti dall'abbazia di Nonantola a San Silvestro, entrambi costruirono la chiesa, il convento e un ospizio per poveri, malati e pellegrini, trovandosi sulla strada che proveniva da ovest prima di entrare in citt\u00e0.\nNel X e nell'XI secolo vennero costruite le mura altomedievali, che inglobarono nella citt\u00e0 una parte del borgo, segno quindi che la popolazione era aumentata.\nLe mura, partendo da contr\u00e0 Ponte Furo e piazzetta San Giuseppe, arrivavano nell'attuale piazzetta Gualdi e proseguivano lungo contr\u00e0 Mura San Michele verso il Ponte delle Barche, correndo sempre all'esterno delle attuali strade e piazze, mentre a sud e ad est erano contornate da un fossato. In esse si aprivano la Porta di Berga - descritta nella \"Pianta Angelica\" come Porta di Mezzo - e il Porton del Luzo. Alle due estremit\u00e0 il Ponte Furo e il Ponte delle Barche.\nLa Porta Berga era fortificata da un presidio, dove nel 1285 il dominio padovano impose una guarnigione con dieci custodi.\nBasso medioevo.\nIl Borgo era situato in una zona bassa, talora soggetta ad allagamenti, che si prolungava lungo la riva destra del Bacchiglione per continuare nella \"coltura de Campedelo\" fino al lago di Longara (ben pi\u00f9 esteso dell'attuale Lago di Fimon, che \u00e8 ci\u00f2 che rimane dopo le opere di bonifica).\nNel corso del Medioevo esso fu anche l'area del porto fluviale. I burchi (\u00e8 il toponimo dell'attuale contr\u00e0 Burci, traversa di Santa Chiara) risalivano il fiume da Venezia e da Padova, passavano davanti alla cappella di Santa Caterina in Porto, utilizzavano l'ampia piarda (ben pi\u00f9 estesa dell'attuale Piarda Fanton) per il carico e lo scarico delle merci, giungevano fino all'Isola (l'attuale piazza Matteotti, dove ancora nel Cinque-Seicento si svolgeva il mercato del bestiame e del legname, di fronte al palazzo Chiericati in costruzione).\nIl rinnovamento religioso del Duecento port\u00f2 all'insediamento nel Borgo di tre nuovi monasteri, che si aggiunsero a quello di san Silvestro.\nAll'inizio della contrada del Colle - oggi contra' Santa Caterina - nella primavera del 1190 si insedi\u00f2 una \"domus Patarinorum\", in realt\u00e0 una comunit\u00e0 di Umiliati, in un momento storico in cui questo movimento era stato scomunicato da papa Lucio III con la bolla \"Ad abolendam\", durante il sinodo di Verona del 1184, che accomunava gli Umiliati a Catari e Patarini.\nL'insediamento si stabilizz\u00f2 nella contrada ed anzi \u2013 avvenuta la riammissione del movimento nell'ambito della Chiesa nel 1201 \u2013 assunse la strutturazione in tre gruppi voluta da papa Innocenzo III.\nNel 1215 gli Umiliati costruirono il convento di Ognissanti, presso il quale avevano una casa, la \"Domus de subtus\", dove le Umiliate rimasero fino allo scioglimento dell'Ordine da parte di Napoleone.\nNel 1222 i Canonici Regolari di Sant'Agostino della Congregazione di San Marco in Mantova ottennero dai canonici della cattedrale la facolt\u00e0 di costruire un oratorio e una chiesa dedicati a San Tommaso in Borgo Berga, oltre le mura e il fossato della citt\u00e0 nel luogo detto \"Pratum de Valle\", a patto che \"la stessa chiesa non pretendesse di essere parochia e di avere i suoi parochiani e lasciasse al capitolo ogni diritto, compreso quello di sepoltura\".\nNel Trecento \u00e8 documentata la presenza di \"lanarii\" presso questo convento, che aveva delle gualchiere con dei folli mossi da mulini sulla piarda contigua al Retrone, oltre a tiratoi e a depositi di panni. Era una delle prime attivit\u00e0 manifatturiere vicentine e il Borgo, allora in lenta ma progressiva espansione, si stava popolando di artigiani.\nNel 1292 gli Umiliati presso una loro seconda casa, quella detta \"de medio\", costruirono la chiesa di Santa Caterina che nel 1326 pass\u00f2 alle Benedettine di San Donato di Barbarano, alle quali nel 1400 si aggiunsero quelle di San Biagio Vecchio.\nQuattrocento.\nNella seconda decade del Quattrocento, dopo la dedizione della citt\u00e0 alla Serenissima Repubblica di Venezia del 1404, nuove mura inglobarono l'intero Borgo che nel frattempo si era ancora accresciuto. Agganciandosi a quelle scaligere del Trecento, pi\u00f9 o meno dove oggi una passerella di ferro scavalca il Retrone (ma a quel tempo Bacchiglione), tagliavano in direzione nord-sud la piarda, per poi seguire il corso del fiume (se ne vedono resti come basamento delle case aggettanti sull'acqua) fino alla nuova Porta del Monte che si apriva sulla strada della Riviera Berica. Proseguivano verso ovest seguendo pi\u00f9 o meno l'andamento di viale del Risorgimento, contornavano l'abbazia di San Silvestro per discendere lungo la pontara di Santa Libera fino alla Porta Lupia e di l\u00ec, continuando lungo il corso del Retrone, si inserivano nelle mura altomedievali presso il Ponte Furo.\nSotto l'aspetto religioso, nella citt\u00e0 di Vicenza dove ormai i vescovi non risiedevano pi\u00f9, vi fu un generale decadimento dei costumi del clero e dei religiosi che spopolarono i monasteri.\nNel Borgo per\u00f2 i quattro esistenti sopravvissero ed anzi nel 1436 se ne aggiunse uno, quello delle Clarisse, dapprima annesso al convento di San Tommaso, poi autonomo.\nNel corso di questo secolo il Borgo e la coltura ad esso adiacente videro la costruzione di nuove chiese: nel 1451 fu costruita per il nuovo monastero delle Clarisse la chiesa dei Santi Bernardino e Chiara, nel 1423 la chiesa di Santa Caterina in Porto - forse sul luogo dove gi\u00e0 esisteva un ospizio gestito dalla confraternita dei Battuti - nel 1428 la prima chiesa dedicata alla Madonna di Monte Berico e nel 1467 la chiesa di San Sebastiano con annesso ospizio, queste ultime due edificate nel tentativo di scongiurare la peste che a quel tempo devastava la citt\u00e0.\nSeicento.\nIl Seicento fu un secolo importante per l'architettura monumentale del Borgo.\nNel 1595 venne eretto l'Arco delle Scalette di Monte Berico, realizzazione di un progetto, attribuito ad Andrea Palladio, predisposto gi\u00e0 intorno al 1575, quando erano state restaurate le Scalette.\nNella prima met\u00e0 del secolo fu ampliata la chiesa di Santa Caterina, ancora delle monache Benedettine, e la facciata venne rifatta, probabilmente dall'architetto Antonio Pizzocaro.\nSempre verso la met\u00e0 del secolo, utilizzando un legato testamentario di Alba della famiglia Porto e su iniziativa del frate cappuccino Michelangelo da Venezia, fu ricostruito l'Oratorio delle Zitelle, addossato all'Istituto, fondato nel 1602, che accoglieva giovani povere per educarle e fornirle di una dote.\nNella seconda met\u00e0 del secolo, il Borgo vide l'iniziativa del giurista Giovanni Maria Bertolo che, di famiglia vicentina pur risiedendo a Venezia, volle farsi costruire nel 1670 - come residenza di campagna - la Villa ai Nani di San Bastian, acquistata qualche anno dopo da Giustino Valmarana che la fece ristrutturare da Francesco Muttoni.\nNel 1677 egli fece ristrutturare la chiesetta di Santa Caterina in Porto, che gli apparteneva e considerava la cappella della villa. Diede disposizione nel 1693 di essere tumulato nella chiesa di Santa Caterina dove ancor oggi, al centro del pavimento, \u00e8 inserita la sua pietra tombale, che ricorda come, alla sua morte egli abbia donato alla citt\u00e0 la sua ricchissima biblioteca, che costitu\u00ec il primo nucleo dell'attuale Biblioteca civica Bertoliana.\nOttocento.\nCon la caduta della Repubblica di Venezia nel 1797 e l'arrivo di Napoleone, gli ordini religiosi furono sciolti e i beni ecclesiastici in parte incamerati dallo Stato e in parte venduti. Tutte le monache furono allontanate dai loro conventi: le Umiliate di Ognissanti, le Benedettine di Santa Caterina e quelle di San Silvestro, le Agostiniane di San Tommaso, le Clarisse di Santa Chiara.\nGli edifici furono adibiti a scopi militari e la chiesa di Ognissanti addirittura demolita. Le funzioni parrocchiali, affidate in un primo tempo alla chiesa di San Silvestro, nel 1810 passarono a quella di Santa Caterina.\nLa fine dell'Ottocento vide notevoli modificazioni all'assetto territoriale del Borgo. Fu costruita la ferrovia e abbattute le mura veneziane, Porta Monte e Porta Lupia. Venne deviato il corso del Bacchiglione e la confluenza con il Retrone fu spostata pi\u00f9 a valle, sulla Riviera Berica di fronte alla chiesa di Santa Caterina in Porto.\nNell'area tra i due fiumi nel 1883 fu costruito il Cotonificio Rossi, che diede lavoro a qualche centinaio di operai, quasi tutte donne e ragazze.\nNovecento.\nDurante il periodo fascista si ebbe il completo riassetto della Piarda con la concentrazione nell'area di alcune scuole (l'Istituto Magistrale \"A. Fogazzaro\", la Scuola elementare \"Trevisan\") e degli edifici dell'Opera Nazionale Maternit\u00e0 e Infanzia, della Palestra \"Umberto I\", della Giovent\u00f9 Italiana del Littorio (GIL) e il campo per attivit\u00e0 sportive lungo il Retrone. L'11 novembre del 1944 in localit\u00e0 Ponte dei Marmi, ora intitolato viale Dieci Martiri, i nazifascisti fucilarono per rappresaglia dieci giovani vicentini prelevati dalle carceri di Padova.\nNegli anni sessanta fu completamente demolito l'ormai fatiscente e pericolante convento di Santa Caterina, abbandonato da pi\u00f9 di un secolo e mezzo, e sull'area fu costruita la scuola media Maffei. Vent'anni pi\u00f9 tardi l'ex convento di Ognissanti - che si trovava nelle medesime condizioni e addirittura mancava del lato fronte strada distrutto da un incendio\u00a0\u2013 fu completamente ristrutturato con interventi di tipo conservativo e adibito a condominio.\nDalla parrocchia di Santa Caterina, che comprendeva un'area molto vasta, dalla Villa Almerico Capra detta \"la Rotonda\" sulla Riviera Berica a Monte Berico fin oltre Villa Guiccioli e tutta la strada di Gogna, nel 1963 si stacc\u00f2 quest'ultima porzione con la creazione della parrocchia di San Giorgio in Gogna.\nAnni duemila.\nDopo il 2000 alcuni interventi edilizi di notevole impatto hanno modificato notevolmente l'aspetto, la viabilit\u00e0 e la stessa vivibilit\u00e0 del Borgo.\nNell'area compresa tra viale Margherita e il fiume Bacchiglione nel 2009 sono stati ultimati i lavori per la costruzione di un grande edificio, costituito da tre corpi paralleli con aule, sale riunioni e uffici, laboratori e biblioteca, in cui ha sede il polo universitario di Vicenza delle Universit\u00e0 degli Studi di Verona e di Padova.\nAll'altro capo del borgo nel 2004 \u00e8 stato ristrutturato il complesso dell'antico convento di San Silvestro, che ospita appartamenti destinati agli studenti universitari e altri alloggi dell'ESU.\nNella vasta area compresa tra il Bacchiglione ed il Retrone prima della loro confluenza, in precedenza occupata dall'ex cotonificio \"Rossi\", invece, \u00e8 stata ultimata nel 2010 la costruzione, iniziata nell'estate del 2006, del nuovo Palazzo di Giustizia di Vicenza, intitolato al giurista Ettore Gallo. La struttura \u00e8 destinata ad accogliere tutti gli uffici e le attivit\u00e0 connesse ancora funzionanti nella sede di Santa Corona e quelli del Tribunale di Bassano del Grappa. Contestualmente al Tribunale sono stati realizzati nuovi edifici (in corso di ultimazione ad aprile 2013) sia direzionali/commerciali sia residenziali, con un parcheggio da 500 posti auto.\nLa nuova ubicazione del Palazzo di Giustizia ha suscitato molte critiche, sia di tipo urbanistico, sia funzionale e paesaggistico-ambientale; i problemi di traffico e di viabilit\u00e0 hanno provocato le proteste degli abitanti del borgo, con la costituzione di un comitato ad hoc."}
{"id": "4221745", "revid": "1684799", "url": "https://it.wikipedia.org/wiki?curid=4221745", "title": "Vignali", "text": ""}
{"id": "4221751", "revid": "123886588", "url": "https://it.wikipedia.org/wiki?curid=4221751", "title": "Ivano De Matteo", "text": "Biografia.\nInizia la sua carriera artistica nel 1990 frequentando il laboratorio teatrale \"Il Mulino di Fiora\", diretto da Perla Peragallo. Nel 1993 con la compagna Valentina Ferlan (autrice e sceneggiatrice di origini triestine), fonda la compagnia \"Il Cantiere\".\nHa recitato per la prima volta nel film \"Le amiche del cuore\" di Michele Placido (1992).\nNel 2001 \u00e8 tra i protagonisti del film \"Velocit\u00e0 massima\", per la regia di Daniele Vicari.\nNel 2002 ha esordito da regista con il film \"Ultimo stadio\", di cui \u00e8 anche interprete.\nUna produzione televisiva in particolare gli regala larga notoriet\u00e0 presso il grande pubblico: la parte di \"Er Puma\" in \"Romanzo criminale - La serie\" (2008-2010). Nel 2009 dirige \"La bella gente\". Nel 2010 lavora con il regista Alessandro Aronadio sul set del film \"Due vite per caso\".\nNel 2012 ritorna alla regia con \"Gli equilibristi\", film interpretato tra gli altri da Valerio Mastandrea e Barbora Bobu\u013eov\u00e1.\nNel 2014 partecipa alla 71\u00aa Mostra internazionale d'arte cinematografica di Venezia nella sezione \"Giornate degli autori\" con \"I nostri ragazzi\". Il soggetto di questo film, che vede protagonisti Luigi Lo Cascio, Alessandro Gassmann, Giovanna Mezzogiorno e Barbora Bobu\u013eov\u00e1, \u00e8 liberamente tratto dal romanzo \"La cena\" di Herman Koch.\nNel 2016 \u00e8 uscito nelle sale il film \"La vita possibile\". Il film \u00e8 stato riconosciuto di interesse culturale con il contributo del Ministero dei Beni e delle Attivit\u00e0 Culturali e del Turismo. \nCuriosit\u00e0.\n\u00c8 un tifoso della Lazio.\nBibliografia.\nEnrico Riccardo Montone, \"Narrare la realt\u00e0. Etica ed estetica nel cinema di Ivano De Matteo\", 2018, ISBN 9788892347953."}
{"id": "4221761", "revid": "47767", "url": "https://it.wikipedia.org/wiki?curid=4221761", "title": "Flauto cavo", "text": "Il flauto cavo \u00e8 un particolare registro dell'organo.\nStruttura.\nSecondo il musicologo Peter Williams, il flauto cavo era un registro a flauto aperto con canne in metallo gi\u00e0 noto in Germania nel corso del XVI secolo. Nel corso del XVII secolo divenne un flauto tappato. Jacob Adlung lo descrive come un flauto aperto quasi del tutto identico al Waldfl\u00f6te. Dal XIX secolo identifica un registro ad anima formato da canne in legno aperte, dal timbro caratteristico.\n\u00c8 anche conosciuto come \"Fl\u00fbte Creuse\" in Francia e \"Hohlfl\u00f6te\" in Germania."}
{"id": "4221762", "revid": "52076", "url": "https://it.wikipedia.org/wiki?curid=4221762", "title": "Sito archeologico di Bura", "text": ""}
{"id": "4221772", "revid": "726373", "url": "https://it.wikipedia.org/wiki?curid=4221772", "title": "La guerra dei bottoni", "text": " La guerra dei bottoni (\"La Guerre des boutons\") \u00e8 un romanzo dello scrittore francese Louis Pergaud, pubblicato per la prima volta nel 1912.\nIl romanzo \u2013 il pi\u00f9 celebre di Pergaud \u2013 \u00e8 parzialmente autobiografico: l'autore si \u00e8 ispirato alla sua vita nel paese di Landresse (dipartimento di Doubs), dove si trov\u00f2 a insegnare come maestro elementare per due anni.Il titolo deriva dal bottino di guerra conseguito via via dalle due bande a scapito l'una dell'altra; i prigionieri, infatti, vengono spogliati dai vincitori di tutti i bottoni, fibbie e lacci che portano addosso, e rimandati a casa tra il dileggio generale coi pantaloni in mano.\nPubblicato per la prima volta nel 1912, \"La guerra dei bottoni\" narra le vicende di un gruppo di ragazzini impegnati nell'appassionante \"gioco della guerra\", condotta contro i coetanei del villaggio vicino, da sempre rivale. La storia, ambientata nella campagna francese di fine Ottocento, descrive l'evolversi in senso sempre pi\u00f9 ampio della sfida \"all'ultimo bottone\" tra gli scolari di Longeverne capitanati da Lebrac, e quelli di Velrans comandati dall'Azteco. \nQuasi ogni capitolo porta come epigrafe un breve brano tratto da un autore famoso: Michel de Montaigne, Victor Hugo, Jean Racine, Fran\u00e7ois Rabelais, Arthur Rimbaud, Charles Baudelaire, Pierre de Ronsard e Pierre Corneille.\nTrama.\nLa storia, nella maggioranza dei capitoli, viene raccontata attraverso il punto di vista dei bambini di Longeverne. A partire dall'autunno, con l'inizio della scuola, come succede ogni anno ormai da tempo immemorabile, l'esercito di Longeverne inizia la sua campagna bellica contro quelli di Velrans. L'ultima frase posta a commento dell'intero racconto \u00e8 detta da La Crique e riferita ai \"grandi\": \"E dire che quando saremo grandi, diventeremo anche noi bestie come loro.\""}
{"id": "4221790", "revid": "47767", "url": "https://it.wikipedia.org/wiki?curid=4221790", "title": "Trombone (registro d'organo)", "text": "Il trombone \u00e8 un particolare registro dell'organo\nStruttura.\nDi origini anglosassoni, il trombone \u00e8 un registro ad ancia battente da 16' o 32' presente, generalmente, nella pedaliera, dotato di un caratteristico timbro forte e grave. Solitamente viene utilizzato come registro d'assolo per corali in \"cantus firmus\" al basso, oppure per sezioni in \"organo pleno\". Esiste anche la tessitura da 64', anche se rara.\n\u00c8 anche conosciuto con il nome di \"Posaune\" in Germania e \"Bazuin\" nei Paesi Bassi."}
{"id": "4221791", "revid": "647919", "url": "https://it.wikipedia.org/wiki?curid=4221791", "title": "Posaune", "text": ""}
{"id": "4221802", "revid": "287204", "url": "https://it.wikipedia.org/wiki?curid=4221802", "title": "Foggia Calcio 1998-1999", "text": "Stagione.\nLa stagione 1998-99 rivede il Foggia in serie C1 dopo 9 stagioni tra serie A e serie B. La societ\u00e0, sempre nelle mani del tribunale di Napoli, affida la presidenza a Massimo Di Lauro che rifonda la squadra con parecchi giovani del settore primavera e con la promozione dello stesso allenatore della formazione primavera, cio\u00e8 Lorenzo Mancano. L'inizio \u00e8 incoraggiante ma \u00e8 chiaro che la continua discontinuit\u00e0 di risultati della squadra dovuta all'inesperienza e alla mancanza di una societ\u00e0 solida alle spalle non possa promettere nulla di buono, e dopo le tre sconfitte consecutive rimediate con Atletico Catania, Battipagliese e Castel di Sangro il Foggia sprofonda in zona play out per uscirne per l'ultima volta dopo il successo casalingo con il .\nAd ottobre accade il colpo di scena: la Soiv, per conto di Franco Sensi (all'epoca patron della ), si aggiudica all'asta fallimentare il 66% delle quote del Foggia Calcio per 4 miliardi e 100 milioni di lire. Il presidente giallorosso sbarca trionfalmente a Foggia il 14 dicembre e si fa accompagnare da Zden\u011bk Zeman: si parla apertamente di promozione in B e invece i satanelli entrano in crisi di identit\u00e0 e sprofondano nelle zone basse della graduatoria. Per l'assegnazione delle quote di maggioranza alla Roma bisogna attendere il 22 gennaio del 1999; il 23 febbraio il sindaco Agostinacchio accetta la proposta di Sensi e viene nominato presidente del Foggia: si compone il nuovo CDA, con Ferreri vicepresidente e Castello, Rotunno ed Argento consiglieri; l'avvocato Nazzaro \u00e8 il nuovo amministratore delegato, Mauro Meluso (gi\u00e0 centravanti del Foggia nel Novanta con Zeman allenatore) viene nominato direttore generale.\nSi perde tempo per rafforzare la squadra, il Foggia va a rotoli e conosce persino l'onta di soggiornare all'ultima posizione in classifica. L'allenatore Mancano perde il controllo della situazione e viene sostituito con Brini, che per\u00f2 riuscir\u00e0 solo ad evitare la retrocessione diretta (ai danni dell'), non i play-out. Al Foggia penultimo tocca l' quintultimo: il 23 maggio ed il 6 giugno si giocano due gare drammatiche. All'andata un gol di Pilleddu illude i rossoneri che per\u00f2 cadono al C\u00f2nero, ad 11' dalla salvezza: \u00e8 l'argentino La Grotteria ad affossare i satanelli, rimasti in nove per le espulsioni di Palo e Perrone. In poco pi\u00f9 di dodici mesi il Foggia sprofonda dalla B alla C/2, una categoria da cui si era allontanato da ben 41 anni."}
