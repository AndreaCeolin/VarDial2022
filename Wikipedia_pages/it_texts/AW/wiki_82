{"id": "4184755", "revid": "287204", "url": "https://it.wikipedia.org/wiki?curid=4184755", "title": "Thomas Coe", "text": "Carriera.\nPartecip\u00f2 con l'Osborne Swimming Club #1 al torneo di pallanuoto ai Giochi della II Olimpiade, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2."}
{"id": "4184758", "revid": "1439131", "url": "https://it.wikipedia.org/wiki?curid=4184758", "title": "Chevrolet Monte Carlo", "text": "La Monte Carlo \u00e8 un'autovettura prodotta dalla Chevrolet dal 1970 al 1988 e dal 1995 al 2007.\nIl contesto.\nIl modello \u00e8 stato prodotto in sei serie. Per la maggior parte della sua storia \u00e8 stato classificato come personal luxury car, ma l'ultima serie ha fatto parte della categoria delle vetture full-size. Le prime quattro generazioni (1970-1988) erano a trazione posteriore, avevano installato motori V8 (i propulsori V6 apparvero all'inizio del 1978) e possedevano un telaio separato. Gli ultimi modelli di queste serie ebbero per\u00f2 installato dei motori pi\u00f9 piccoli e che consumavano meno carburante, dato che in quegli anni avvennero due crisi energetiche (nel 1973 e nel 1979), che fecero aumentare consistentemente i prezzi dei combustibili. La Monte Carlo fu temporaneamente tolta di produzione nel 1988.\nIl modello fu reintrodotto nel 1995. Le serie che seguirono (1995-2007) furono invece a trazione anteriore, e per esse era pi\u00f9 comune l'uso di motori V6. Il modello usc\u00ec definitivamente di produzione nel 2007.\nLa prima serie: 1970\u20131972.\nLa Monte Carlo fu lanciata sul mercato come risposta al successo della Pontiac Grand Prix, che fu introdotta nel 1969. La Monte Carlo nacque da un'idea di Pete Estes, presidente della Chevrolet, e di Dave Holls, responsabile del design della casa automobilistica citata. Essi si ispirarono alla Cadillac Eldorado e, soprattutto, alla Chevrolet Chevelle. Con quest'ultima, infatti, la Monte Carlo condivideva il parabrezza, il cofano posteriore e il lunotto. Furono nuovi i lamierati posteriori, il montante centrale (che fu allargato) ed i parafanghi posteriori. La Monte Carlo possedeva anche dei tergicristalli che, a riposo, scomparivano sotto l'orlo del cofano.\nIl gruppo motopropulsore disponibile di serie era formato da un motore V8 Chevrolet \"Turbo-Fire\" small-block da 5,7 L di cilindrata con carburatore a doppio corpo, che produceva 250 CV di potenza a 4.500 giri al minuto, e 447,2 N\u2022m di coppia a 2.800 giri al minuto. Questo motore era accoppiato a un cambio manuale a tre rapporti. Il motore era anteriore, mentre la trazione era posteriore. I freni anteriori a disco erano compresi nella dotazione standard. Il cruscotto era identico a quello della Chevelle, eccetto che per gli inserti in finto legno. Questi ultimi erano una fedele riproduzione dell'allestimento con inserti in legno d'olmo, gi\u00e0 utilizzato dalla Rolls-Royce. La tappezzeria e i tappetini erano invece di nylon. La Monte Carlo era offerta a 3.123 dollari.\nErano disponibili diversi \"optional\". Il cambio manuale a tre rapporti, offerto di serie, poteva essere sostituito da una trasmissione automatica \"Powerglide\" a due velocit\u00e0, da un cambio automatico \"Turbo-Hydramatic\" a tre rapporti o da una trasmissione manuale a quattro velocit\u00e0. Altri \"optional\" erano il servosterzo, i vetri elettrici, l'aria condizionata, i sedili elettrici e/o singoli, delle ruote speciali, una strumentazione pi\u00f9 completa, e altri accessori, che facevano lievitare il prezzo di una Monte Carlo con equipaggiamento completo a pi\u00f9 di 5.000 dollari.\nMotori opzionali furono la versione a carburatore quadruplo corpo del propulsore \"Turbo-Fire\" da 5,7 L, che erogava 300 CV di potenza a 4.800 giri al minuto e 515,2 N\u2022m di coppia a 3.200 giri al minuto, un motore V8 \"Turbo-Fire\" da 6,5 L con carburatore a doppio corpo, che sviluppava 265 CV a 4.800 giri al minuto e 542,3 N\u2022m a 2.800 giri al minuto, e il propulsore V8 \"Turbo-Jet\" da 6,6 L con carburatore quadruplo corpo, che erogava 330 CV a 4.800 giri e 555,9 N\u2022m a 3.200 giri. Questi ultimi due propulsori, a dispetto della cilindrata, erano due motori molto diversi. La genesi del primo era collegata al \"Turbo-Fire\" da 5,7 L installato di serie, a cui erano stati aumentati la corsa e l'alesaggio, mentre il \"Turbo-Jet\" era la versione ingrandita di un altro motore big-block della General Motors.\nLa versione spiccatamente sportiva della monte Carlo era la Monte Carlo SS 454. Il pacchetto costava 420 dollari, e includeva un motore V8 \"Turbo-Jet\" big-block da 7,4 L di cilindrata con carburatore quadruplo corpo da 360 CV di potenza a 4.800 giri al minuto, e 677,9 N\u2022m di coppia a 3.500 giri al minuto. Questo allestimento sportivo includeva anche delle sospensioni speciali e degli pneumatici pi\u00f9 larghi. Il cambio automatico \"Turbo-Hydramatic\" era obbligatorio sulla Monte Carlo SS 454, sebbene costasse 222 dollari e bench\u00e9 il suo prezzo non fosse compreso in quello del pacchetto.\nUno sciopero effettuato nel 1970 limit\u00f2 la produzione a 130.657 esemplari, contro i 185.000 previsti. Molte Monte Carlo furono vendute a prezzo pieno, facendo del modello una vettura redditizia.\nNel 1971 la vettura fu leggermente rivista, sia esteriormente che internamente. Vennero applicate delle manopole con simboli normalmente utilizzati nelle auto europee. I motori vennero aggiornati per direttiva emessa dalla stessa General Motors, e cos\u00ec furono adatti per la benzina senza piombo. Nel 1972 l'allestimento SS fu tolto dal mercato, ma venne introdotto il nuovo pacchetto \"Monte Carlo Custom\".\nBasata sul pianale G della General Motors, questa serie di Monte Carlo fu assemblata a Flint, a Baltimora, a Kansas City, a Van Nuys e a Oshawa. La produzione totale di questa serie fu di 439.393 esemplari, comprese le 5.742 vetture con allestimento SS.\nLa seconda serie: 1973\u20131977.\nNel 1973 la Monte Carlo fu oggetto, come i modelli omologhi del gruppo General Motors, di un importante restyling. Come le altre Vetture Mid-Size del gruppo, la Monte Carlo del 1973 non era pi\u00f9 offerta in versione hard-top, ma come coup\u00e9 provvista di montanti, di opera window laterali e di porte senza intelaiatura. Altre novit\u00e0 furono dei doppi fanali anteriori, che erano affiancati da una calandra e su cui era collocato il logo della Monte Carlo, e delle luci posteriori verticali. Al modello vennero applicati dei paraurti che assorbivano colpi fino a 8 km/h di velocit\u00e0. Della serie precedente, vennero confermati il telaio separato e le sospensioni a molle elicoidali.\nPer incrementare la maneggevolezza di guida, la Monte Carlo del 1973 ebbe in dotazione una serie di innovazioni (perlomeno erano tali per il mercato statunitense). Tra esse ci furono gli pneumatici radiali, degli ammortizzatori Pliacell, uno sterzo ad alta incidenza e delle barre antirollio anteriori e posteriori (precedentemente offerte solo nel pacchetto SS). Le Monte Carlo con equipaggiamento base possedevano per\u00f2 un cambio manuale a tre rapporti, lo sterzo tradizionale e gli pneumatici a tele incrociate. Gli pneumatici radiali erano inclusi se veniva ordinato il cambio automatico a tre velocit\u00e0; con quest'ultima dotazione il modello riceveva la dicitura \"Monte Carlo S\".Un nuovo modello del 1973 fu la \"Monte Carlo Landau\", che era in sostanza una \"Monte Carlo S\" con la parte posteriore del tetto in vinile (tipo Landau), delle ruote speciali e degli specchietti retrovisori, sia lato guidatore che passeggero, caratteristici. Gli interni prevedevano un nuovo cruscotto avvolgente, che si poteva trovare anche sulle Pontiac, Buick e Oldsmobile contemporanee, dove la strumentazione era facilmente raggiungibile dal guidatore. Furono mantenuti gli inserti in finta radica d'olmo.\nIl motore montato di serie era il V8 \"Turbo-Fire\" da 5,7 L di cilindrata da 145 CV. Propulsori opzionali furono il V8 \"TurboFire\"\" da 5,7 L con carburatore quadruplo corpo, e il V8 \"Turbo-Jet\" da 7,4 L e carburatore quadruplo corpo, che sviluppava 245 CV. Altri propulsori furono due V8, uno da 5 L e l'altro da 6,6 L.\nLa Monte Carlo del 1973 conquist\u00f2 il titolo di \"auto dell'anno\" della rivista \"Motor Trend\" grazie alla sua nuova linea e la maneggevolezza acquisita.\nIl successo della Monte Carlo e della Pontiac Grand Prix port\u00f2 alla nascita di diversi modelli simili da parte della concorrenza, tra i quali ci furono la Mercury Cougar la Ford Torino Elite, la Chrysler Cordoba e la ristilizzata Dodge Charger.\nNel 1974 la Monte Carlo base, che possedeva il cambio manuale, sospensioni standard e pneumatici a tele radiali fu tolta di mercato. Nonostante la crisi energetica del 1973, che fece calare le vendite dei modelli di autovettura intermedi a favore di quelle dei veicoli pi\u00f9 piccoli, la Monte Carlo stabil\u00ec un record di vendite con 300.000 esemplari commercializzati.\nPer essere in regola con le leggi, appena introdotte, che concedevano un bonus in base al livello di emissioni inquinanti e alla durabilit\u00e0 delle candele e della marmitta, nel 1975 venne introdotto il convertitore catalitico.\nNel 1976 divent\u00f2 di serie il cambio automatico \"Turbo-Hydramatic\", e venne offerto un allestimento in legno di rosa che sostitu\u00ec quello in legno d'olmo. Nell'anno in questione la Monte Carlo consegu\u00ec il record assoluto di vendite con pi\u00f9 di 400.000 esemplari commercializzati.\nUna calandra ridisegnata con emblema Monte Carlo spostato sulla sua sommit\u00e0, e dei fari posteriori dalle plastiche riviste, furono le caratteristiche della Monta Carlo del 1977.\nBasata sul pianale A della General Motors, questa serie di Monte Carlo fu assemblata a Flint, nel Michigan. Questa serie di Monte Carlo ebbe il motore montato anteriormente e la trazione posteriore.\nLa terza serie: 1978\u20131980.\nTutti i modelli General Motors, compresa la Monte Carlo, vennero rimpiccioliti a causa della crisi energetica del 1973. Le dimensioni e il peso vennero diminuiti, e i motori furono ridotti di cilindrata. Il propulsore offerto di serie era il V6 Buick da 3,8 L, mentre era opzionale il V8 Chevrolet da 5 L. Il cambio manuale a tre rapporti offerto di serie, riappar\u00ec dopo diversi anni durante i quali non era pi\u00f9 disponibile. Come \"optional\" era possibile avere il cambio automatico \"Turbo Hydra-Matic\" a tre velocit\u00e0. Sulle \"Monte Carlo Landau\" il motore V8 appena citato era offerto in abbinamento quando il cliente sceglieva il cambio automatico. Un cambio manuale a quattro rapporti con leva sul pavimento fu offerto tra gli \"optional\" con il motore da 5 L, e questa fu la prima trasmissione a quattro velocit\u00e0 montata sulla Monte Carlo dal 1971.\nNel 1979 la Monte Carlo fu oggetto di aggiornamenti marginali dell'allestimento. Tra essi ci fu la revisione delle luci posteriori. I cambiamenti meccanici furono pi\u00f9 importanti. Ora il motore base fu il V6 Buick da 3,3 L, mentre il propulsore V6 da 3,8 L rimase il motore offerto di serie in California (dove vigevano leggi speciali) e sulle \"Monte Carlo Landau\". Al motore V8 da 5 L e 140 CV di potenza fu affiancata una versione con carburatore a quadruplo corpo. I cambi dell'anno precedente vennero confermati. Questo per\u00f2 fu l'ultimo anno in cui la Chevrolet offr\u00ec il cambio manuale sulle Monte Carlo. Infatti, l'interessi dei clienti per questo tipo di trasmissione era estremamente basso. Una Monte Carlo del 1979 \u00e8 utilizzata dal poliziotto Alonzo nel film \"Training Day\"\nNel 1980 il modello fu oggetto di una revisione, con l'installazione di quattro fanali anteriori, sotto i quali vennero collocati gli indicatori di direzione. Il cambio automatico divent\u00f2 di serie su tutti i modelli. Il motore V6 da 3,7 L sostitu\u00ec nell'offerta il propulsore da 3,3 L, tranne che in California. Un'altra novit\u00e0 dell'anno fu la versione sovralimentata del V6 da 3,8 L, che erogava 170 CV. Altri motori opzionali furono i V8 da 4,4 L e 5 L.\nBasata sul pianale A della General Motors, questa serie di Monte Carlo fu assemblata a Flint, nel Michigan. Questa serie di Monte Carlo ebbe il motore montato anteriormente e la trazione posteriore.\nLa quarta serie: 1981\u20131988.\nLa carrozzeria fu oggetto di restyling nel 1981 insieme a quelle delle altre coup\u00e9 del gruppo General Motors, come la Oldsmobile Cutlass Supreme, la Pontiac Grand Prix e la Buick Regal. Esse ora avevano linee pi\u00f9 morbide rispetto a quelle dei modelli precedenti. Vennero previste delle nuove luci posteriori verticali, che erano simili a quelle che si potevano trovare sui modelli prodotti dal 1970 al 1977. I motori erano il V6 da 3,75 L di cilindrata (in California era utilizzato il propulsore V6 Buick da 3,8 L), e gli opzionali V8 da 4,4 L (non disponibile nello stato citato), 5 L, e il motore Diesel da 5,7 L. Era ancora disponibile la versione sovralimentata del V6 da 3,8 L, che erogava 170 CV. Il cambio automatico, il servosterzo e il servofreno erano offerti di serie.\nNel 1982 il modello fu oggetto di una revisione. Tutti i motori vennero confermati, eccetto il V6 Buick da 3,8 L e la sua versione sovralimentata.\nNel 1983 venne reintrodotta la versione \"SS\". Essa aveva un nuovo frontale, una gamma colori codificata secondo i criteri europei e uno spoiler posteriore. La Monte Carlo SS fu una delle ultime muscle car con alimentazione a carburatore e a trazione posteriore. La Monte Carlo di base ricevette solo pochi aggiornamenti, principalmente concentrati sulla calandra e sugli interni. Il motore V6 da 3,75 L e 125 CV rimase il propulsore di base, ed il motore V8 da 5 L da 165 CV era tra gli \"optional\". La SS era mossa invece dalla versione da 175 CV del motore da 5 L.\nLa SS fu un successo presso il pubblico, affamato di motori potenti dopo le severe leggi antinquinamento di fine anni settanta. Delle 112.730 Monte Carlo vendute, 24.050 erano SS. Il prezzo di vendita era 10.700 dollari. Per la SS era disponibile, come \"optional\", i sedili anteriori singoli \"Strato\", tra cui era presente una consolle. Di serie erano invece offerti dei sedili a divanetto con bracciolo centrale. Era disponibile come \"optional\" un cambio automatico a quattro velocit\u00e0 con overdrive.\nNel 1985 vennero introdotti dei colori addizionali e delle decorazioni adesive. Sulla SS la trasmissione a quattro rapporti con overdrive divent\u00f2 di serie.Nel 1986 venne introdotta la versione \"Aero Coupe\". Le differenze con il modello base risiedevano in un lunotto pi\u00f9 inclinato e una coda pi\u00f9 corta. Inoltre, erano presenti degli specchietti retrovisori speciali e uno spoiler. Solo 200 Aero Coup\u00e9 furono vendute al pubblico, e questo fu il numero esatto di esemplari necessari all'omologazione del modello per le gare NASCAR, a cui partecip\u00f2.\nQuesta serie di Monte Carlo fu basata sul pianale A della General Motors nel 1981, e sulla piattaforma G dal 1982 al 1988. Questa serie di Monte Carlo fu assemblata a Flint, nel Michigan. Questa serie di Monte Carlo ebbe il motore montato anteriormente e la trazione posteriore.\nDopo il 1988 il modello fu tolto temporaneamente di produzione.\nLa quinta serie: 1995\u20131999.\nNel 1995 l'offerta della Lumina fu divisa in due modelli distinti, dove la berlina continuava a essere commercializzata con il nome Lumina, mentre la coup\u00e9 venne venduta come Monte Carlo. La nuova vettura condivideva un pianale W aggiornato, che condivideva con la Lumina, la Pontiac Grand Prix, la Buick Regal, e la Oldsmobile Cutlass Supreme. Questa quinta serie di Chevrolet Monte Carlo fu la prima a trazione anteriore.\nNegli anni in cui questa generazione di Monte Carlo fu in produzione, venne offerta in due allestimenti, \"LS\" e \"Z34\".\nI modelli LS erano mossi da un motore V6 da 3,1 L di cilindrata che sviluppava 160 CV di potenza e 251 N\u2022m di coppia. L'allestimento Z34 invece aveva installato un motore V6 pi\u00f9 potente da 3,4 L, che erogava 210 CV e 292 N\u2022m. Questo secondo propulsore montava un doppio albero a camme in testa. A parte qualche modifica minore, negli anni in cui questa serie fu in produzione il modello rest\u00f2 pressoch\u00e9 invariato. Dal 1996 al 1997 il motore da 3,4 L fu potenziato a 215 CV e 298 N\u2022m. Nel 1998 quest'ultimo fu sostituito da un propulsore da 3,8 L che erogava 200 CV e 305 N\u2022m.\nI cambi disponibili furono due, entrambi automatici e a quattro rapporti, il 4T60-E e il 4T65-E.\nSebbene criticata per le sue linee piuttosto simili a quelle della Lumina (tant'\u00e8 che fu soprannominata \"Lumina Carlo\") e per la trazione anteriore, la quinta serie della Monte Carlo vendette abbastanza bene, e ci\u00f2 spinse la Chevrolet a lanciare sul mercato una serie successiva.\nLa Monte Carlo del 1995 ebbe un certo successo sui circuiti NASCAR.\nLa sesta serie: 2000\u20132007.\nNel 2000, per ispirarsi al design della nuova serie del modello, la Chevrolet non chiam\u00f2 in causa solo la General Motors Motorsport, ma si bas\u00f2 anche sulle Monte Carlo del passato. Fra i tratti tipici delle precedenti Monte Carlo che furono applicati alla nuova serie del modello, ci fu i disegni degli archi passaruota, delle luci posteriori verticali e del paraurti posteriore. Un altro ritorno fu quello dello \"stemma del Cavaliere\", cio\u00e8 uno stemma tipico delle Monte Carlo degli anni passati che fece l'ultima apparizione nel 1988, e che fu applicato alla nuova serie. Dall'esperienza nelle gare NASCAR, scatur\u00ec una linea piuttosto aerodinamica. Questa serie di Monte Carlo venne assemblata solamente a Oshawa.\nGli allestimenti disponibili furono tre, \"LS\", \"LT\" e \"SS\". Quest'ultimo, gi\u00e0 commercializzato nel passato, venne proposto per la prima volta su una vettura a trazione anteriore. I cambi offerti erano tutti automatici. Fino al 2005, i motori e i cambi disponibili per i vari allestimenti furono:\nNel 2006 la Monte Carlo , insieme all'omologa Impala berlina, furono oggetto di un importante restyling. Il modello aggiornato fu presentato al pubblico al salone dell'automobile di Los Angeles del 2005. Gli allestimenti disponibili furono \"LS\", \"LT\", \"LZ9\", \"LTZ\" e \"LS4\".\nI motori e i cambi disponibili per i vari allestimenti furono:\nLa produzione della Monte Carlo cess\u00f2 nello stabilimento di Oshawa il 20 giugno 2007. L'annuncio della fine della fabbricazione fu dato nel febbraio dello stesso anno. L'ultimo esemplare prodotto fu destinato al museo della General Motors.\nAttivit\u00e0 sportiva.\nNel 2001 il pilota Jeff Gordon, del team DuPont, conquist\u00f2 il campionato Nascar a bordo di una Monte Carlo. Tale vettura, oltre a essere dotata di una nuova linea aerodinamica, pneumatici da competizione e sistema di sicurezza omologati, era equipaggiata con un propulsore V8 che erogava la potenza di 700 CV con 705 N\u2022m di coppia."}
{"id": "4184759", "revid": "757396", "url": "https://it.wikipedia.org/wiki?curid=4184759", "title": "Gi\u014drgos Mpartz\u014dkas", "text": "Mpartz\u014dkas \u00e8 diventato il primo allenatore greco a vincere l'Eurolega, guidando l'Olympiakos alla vittoria nella stagione 2012-2013.\nCarriera.\nGiocatore.\nMpartz\u014dkas ha giocato nel Maroussi fino a quando, a 27 anni, fu costretto al ritiro dall'attivit\u00e0 agonistica a causa di gravi infortuni (Lesione del legamento crociato anteriore destro e successivamente quello sinistro).\nAllenatore.\nMpartz\u014dkas ha iniziato ad allenare a 22 anni, mentre era ancora un giocatore di pallacanestro. \u00c8 stato assistente per diversi anni di Panagi\u014dt\u012bs Giannak\u012bs, capo allenatore del Maroussi. Nel 2006, Mpartz\u014dkas firma il suo primo contratto come capo allenatore dell'Olympia Larissa, riuscendo fin da subito a qualificarsi per i playoff dell'A1 Ethniki, per la prima volta nella storia del club, concludendo la stagione regolare al settimo posto. Anche nella stagione successiva, Mpartz\u014dkas port\u00f2 l'Olympia Larissa ai playoff, venendo per\u00f2 eliminato ai quarti di finale contro il Panath\u012bna\u00efkos\nNel 2009, Mpartz\u014dkas torna sulla panchina del Maroussi, questa volta come capo allenatore, venendo insignito del titolo di allenatore dell'anno della stagione 2009-2010. Al termine della stagione, Mpartz\u014dkas lascia il Maroussi per firmare con il Pani\u014dnios.\nNell'estate 2012, Mpartz\u014dkas firma un contratto con l'Olympiakos, una delle maggiori squadre greche, la quale partecipa anche all'Eurolega. Proprio con l'Olympiakos, Mpartz\u014dkas vince l'Eurolega, diventando cos\u00ec il primo allenatore greco a vincere questa competizione, oltre a vincere il titolo di Coach of the Year. Mpartz\u014dkas conclude la stagione vincendo anche la Coppa Intercontinentale. Poco dopo l'inizio della stagione successiva, Mpartz\u014dkas lascia la panchina dei Reds.\nIl 5 luglio 2015, Mpartz\u014dkas firma un contratto con il Lokomotiv Kuban', club russo della VTB United League e con una licenza per la Eurolega. Mpartz\u014dkas porta la sua squadra alle Final Four, dopo aver sconfitto il Barcelona ai playoff.\nL'8 luglio 2016, Mpartz\u014dkas lascia Kuban' per firmare un triennale con il Barcelona, squadra della Liga ACB ed anche di Eurolega, restando per\u00f2 solo una stagione sulla panchina dei \"Blaugrana\".\nIl 30 giugno 2017, Mpartz\u014dkas torna in VTB United League, diventando il campo allenatore del Khimki, firmando un contratto biennale. Il 21 gennaio 2019, Mpartz\u014dkas viene licenziato dal team russo.\nDopo quasi un anno senza panchina, il 12 gennaio 2020 Mpartz\u014dkas ritorna ad allenare in Grecia, firmando con l'Olympiakos, sostituendo K\u0119stutis Kemz\u016bra, precedentemente licenziato."}
{"id": "4184760", "revid": "599013", "url": "https://it.wikipedia.org/wiki?curid=4184760", "title": "\u00c9mile Jean-Fontaine", "text": "Partecip\u00f2 ai giochi della II Olimpiade di Parigi nel 1900 a bordo di \"Gwendoline\", con cui vinse una medaglia di bronzo nella prima gara della classe da due a tre tonnellate. Prese parte anche alla gara di classe aperta e alla seconda gara della classe da due a tre tonnellate ma entrambe non le complet\u00f2."}
{"id": "4184762", "revid": "287204", "url": "https://it.wikipedia.org/wiki?curid=4184762", "title": "Emile Jean-Fontaine", "text": ""}
{"id": "4184765", "revid": "1546219", "url": "https://it.wikipedia.org/wiki?curid=4184765", "title": "Ferdinand Schlatter", "text": "Partecip\u00f2 ai giochi della II Olimpiade di Parigi nel 1900 a bordo di \"Gwendoline\", con cui vinse una medaglia di bronzo nella prima gara della classe da due a tre tonnellate. Prese parte anche alla gara di classe aperta e alla seconda gara della classe da due a tre tonnellate ma entrambe non le complet\u00f2."}
{"id": "4184767", "revid": "52338514", "url": "https://it.wikipedia.org/wiki?curid=4184767", "title": "La cornacchia e la volpe", "text": ""}
{"id": "4184773", "revid": "149485", "url": "https://it.wikipedia.org/wiki?curid=4184773", "title": "William Lister", "text": "Carriera.\nLister \u00e8 accreditato dal CIO come vincitore del torneo di pallanuoto ai Giochi della II Olimpiade con l'Osborne Swimming Club #1, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2. Tuttavia molto probabilmente mor\u00ec due settimane prima dell'inizio dei Giochi di febbre tifoide durante la guerra anglo-boera."}
{"id": "4184778", "revid": "110157", "url": "https://it.wikipedia.org/wiki?curid=4184778", "title": "Bezd\u011bkov (Pardubice)", "text": "Bezd\u011bkov \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184780", "revid": "124843849", "url": "https://it.wikipedia.org/wiki?curid=4184780", "title": "Auguste Donny", "text": "Partecip\u00f2 ai giochi della II Olimpiade di Parigi nel 1900 a bordo di \"Mignon\", con cui vinse una medaglia di bronzo nella seconda gara della classe da due a tre tonnellate. Partecip\u00f2 anche alla prima gara della stessa categoria dove ottenne il quarto posto. \nPrese parte anche alla gara di classe aperta ma non la complet\u00f2."}
{"id": "4184781", "revid": "110157", "url": "https://it.wikipedia.org/wiki?curid=4184781", "title": "Borek (Pardubice)", "text": "Borek \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184782", "revid": "1005847", "url": "https://it.wikipedia.org/wiki?curid=4184782", "title": "Felice Benuzzi", "text": "Biografia.\nLa giovinezza e la nomina a Funzionario coloniale.\nNasce a Vienna il 16 novembre 1910 da madre austriaca e padre italiano e cresce a Trieste. Sin da giovanissimo si dedica all'alpinismo nelle Alpi Giulie (con Emilio Comici), nelle Dolomiti e nelle Alpi Occidentali. Si laurea in giurisprudenza all'Universit\u00e0 di Roma nel 1934 e contemporaneamente svolge un'intensa attivit\u00e0 sportiva, partecipando a numerosi campionati di nuoto internazionali fra il 1933 e il 1935.\nViene nominato Volontario coloniale nel ruolo di Governo del Ministero dell'Africa Italiana nel 1938 e nel 1939 viene destinato al Governo Generale dell'Africa Orientale Italiana ad Addis Abeba.\nLa prigionia, l'evasione e la scalata del Monte Kenya.\nNel 1941, quando l'Etiopia \u00e8 occupata dagli inglesi, viene fatto prigioniero e avviato ai campi di prigionia del Kenya, allora sotto il protettorato inglese. Nel 1943 si trova nel campo 354 a Nanyuki, alle pendici del Kenya dove progetta e realizza la sua fuga (e quella di altri due prigionieri di guerra, Giovanni Balletto e Vincenzo Barsotti) sul Monte Kenya, riuscendo a conquistare, nel febbraio, la Punta Lenana (4985 metri). L'impresa \u00e8 narrata nel suo libro \"Fuga sul Kenya, 17 giorni di libert\u00e0\" pubblicato per la prima volta in italiano nel 1947. L'edizione francese esce nel 1950 e nel 1952 appare la prima edizione in inglese col titolo \"No Picnic on Mount Kenya\". Il libro \u00e8 stato pubblicato, tra le altre lingue, anche in tedesco, svedese, finlandese e coreano.\nGli anni della diplomazia.\nEntra in carriera diplomatica in seguito a concorso nel 1948. Nel 1949 \u00e8 Vice Console a Parigi in Francia e nel 1951 a Brisbane in Australia. Nel 1955 \u00e8 Primo Segretario a Karachi in Pakistan. Dal 1956 al 1959 \u00e8 Consigliere a Canberra in Australia. Rientra al Ministero, alla Direzione Generale Affari Politici, nel 1959. Dal 1963 al 1969 \u00e8 Console Generale a Berlino negli anni della guerra fredda. Dal 1969 al 1973 \u00e8 Ministro consigliere alla Rappresentanza permanente presso l'O.C.S.E. a Parigi. Nel 1973 viene nominato Ambasciatore a Montevideo in Uruguay dove rimane fino al 1976, quando va in pensione per raggiunti limiti di et\u00e0.\nIncarichi pubblici e privati.\nDopo essere stato collocato a riposo viene incaricato dal Ministero degli Affari Esteri di condurre i negoziati relativi all'Antartide. Si adopera, fino alla firma del trattato nel 1981, affinch\u00e9 l'Italia possa essere inclusa nell'ambito della ricerca nel continente ghiacciato. \u00c8 nominato, dal Ministero degli Affari Esteri, membro della Commissione Istitutiva della SISSA di Trieste. \u00c8 Tra i soci fondatori della Fondazione Internazionale Trieste per il Progresso e la Libert\u00e0 delle Scienze (FIT). \u00c8 membro dell'Istituto per il Medio e l'Estremo Oriente, presidente del Centro Culturale Italia-Pakistan ed \u00e8 tra i padri fondatori di Mountain Wilderness, associazione ambientalista internazionale per la protezione della montagna nel mondo.\n\u00c8 deceduto a Roma il 4 luglio 1988.\nLibri e pubblicazioni.\nOltre al libro \"Fuga dal Kenya\", Benuzzi ha pubblicato anche il volume \"Mattia Zurbriggen, guida alpina\" dedicata alla mitica figura del grande alpinista della fine dell'XIX secolo.\nHa scritto articoli e brevi saggi su numerosi quotidiani e riviste, tra cui \"Giovane Montagna\" e l'Universo (Istituto Geografico Militare). In molti articoli scrive delle sue scalate in montagna nei luoghi dove \u00e8 vissuto o ha viaggiato (Nuova Zelanda, Australia, Bolivia, Stati Uniti, oltre naturalmente alle Alpi).\nNegli anni settanta ha avuto una lunga collaborazione con \"Il Piccolo\" di Trieste, dove ha pubblicato sotto lo pseudonimo di \"Arrigo Risano\".\nOpere su Felice Benuzzi.\nLa vita di Felice Benuzzi ha ispirato il libro Point Lenana di Wu Ming 1 e Roberto Santachiara pubblicato nel 2013 per Einaudi che annovera le testimonianze della moglie Stefania.\nBibliografia.\nLibri di Felice Benuzzi.\nNella bibliografia sono riportate solo le prime edizioni nelle rispettive lingue. Unica eccezione \u00e8 l'ultima edizione italiana (2012)."}
{"id": "4184783", "revid": "110157", "url": "https://it.wikipedia.org/wiki?curid=4184783", "title": "Highs and Lows", "text": "Highs and Lows \u00e8 un singolo degli Ashland High, gruppo musicale del cantante statunitense Trace Cyrus, pubblicato il 5 settembre 2012. Il brano \u00e8 stato prodotto dai The Lost Boys e mixato da Nicolas Roberge, ed \u00e8 il sesto brano estratto dal mixtape \"Geronimo\".\nIl videoclip realizzato per il brano \u00e8 stato girato da Tyler Davis.\nIl video \u00e8 totalmente incentrato sul cantante e sul suo rapporto con alcol e droghe. \u00c8 completamente in bianco e nero."}
{"id": "4184784", "revid": "599013", "url": "https://it.wikipedia.org/wiki?curid=4184784", "title": "A. Dubois", "text": "Partecip\u00f2 ai giochi della II Olimpiade di Parigi nel 1900 a bordo di \"Gitana\", con cui vinse una medaglia d'argento nella gara olimpica della classe da tre a dieci tonnellate.\nPrese parte anche alla gara di classe aperta ma non la complet\u00f2."}
{"id": "4184787", "revid": "599013", "url": "https://it.wikipedia.org/wiki?curid=4184787", "title": "J. Dubois", "text": "Partecip\u00f2 ai giochi della II Olimpiade di Parigi nel 1900 a bordo di \"Gitana\", con cui vinse una medaglia d'argento nella gara olimpica della classe da tre a dieci tonnellate.\nPrese parte anche alla gara di classe aperta ma non la complet\u00f2."}
{"id": "4184788", "revid": "110157", "url": "https://it.wikipedia.org/wiki?curid=4184788", "title": "Brloh (Pardubice)", "text": "Brloh \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184790", "revid": "38120", "url": "https://it.wikipedia.org/wiki?curid=4184790", "title": "Processo ai topi di Burgdof", "text": "Processo ai topi di Burgdof \u00e8 un racconto fantasy-giallo, scritto da Peter Coolback, e facente parte della serie di libri per ragazzi intitolata Mukka Emma. Il libro, terzo della serie di circa otto, narra le vicende di Mukka Emma, la mucca protagonista, un'investigatrice svizzera che questa volta, con i suoi amici avr\u00e0 a che fare con un giallo soprannaturale che porter\u00e0 alla scoperta di topi imprigionati per anni.\nTrama.\nMukka Emma \u00e8 molto agitata per il suo compleanno; anche perch\u00e9 la brava cuoca, sua sorella, le ha promesso di preparare squisite meringate alla panna, ma ad un certo punto sua sorella scomparir\u00e0. Mukka Emma dovr\u00e0 assolutamente investigare; e alla fine scoprir\u00e0, con l'aiuto di Baren, Berth e le altre sorelle, una storia antica che cela risposta a tutto il mistero."}
{"id": "4184791", "revid": "647919", "url": "https://it.wikipedia.org/wiki?curid=4184791", "title": "Cromosomi X", "text": ""}
{"id": "4184797", "revid": "633110", "url": "https://it.wikipedia.org/wiki?curid=4184797", "title": "SIPE", "text": "La bomba a mano tipo SIPE fu una bomba a mano italiana prodotta dalla Societ\u00e0 italiana prodotti esplodenti (SIPE) di Milano ed impiegata dal Regio Esercito durante la prima guerra mondiale. Adottata nel 1915, \u00e8 la bomba pi\u00f9 famosa della Grande Guerra, citata anche da Emilio Lussu nel capolavoro \"Un anno sull'Altipiano\". Rimase in servizio ben oltre la grande guerra, trovando addirittura impiego nei primi anni della seconda guerra mondiale.\nTecnica.\nLa SIPE \u00e8 una bomba a mano difensiva a frammentazione. Il corpo della bomba ha forma ovalare ed \u00e8 realizzato in ghisa per fusione in conchiglia. L'involucro, le cui dimensioni variano a seconda della fonderia, \u00e8 a frattura prestabilita, mentre il bocchino \u00e8 lavorato e filettato. Sulla filettatura si avvita l'accenditore in ottone, ma anche in piombo o in zamak. Detto accenditore \u00e8 costituito da un tappo filettato con un cannello centrale; nel cannello si inserisce la miccia, che verso l'esterno termina nella capocchia fosforosa d'innesco, mentre verso l'interno \u00e8 collegata ad un detonatore, annegato nella carica esplosiva. La capocchia \u00e8 protetta da un tappino nello stesso materiale dell'accenditore, al quale \u00e8 avvitato. La carica \u00e8 costituita da 70 grammi di polvere nera o 65 grammi di siperite.\nPer l'innesco dell'ordigno, dopo aver svitato il tappino di protezione, si sfregava la capocchia contro l'apposito accenditore o, in caso di forte umidit\u00e0, si accendeva direttamente da fiamma libera o da un sigaro. La miccia aveva una durata di 7 secondi circa, tempo che permetteva il lancio in sicurezza a circa 35-40 metri di distanza. Il raggio di azione era di 35 metri circa."}
{"id": "4184798", "revid": "599013", "url": "https://it.wikipedia.org/wiki?curid=4184798", "title": "Chiesa di San Pantaleone (Reggio Emilia)", "text": "La chiesa di San Pantaleone \u00e8 un edificio religioso sito in via San Pantaleone a Codemondo, nel comune di Reggio nell'Emilia. \u00c8 sede dell'omonima parrocchia del vicariato urbano della diocesi di Reggio Emilia-Guastalla.\nStoria e descrizione.\nLa chiesa parrocchiale di Codemondo, posta su un colle al di sopra della provinciale per Cavriago, fu edificata dai Pratonieri come oratorio del Quaresimo, antico nome del nucleo frazionale a ridosso dell'omonimo rio che tuttora attraversa la villa. Citata per la prima volta in un documento del 1431, venne nominata parrocchia nel 1597, anche se gli annuari diocesani indicano un'ufficiale autonomia parrocchiale di Codemondo dall'aprile 1825, grazie all'unione di territori un tempo soggetti alle chiese di Cavriago, Pieve Modolena e San Bartolomeo. La torre fu eretta nel 1843 e l'attuale facciata tra il 1851 ed 1862.\nLa facciata, tripartita, \u00e8 suddivisa da sottili lesene con frontispizio triangolare in vertice coronato da acroteri.\nAl suo interno, nell'abside, c'\u00e8 il quadro di san Pantaleone con san Genesio e la Madonna della Ghiara attribuito ad un ignoto seicentesco.\nNegli altari minori sono presenti le statue dell'Immacolata, dell'Addolorata e di san Luigi Gonzaga e le tele dell'Assunta, del Transito di san Giuseppe e Ges\u00f9 in croce. Nella cantoria vi \u00e8 un quadro della Madonna della Rosa di un pittore prossimo a Sisto Badalocchio."}
{"id": "4184799", "revid": "110157", "url": "https://it.wikipedia.org/wiki?curid=4184799", "title": "B\u0159ehy", "text": "B\u0159ehy \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184800", "revid": "599013", "url": "https://it.wikipedia.org/wiki?curid=4184800", "title": "Maurice Gufflet", "text": "Partecip\u00f2 ai giochi della II Olimpiade di Parigi nel 1900 a bordo di \"Gitana\", con cui vinse una medaglia d'argento nella gara olimpica della classe da tre a dieci tonnellate.\nPrese parte anche alla gara di classe aperta ma non la complet\u00f2.\nEra il fratello maggiore di Robert, anche lui a bordo di \"Gitana\"."}
{"id": "4184801", "revid": "120575388", "url": "https://it.wikipedia.org/wiki?curid=4184801", "title": "Giorgio Giannelli", "text": "Biografia.\nHa studiato a Firenze (Collegio della Querce) Roma e Milano. Collegatosi a Roma con il figlio di Giacomo Matteotti, Matteo, ha partecipato alla Resistenza nel 1941 ed \u00e8 stato catturato dai tedeschi nel luglio 1944, subendo la frattura al naso a causa di un calcio di fucile di una S.S. Partigiano combattente in una formazione comandata dal tenente del disciolto R. Esercito, Alberto Cavalli, detto \u201cPaolo\u201d, ha partecipato il 19 settembre 1944 alla liberazione della Versilia occupata dai tedeschi, impedendo contemporaneamente il cannoneggiamento del centro storico di Forte dei Marmi da parte dei carri armati americani ormai appostatisi per sparare. Durante quei giorni si ammal\u00f2 di pleurite, trasformata nei mesi successivi in tubercolosi. Sia per il trauma nasale che per l'invalidit\u00e0 non volle chiedere allo stato la pensione di guerra, nonostante le sollecitazioni del suo amico Matteotti. Iscrittosi al PSI, nel gennaio 1947 ader\u00ec alla formazione del partito socialdemocratico con la scissione di Palazzo Barberini.\nCorrispondente del quotidiano fiorentino La Nazione, a 24 anni venne eletto consigliere comunale di Forte dei Marmi. Trasferitosi a Roma nel 1954 \u00e8 stato capo servizi interni del quotidiano La Giustizia, invitato nel 1955 da Henry A. Kissinger a far parte del suo staff giovanile nell'allora Universit\u00e0 di Harvard, prefer\u00ec restare in Italia per proseguire la sua lotta per l'unificazione socialista. Rientrato nel PSI di Pietro Nenni insieme al gruppo Matteotti, Zagari, Vigorelli e Bonfantini, venne chiamato a far parte della redazione del quotidiano socialista \"Avanti!\" Diretto da Giovanni Pieraccini e poi da Riccardo Lombardi, fu giornalista parlamentare per 30 anni. In quel periodo collabor\u00f2 anche all'Agenzia Italia (la seconda in Italia dopo l'ANSA) e al quotidiano genovese Il Lavoro, diretto da Sandro Pertini. Ha diretto Sinistra Europea per 13 anni e Versilia Oggi per 40 anni.\nCollaboratore di Angelica Balabanoff, che cacci\u00f2 nel 1914 Mussolini dall'Avanti! e abbandon\u00f2 Lenin a Mosca, accusandolo di massacrare e di aver condotto alla fame l'URSS, ha contribuito alla stesura del libro \u201cLenin visto da vicino\u201d. Prima della morte della rivoluzionaria russa, fu da lei nominato erede testamentario con Giuseppe Saragat, Maria e Ivan Matteo Lombardo e Gabriella Seidenfeld Mayer, la prima compagna di vita di Ignazio Silone.\nSposato con Guglielmina Francia, orfana di un capitano vittima dell'Eccidio di Codevigo, da lei ha avuto tre figli e sette nipoti, cinque maschi e due femmine.\nNel 1961 fu il primo giornalista italiano a denunciare il fallimento della campagna antipoliomielite condotta dal ministero della Sanit\u00e0. Ottenuta una medaglia d'oro dalla Lega antipoliomielite, nel 1963-64, i ministri socialisti Mancini e Mariotti, lo nominarono capo dei servizi stampa per lo sradicamento della polio dall'Italia, cosa che avvenne in pochissimi mesi. Prima della denuncia del fallimento, la polio in Italia aveva colpito oltre dodicimila bambini l'anno, con 1.626 casi mortali. In precedenza le autorit\u00e0 sanitarie preferivano continuare a prevenire la paralisi infantile con il vecchio vaccino Salk, ormai abbandonato nei principali paesi civili del mondo. Con l'avvento dei ministri socialisti al governo nel 1963 e l'adozione del nuovo vaccino Sabin, gi\u00e0 nel 1967 i casi di malattia calarono a 122 e i decessi a 6. Nell'arco del primo mese vennero vaccinati 7 milioni di neonati e di ragazzi in et\u00e0 prescolare, finch\u00e9 in pochi anni il tragico fenomeno scomparve. In riconoscimento del suo lavoro gli venne attribuita la medaglia d'oro della Lega italiana antipoliomielite.\nNel 1969 rifiut\u00f2 la nomina a vice presidente della Rai-TV offertagli, per conto della direzione del PSDI, da Matteo Matteotti e da Mauro Ferri, futuro presidente della Corte Costituzionale, preferendo continuare a dedicarsi alla campagna contro la poliomielite che prosegu\u00ec fino al 1972. In contatto con il ministro dei lavori pubblici Giacomo Mancini, promosse la realizzazione della strada che collega oggi La Culla con Sant'Anna di Stazzema, il paese nel quale i tedeschi, il 12 agosto 1944, avevano ucciso 560 bambini, donne ed anziani. Attraverso i suoi buoni rapporti con i ministri Pieraccini e Mariotti, ottenne anche, sempre per Sant'Anna di Stazzema, il riconoscimento della Medaglia d'Oro al valor militare e la costruzione del grande ospedale pediatrico comprensoriale a Montignoso, in provincia di Massa.\nNel 1982, resosi conto che in Italia non esisteva pi\u00f9 un'alternativa democratica, si \u00e8 dimesso da tutti gli incarichi ed \u00e8 tornato al suo paese di origine a scrivere libri di storia e di memorie. Ha ottenuto tre medaglie d'oro: quella dei superstiti dell'eccidio di Sant'Anna di Stazzema, della battaglia contro la poliomielite e di benemerito nazionale dei donatori di sangue. Durante il suo ultimo periodo versiliese ha fondato, con lo scrittore Manlio Cancogni e con lo scultore Marcello Tommasi, l'Unione Versiliese, movimento libertario e antipartitocratico ed \u00e8 stato eletto consigliere comunale di Seravezza nel 1991 e ancora di Forte dei Marmi dal 1993 al 1997. Altre sue iniziative sono state la creazione del Palio dei Bagni e del Circolo culturale Il Magazzino come proiezione della libreria editrice Giannelli, poi gestita dal figlio, lo scultore Emanuele Giannelli. Ottenuta con deliberazione unanime la cittadinanza onoraria del Comune di Forte dei Marmi, nel 2009 \u00e8 tornato a Roma dove frequenta il Parlamento, l'Accademia dei Lincei, la Societ\u00e0 Dante Alighieri, la libreria Fandango e la Biblioteca Vallicelliana.\nOpere.\nTutte le pubblicazioni in elenco sono consultabili presso la Biblioteca Nazionale di Roma, la Biblioteca Nazionale di Firenze e presso la Biblioteca della Camera dei deputati."}
{"id": "4184802", "revid": "93556", "url": "https://it.wikipedia.org/wiki?curid=4184802", "title": "Raimondo Lupi", "text": "Biografia.\nEra figlio di Francesco, marchese di Soragna e intraprese gli studi giuridici.\nNel 1447 su consiglio del padre entr\u00f2 al servizio di Ludovico II Gonzaga, marchese di Mantova, come ambasciatore presso il Ducato di Milano.\nNel 1462 fu inviato a Monaco per concordare il matrimonio di Federico I Gonzaga con Margherita di Wittelsbach, che avvenne a Mantova il 10 maggio 1463.\nNel 1467 si trasfer\u00ec a Milano passando al servizio di Galeazzo Maria Sforza, che per l'occasione lo conferm\u00f2 marchese di Soragna.\nMor\u00ec nel 1484.\nRaimondo Lupi di Soragna fu probabilmente ritratto dal pittore Andrea Mantegna nella celebre Camera degli Sposi del Castello di San Giorgio a Mantova accanto al marchese Ludovico. Potrebbe anche trattarsi del diplomatico Marsilio Andreasi, dei nobili Andreasi di Mantova, oppure il fratello del marchese, Alessandro."}
{"id": "4184803", "revid": "287204", "url": "https://it.wikipedia.org/wiki?curid=4184803", "title": "Geza Csath", "text": ""}
{"id": "4184804", "revid": "984922", "url": "https://it.wikipedia.org/wiki?curid=4184804", "title": "Robert Gufflet", "text": "Partecip\u00f2 ai giochi della II Olimpiade di Parigi nel 1900 a bordo di \"Gitana\", con cui vinse una medaglia d'argento nella gara olimpica della classe da tre a dieci tonnellate.\nPrese parte anche alla gara di classe aperta ma non la complet\u00f2.\nEra il fratello minore di Maurice, anche lui a bordo di \"Gitana\"."}
{"id": "4184805", "revid": "287204", "url": "https://it.wikipedia.org/wiki?curid=4184805", "title": "Adam Marosi", "text": ""}
{"id": "4184806", "revid": "599013", "url": "https://it.wikipedia.org/wiki?curid=4184806", "title": "Charles Guiraist", "text": "Partecip\u00f2 ai giochi della II Olimpiade di Parigi nel 1900 a bordo di \"Gitana\", con cui vinse una medaglia d'argento nella gara olimpica della classe da tre a dieci tonnellate.\nPrese parte anche alla gara di classe aperta ma non la complet\u00f2."}
{"id": "4184807", "revid": "422900", "url": "https://it.wikipedia.org/wiki?curid=4184807", "title": "Charly Guiraist", "text": ""}
{"id": "4184811", "revid": "110157", "url": "https://it.wikipedia.org/wiki?curid=4184811", "title": "Bukovina nad Labem", "text": "Bukovina nad Labem \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184813", "revid": "2184720", "url": "https://it.wikipedia.org/wiki?curid=4184813", "title": "Le Premiatissime", "text": "Le Premiatissime \u00e8 un EP del 1984 di Orietta Berti realizzato in merito alla sua partecipazione al primo storico variet\u00e0 della neonata rete Canale 5 \"Premiatissima\", un'edizione che vedeva in gara cantanti donne quali Marcella Bella, Fiorella Mannoia, Iva Zanicchi, Patty Pravo, Dori Ghezzi, Gabriella Ferri, Celeste e Orietta Berti. \nBrani.\nLa cantante si qualifica per la finale e si classifica al terzo posto con \"Io che amo solo te\" di Sergio Endrigo."}
{"id": "4184814", "revid": "111319", "url": "https://it.wikipedia.org/wiki?curid=4184814", "title": "P. Moussette", "text": ""}
{"id": "4184819", "revid": "79968", "url": "https://it.wikipedia.org/wiki?curid=4184819", "title": "Kwantung", "text": ""}
{"id": "4184820", "revid": "110157", "url": "https://it.wikipedia.org/wiki?curid=4184820", "title": "Bukovina u P\u0159elou\u010de", "text": "Bukovina u P\u0159elou\u010de \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184821", "revid": "287204", "url": "https://it.wikipedia.org/wiki?curid=4184821", "title": "Bukovina u Prelouce", "text": ""}
{"id": "4184824", "revid": "729019", "url": "https://it.wikipedia.org/wiki?curid=4184824", "title": "Coppa del Mondo di bob 2013", "text": "La Coppa del Mondo di bob 2012/13, organizzata dalla FIBT, \u00e8 iniziata il 9 novembre 2012 a Lake Placid, negli Stati Uniti ed \u00e8 terminata il 17 febbraio 2013 nella nuova pista olimpica di So\u010di, in Russia. Si sono disputate ventisette gare, nove nel bob a 2 uomini, nel bob a 2 donne, nel bob a 4 e 2 a squadre in nove differenti localit\u00e0.\nNel corso della stagione si sono tenuti anche i Campionati mondiali di bob 2013 a Sankt Moritz, in Svizzera, competizione non valida ai fini della Coppa del Mondo mentre la tappa di Igls ha assegnato anche il titolo europeo.\nQuesta Coppa del Mondo si \u00e8 svolta come di consueto in parallelo alla Coppa del Mondo di skeleton."}
{"id": "4184826", "revid": "110157", "url": "https://it.wikipedia.org/wiki?curid=4184826", "title": "Bukovka", "text": "Bukovka \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184828", "revid": "124123", "url": "https://it.wikipedia.org/wiki?curid=4184828", "title": "Jean Decazes", "text": " Fu terzo duca di Decazes.\nBiografia.\nIl 28 aprile 1888 spos\u00f2 Isabelle-Blanche Singer, figlia del milionario Isaac Singer. Dal matrimonio nacquero tre figli che furono allevati prevalentemente dalla loro zia materna Winnaretta Singer, a causa del suicidio di Isabelle-Blanche, avvenuto nel 1896. \nAffiliato allo Yacht Club de France, Decazes partecip\u00f2 ai giochi della II Olimpiade di Parigi nel 1900 a bordo di \"Quand M\u00eame\", con cui vinse una medaglia d'argento nella gara della classe da dieci a venti tonnellate. "}
{"id": "4184831", "revid": "110157", "url": "https://it.wikipedia.org/wiki?curid=4184831", "title": "B\u00fd\u0161\u0165", "text": "B\u00fd\u0161\u0165 \u00e8 un comune della Repubblica Ceca facente parte del distretto di Pardubice, nella regione omonima."}
{"id": "4184832", "revid": "287204", "url": "https://it.wikipedia.org/wiki?curid=4184832", "title": "Byst", "text": ""}
{"id": "4184837", "revid": "1323158", "url": "https://it.wikipedia.org/wiki?curid=4184837", "title": "Storia della vita religiosa a Vicenza", "text": "La citt\u00e0 di Vicenza e il suo territorio hanno una ricca storia di tradizione e cultura religiosa. Nel corso dei secoli molteplici sono state le espressioni della fede popolare che si sono tradotte in avvenimenti e in opere d'arte, cos\u00ec come significativa \u00e8 stata la presenza delle istituzioni ecclesiastiche che, a fianco di quelle civili, hanno influenzato la vita sociale.\nSecoli I a.C.- III d.C.\nI culti pre-cristiani.\nCi\u00f2 che si conosce della vita religiosa nella Vicenza romana si basa sul ritrovamento di dediche o iscrizioni su pietra, di statuette devozionali, di are, sacelli e grotte sacre sparsi nella campagna e nelle valli, mentre non si ricavano informazioni da cronache o testi scritti. Dai reperti archeologici emergono alcuni elementi di una religiosit\u00e0 locale con caratteristiche dissimili da quella delle pur vicine Verona e Padova.\nAnche se non saranno sicuramente mancate, come in tutte le citt\u00e0 romane, le celebrazioni pubbliche delle divinit\u00e0 ufficiali e della figura deificata dell'imperatore, i reperti del territorio vicentino riguardano piuttosto la devozione privata di singoli abitanti della citt\u00e0 e della campagna.\nIn secondo luogo, la maggior parte dei ritrovamenti riguarda divinit\u00e0 femminili: Diana, Fortuna, Venere, Nemesi, le Ninfe, Iside, tutte divinit\u00e0 di origine greca, orientale o egizia il cui culto era stato importato e integrato nel pantheon ellenistico-romano. Lelia Cracco Ruggini fa osservare che si tratta sempre di dee della fertilit\u00e0, della natura, della caccia, delle acque e ipotizza cos\u00ec che rappresentino la trasposizione nella cultura romana del pi\u00f9 antico culto di Reitia - la venetica dea madre della fecondit\u00e0 di cui a Vicenza \u00e8 stata ritrovata nel 1959 una laminetta votiva - o comunque di divinit\u00e0 femminili indigene protettrici delle forze della natura. Questo mantenimento di una devozione precedente alla conquista da parte di Roma sembra essere tipico delle popolazioni in cui l'assimilazione avvenne in modo pacifico e graduale, cos\u00ec come fu per Vicenza.\nSecoli IV-VI.\nIl primo Cristianesimo a Vicenza.\nFu Aquileia, grande citt\u00e0 e porto commerciale, il centro di diffusione del cristianesimo nella \"X Regio Venetia et Histria\"; i primi seguaci della nuova fede furono non tanto la gente umile, ma i militari, i viaggiatori, i commercianti che avevano frequenti contatti con l'oriente e disponevano di apertura culturale: \u00e8 tra questi pochi che vennero scelti nella seconda met\u00e0 del III secolo i presbiteri. Probabilmente la penetrazione del cristianesimo ad Aquileia - e conseguentemente nelle Venezie - avvenne attraverso le relazioni con circoli di Alessandria d'Egitto e i gruppi giudeo cristiani della nutrita colonia ebraica residente ad Aquileia; le prove di tali rapporti sembrerebbero espresse nella formulazione del \"credo aquileiese\", come tramandato dal vescovo Rufino del IV secolo e nel culto sabbatico praticato nella regione.\nIl fatto che il cristianesimo fosse giunto nel territorio vicentino gi\u00e0 verso la fine del III secolo sarebbe attestato dal martirio \u2013 avvenuto nel 303-304 durante il periodo delle persecuzioni dioclezianee \u2013 dei due fratelli Felice e Fortunato, decapitati ad Aquileia per non aver voluto rinunciare alla loro fede.\nLa comunit\u00e0 dei fedeli di Vicenza crebbe rapidamente, anche per il favore concesso al cristianesimo dagli imperatori dopo l'editto di Milano del 313, al punto che alcuni autori ipotizzano una precoce traslazione del corpo di Felice a Vicenza per poterne venerare le reliquie. In ogni caso esse furono portate nella citt\u00e0 prima della fine del IV secolo, momento in cui venne costruito il primo sacello destinato ad accoglierne le spoglie, sostituito pochi anni dopo dalla basilica fuori dalle mura, dedicata ai santi Felice e Fortunato.\nAllo stesso periodo risale anche l'edificazione di una chiesa cittadina che due secoli pi\u00f9 tardi sarebbe divenuta la cattedrale di Santa Maria Annunciata. Entrambe le chiese furono inizialmente costruite ad una navata e completamente rifatte, pi\u00f9 grandi e a tre navate, verso la met\u00e0 del V secolo. Verso la fine dello stesso secolo alla basilica dei Santi Felice e Fortunato fu affiancato un martyrion dedicato a \"Sancta Maria Mater Domini\", in nome della devozione a Maria Madre di Dio, diffusasi dopo il Concilio di Calcedonia del 451.\nI reperti fanno perci\u00f2 ritenere che a quel tempo la comunit\u00e0 cristiana fosse abbastanza fiorente e organizzata per potersi permettere di erigere contemporaneamente due edifici di culto: i pavimenti a mosaico che ancora si possono vedere a San Felice, in cui sono iscritti i nomi delle famiglie donatrici, testimoniano della munificenza e dello stato sociale dei fedeli.\nA motivo di tali considerazioni alcuni storici hanno ipotizzato che a quel tempo risalisse la prima organizzazione ecclesiale e che Vicenza fosse gi\u00e0 nel IV secolo sede vescovile - come lo erano molte altre citt\u00e0 delle \"Venetiae\" - di cui per\u00f2 non si ha notizia nella documentazione disponibile. Tra le numerose testimonianze di presenza di vescovi veneti ai concili dell'Italia settentrionale non vi \u00e8 infatti alcuna menzione di un vicentino fino alla fine del VI secolo, quando viene citato Oronzio.\nNon \u00e8 difficile pensare che la costruzione di due chiese, una all'interno della citt\u00e0 e l'altra fuori le mura, potesse corrispondere alle esigenze della comunit\u00e0 cristiana di allora: la preghiera comunitaria, la catechesi, la celebrazione dell'eucaristia e dei sacramenti, che potevano essere celebrati dal vescovo di un'altra citt\u00e0 in visita pastorale o da un sacerdote da lui delegato. \u00c8 probabile che sino alla fine del VI secolo la comunit\u00e0 di Vicenza abbia fatto riferimento al vescovo e alla diocesi di Padova, citt\u00e0 sulla quale gravitava anche dal punto di vista civile, e si sia resa autonoma solo dopo la costituzione del regno longobardo, del quale Padova inizialmente non faceva parte.\nSecoli VI-VII.\nIl periodo dello Scisma dei Tre Capitoli.\nIl periodo iniziale della dominazione longobarda nel Veneto rappresent\u00f2 il momento in cui si contrapposero culture differenti - che solo nell'VIII secolo si sarebbero parzialmente integrate - caratterizzate anche dalla diversit\u00e0 di confessione religiosa.\nPochi anni prima dell'invasione - avvenuta nel 568-569 - l'imperatore bizantino Giustianiano, per non scontentare i monofisiti ancora numerosi anche dopo il concilio di Calcedonia nelle regioni orientali dell'impero, con un proprio editto aveva condannato alcuni scritti (capitoli) di tre teologi, che a Calcedonia avevano goduto di grande autorevolezza.\nMolti vescovi dell'Italia Settentrionale - tra i quali quelli di Milano e di Aquileia - non avevano voluto subire questa imposizione e il loro dissenso si era acuito ai tempi del papa Pelagio I, il quale non solo aveva accettato l'editto, ma aveva indirizzato un'epistola al generale bizantino Narsete - che per\u00f2 non volle obbedire alla richiesta \u2013 invitandolo a ridurre la ribellione con la forza.\nA quel punto il Patriarcato di Aquileia si rese gerarchicamente indipendente e i vescovi elessero patriarca Paolino I per sottolineare la loro autonomia.\nAquileia non riconobbe pi\u00f9 l'autorit\u00e0 del papa e contest\u00f2 vigorosamente fino alla rottura - da cui il nome Scisma dei Tre Capitoli - il suo atteggiamento, che riteneva ondivago sulla questione dei tre teologi condannati, in quanto non contrastava l'ingerenza del potere dell'imperatore bizantino nelle questioni dottrinarie.\nAl tempo della loro migrazione in Italia nel 568-69, i Longobardi erano cristiani di confessione ariana, una fede che si sovrapponeva in modo superficiale a un substrato di tradizioni pagane ben radicate e di valori che costituivano l'identit\u00e0 del gruppo etnico.\nQuando arrivarono, preceduti dalla fama di popolo feroce, Paolino trasfer\u00ec la sua sede e le reliquie a Grado (Aquileia Nova), rimasta sotto la sovranit\u00e0 bizantina come il resto della fascia costiera. La maggior parte delle citt\u00e0 dell'interno e le relative diocesi vennero invece conglobate nel nuovo regno.\nDopo la morte di Paolino, il sinodo di Aquileia-Grado elesse nel 571 Elia, anch'egli convinto tricapitolino, cio\u00e8 contrario agli orientamenti dell'imperatore e del papa. Il Patriarcato era tutto con lui: come ribad\u00ec un sinodo convocato a Grado nel 579, la Chiesa tricapitolina rimaneva rigorosamente calcedoniana, manteneva il credo niceno-costantinopolitano, non professava alcuna eresia cristologica e venerava Maria come \"Madre di Dio\".\nNel 579 il nuovo papa, Pelagio II, concesse ad Elia la metropolia sulle Venezie e sull'Istria per tentare di ricomporre lo scisma, che per\u00f2 aveva un grande seguito popolare; il successore di Elia, Severo, allora convoc\u00f2 nel 590 un sinodo a Marano Lagunare, al quale parteciparono circa 15 vescovi - tra cui Oronzio primo vescovo di Vicenza, come ricorda Paolo Diacono - in cui le citt\u00e0 pi\u00f9 orientali della \"Regio\", in contrasto con Aquileia e con tutte le altre che intendevano perseverare nella posizione tricapitolina in separazione da Roma, si attestarono su posizioni vicine al papa.\nCos\u00ec nel 606, alla morte di Severo, il Patriarcato si divise in due sedi, Aquileia e Grado. Ad Aquileia venne nominato il patriarca Giovanni, tricapitolino, con il sostegno dei Longobardi; a Grado, alla cui sede venne riservata la giurisdizione sui territori sotto la dominazione bizantina, fu nominato il patriarca Candidiano, cattolico, sostenuto dall'esarca.\nVicenza quindi, che aveva sempre mantenuto forti legami con Aquileia, per tutto il primo secolo di dominio longobardo rimase salda nella sua fede a connotazione tricapitolina. Non \u00e8 documentata la costruzione di alcuna chiesa ariana nella citt\u00e0 o nel territorio e non risulta in alcun modo che i vicentini aderissero al credo dei vincitori.\nComunque dall'inizio del VII secolo grazie ai reali longobardi Teodolinda ed Agilulfo operavano i monaci benedettini bianchi di san Colombano di origine irlandese gi\u00e0 diffusi in varie parti d'Europa soprattutto presso i Franchi merovingi dalla fine del VI secolo, e che grazie alla prima fondazione regia dell'abbazia matrice di Bobbio nel 614 si diffusero in una rete monastica amplissima in tutto il regno longobardo.\nLo scisma, inizialmente favorito dai longobardi in opposizione a Bisanzio e a Roma, fu risolto dai longobardi stessi. Nella seconda met\u00e0 del VII secolo essi gradualmente si convertirono al cattolicesimo e si avvicinarono al papa. Dopo la battaglia di Coronate del 689, nella quale il re cattolico Cuniperto sbaragli\u00f2 l'ariano duca dell'Austria longobarda Alachis - che era appoggiato anche da molti romanici aderenti allo scisma tricapitolino - la confessione cattolica si impose definitivamente sui dissidenti. Nel 698 Cuniperto convoc\u00f2 un sinodo a Pavia in cui i vescovi cattolici e tricapitolini, tra cui Pietro I, Patriarca di Aquileia, ricomposero \"nello spirito di Calcedonia\" la loro comunione dottrinaria e gerarchica.\nCos\u00ec matur\u00f2 un nuovo clima culturale, testimoniato da una serie di elementi, quali il rinnovamento decorativo di chiese e di palazzi - anche se a Vicenza le testimonianze della Rinascenza liutprandea sono scarsissime - l'abbandono dell'uso dei corredi funerari, la commistione dei nomi, per cui molti longobardi assunsero nomi di tradizione romana e cristiana e i romani presero nomi germanici, la condivisione della medesima lingua, tutto a dimostrazione che si stava affievolendo il senso identitario della stirpe.\nSecoli VIII-XII: l'Alto Medioevo.\nLa rete delle abbazie benedettine.\nDopo la conversione dei longobardi al cattolicesimo, e soprattutto verso la met\u00e0 dell'VIII secolo, molti nobili - in alcuni casi lo stesso re o i duchi - fondarono monasteri in tutta Italia - alcuni anche in territorio vicentino - finanziandone la costruzione e dotandoli di notevoli risorse economiche.\nAlla fine del periodo longobardo o alla prima et\u00e0 carolingia risale con ogni probabilit\u00e0 la fondazione dell'abbazia annessa alla basilica dei Santi Felice e Fortunato di Vicenza, anche se non \u00e8 documentata alcuna data certa. \nAntecedenti all'anno mille sono anche le chiese e gli annessi monasteri benedettini di San Giorgio in Gogna, di San Silvestro e quello di San Pietro - che divenne la pi\u00f9 importante abbazia benedettina femminile fino all'et\u00e0 contemporanea - tutti situati appena fuori le mura di Vicenza.\nMolte chiese e cappelle, casali, terreni e \"curtes\" sono citati nel \"Privilegium\" del 983, con il quale il vescovo Rodolfo concedeva ai benedettini di San Felice ampi possedimenti nel territorio vicentino. Di molte altre antiche chiese sparse sul territorio vicentino non si ha una datazione certa, ma i loro santi titolari \u2013 cio\u00e8 Vito, Modesto e Crescenzia \u2013 fanno pensare sia ad un'origine benedettina che ai secoli VIII o IX come periodo di fondazione, essendo essi stati particolarmente cari alla dinastia carolingia.\nLa diffusione cos\u00ec ampia dei benedettini dipendeva dal favore delle autorit\u00e0 civili e religiose, sia per l'utilit\u00e0 sociale che essi rappresentavano come centri di aggregazione e di produzione di risorse, con la loro opera di bonifica di terreni malsani e paludosi, che per l'attivit\u00e0 pastorale che svolgevano nei terreni bonificati, troppo lontani dalle pievi cittadine. Il loro prestigio era anche accresciuto dal fatto che, durante l'Alto Medioevo, lo stile di vita monastico appariva come un ideale religioso di vita cristiana e di fuga da un mondo di violenza e oppressione.\nL'organizzazione diocesana.\nL'evoluzione delle pievi.\nDalla tarda antichit\u00e0 e fino al tempo di Carlomagno, l'organizzazione ecclesiastica aveva mantenuto la struttura iniziale che ricalcava le divisioni amministrative dell'epoca romana. Il territorio della diocesi corrispondeva alla circoscrizione civile che faceva capo alla citt\u00e0 ed era articolato in una pieve urbana unitaria (la prima a sorgere) e in un certo numero di pievi rurali che corrispondevano ai distretti civili.\nAspetto caratteristico era la presenza di un unico fonte battesimale per l'intera pieve: nella citt\u00e0 di Vicenza esso rest\u00f2 unico fino alla riforma delle parrocchie del periodo napoleonico, eccezion fatta per i due fonti fuori le mura affidati ai monaci benedettini di San Felice e di San Vito (poi Santa Lucia).\nNell'ambito della pieve esistevano anche altre chiesette o cappelle, ma tutte dipendevano dalla pieve. Tutto il clero - sacerdoti, diaconi, suddiaconi e chierici - viveva insieme con l'arciprete, rappresentante del vescovo, nella casa comune, la canonica.\nDopo la conquista franca Carlomagno cerc\u00f2 di consolidare il regno, utilizzando la gerarchia e l'organizzazione ecclesiastica diocesana: anche a capo del patriarcato di Aquileia e della diocesi di Vicenza furono preposti uomini di fiducia del re. Per fornire una base giuridica ed economica a tale organizzazione, i capitolari di Carlomagno modificarono gli ambiti territoriali delle diocesi e delle pievi, attribuendo a ciascuna delle rendite - le decime - sufficienti al mantenimento di chi ne era titolare.\nUn'impostazione che cambi\u00f2 anche la vita religiosa e l'attivit\u00e0 pastorale: i poli di attrazione devozionale non furono pi\u00f9, come si era affermato verso la fine del periodo longobardo, i monasteri. Ad una spiritualit\u00e0 fondata sull'ideale monastico dell'ascesi si sostitu\u00ec la richiesta di un'adesione passiva alle verit\u00e0 di fede e della regolare pratica di culto.\nQuesto assetto - che corrispondeva al tentativo di rafforzare l'unit\u00e0 politico-religiosa dello Stato - entr\u00f2 per\u00f2 rapidamente in crisi verso la met\u00e0 del IX secolo, con la fine della dinastia carolingia.\nDurante il periodo dell'anarchia, caratterizzato dalla violenza, dal degrado della vita sociale e dall'oppressione dei poveri, i vescovi tendevano a riprodurre lo stile di vita mondano delle classi dominanti dalle quali provenivano. I sacerdoti loro collaboratori, e quelli spesso nominati dai signori delle chiese private da essi stessi fondate, in quanto capaci di leggere e di scrivere venivano impiegati come esattori a danno dei contadini. Altri preti invece, quelli pi\u00f9 poveri perch\u00e9 titolari di chiese che fruttavano scarsi proventi, erano costretti per sopravvivere a trascurare l'impegno pastorale e spesso si prendevano una donna in casa perch\u00e9 contribuisse al loro mantenimento.\nI monasteri ripresero il ruolo di centri di attrazione della vita religiosa, ma divennero nello stesso tempo delle potenze politiche ed economiche, perch\u00e9 la loro organizzazione si inseriva benissimo nel nascente sistema feudale. Tramite donazioni, legati testamentari e assegnazione di beni e di privilegi estesero enormemente i loro possessi sul territorio, spesso in concorrenza e in lotta con i signori laici che, a loro volta, per appropriarsene usavano metodi violenti. I pochi documenti dell'Alto Medioevo che ci sono pervenuti, relativi al territorio vicentino, riguardano principalmente la concessione di possessi e benefici ai benedettini di San Felice.\nTutto questo corrispondeva ad una politica imperiale di favore agli ordini monastici, con la quale i vescovi erano conniventi, ma aggravava la situazione delle pievi e dei preti diocesani, che si trovavano sempre di pi\u00f9 a corto di mezzi.\nSoprattutto dopo il Mille, per un insieme di fattori - oltre a quelli gi\u00e0 esposti anche l'aumento della popolazione che port\u00f2 a un diverso assetto degli insediamenti sul territorio - la disgregazione delle pievi rurali fu totale: cappelle e chiese filiali si resero autonome dalla chiesa pievana, ciascuna con il proprio sacerdote che non praticava pi\u00f9 la vita comune con gli altri e si moltiplicarono i fonti battesimali.\nIl ruolo dei vescovi.\nDopo le devastanti incursioni degli Ungari, che saccheggiarono in particolare le abbazie e le chiese dove trovavano maggiori ricchezze - a Vicenza furono distrutti i monasteri dei Santi Felice e Fortunato e quelli di San Vito e di San Salvatore - i vescovi assunsero un nuovo ruolo, quello di difesa delle citt\u00e0 e delle comunit\u00e0 rurali, in ci\u00f2 incoraggiati dagli imperatori, che li autorizzarono a costruire castelli e concessero loro privilegi e giurisdizioni.\nCos\u00ec nel corso del X e dell'XI secolo e fino alla met\u00e0 del XII, i vescovi di Vicenza furono contemporaneamente signori della citt\u00e0, vertici dell'organizzazione ecclesiastica diocesana e guide religiose del popolo cristiano. Fu il primo aspetto peraltro - lo si ricava dai documenti del tempo che registrano i loro atti come feudatari o arbitri di controversie - quello che maggiormente caratterizz\u00f2 la loro figura, a tutto scapito della funzione pastorale.\nI privilegi dei canonici della cattedrale.\nI canonici della cattedrale, a loro volta, erano titolari di molte cappelle urbane, che nel 1186 erano almeno 10 e chiese extraurbane. Possessi e diritti cos\u00ec ampi, con i relativi risvolti economici e i contenziosi che ne seguivano, offuscarono spesso il loro principale compito, quello di essere i collaboratori del vescovo per le funzioni pastorali.\nIl clero e la vita religiosa.\nIl generale degrado della vita religiosa era aggravato dal problema della profonda ignoranza del clero e dalla rilassatezza dei suoi costumi: simonia e concubinato erano piuttosto comuni e i tentativi di riforma e di moralizzazione, perseguiti gi\u00e0 verso il Mille da alcuni vescovi pi\u00f9 illuminati e impegnati \u2013 come Rodolfo che cerc\u00f2 di riformare il clero dando attuazione alle decisioni del Concilio di Ravenna voluto da Ottone I nel 967, Lamberto che introdusse la vita comunitaria per i preti della cattedrale e Girolamo \u2013 e poi dal papato e da vari concili, specialmente dopo la riforma gregoriana, ebbero scarso successo a Vicenza, come in genere in tutta l'Italia settentrionale.\nUna testimonianza prossima a Vicenza \u00e8 quella del vescovo di Verona Raterio, che nei suoi scritti denuncia i vizi che accomunavano preti e laici: l'estrema ignoranza, l'ingordigia, la superstizione, i costumi dissoluti.\nQuanto al tipo di religiosit\u00e0, a Vicenza durante l'Alto Medioevo clero e laici erano molto legati alle forme tradizionali e sembravano non percepire le nuove esigenze di spiritualit\u00e0, che pure in altre parti d'Italia si facevano sentire.\nSecoli XII-XIV: Il Basso Medioevo.\nUna diversa religiosit\u00e0.\nA partire dal XII secolo nell'Italia centro-settentrionale si ebbero notevoli cambiamenti della vita cittadina che influirono sulla sfera religiosa. Nacquero i liberi comuni che si svincolarono dalla signoria dei vescovi, si form\u00f2 un nuovo ceto sociale, la borghesia, che per esigenze di viaggi e di commerci ebbe l'opportunit\u00e0 di incontrare altre culture e rivendic\u00f2 una maggiore libert\u00e0 di pensiero, anche in materia di fede.\nCambi\u00f2 quindi il modello di vita ideale per il cristiano, che non fu non pi\u00f9 quello del monaco che si ritirava dal mondo per costruire la \"civitas Dei\", ma quello dell'uomo che accettava il mondo per comprenderlo e trasformarlo.\nIl latino, divenuto ormai incomprensibile alla generalit\u00e0, venne sempre pi\u00f9 relegato alla sfera giuridica ed ecclesiastica e questo fatto, se allontanava la gente dai riti, anch'essi sempre pi\u00f9 incomprensibili, dall'altra faceva nascere nuove esigenze.\nRispetto ai secoli precedenti, la religiosit\u00e0 popolare trov\u00f2 forme diverse per esprimersi, dotate di maggiore interiorit\u00e0. Messa in secondo piano l'iconografia di origine bizantina che equiparava Cristo ad un re, ora si poneva nelle chiese il crocefisso \u2013 particolarmente caro ai francescani - e si meditava su Ges\u00f9 uomo e sofferente. La figura della donna veniva rivalutata, insieme con quella di Maria, elaborata dalla spiritualit\u00e0 di Bernardo di Chiaravalle, che assumeva le vesti della madre dolce e della donna ideale.\nUn po' dappertutto sorsero movimenti, pi\u00f9 o meno ortodossi, il cui punto di riferimento era il modello della chiesa delle origini, cos\u00ec com'era descritto nelle Scritture, di cui si voleva la traduzione in lingua volgare. In alcuni casi essi trovarono la risposta in forme di vita comunitaria, come gli Umiliati e i Valdesi che praticavano la semplicit\u00e0 di vita, la messa in comune dei beni, la preghiera, l'ascolto e la predicazione della parola di Dio.\nAltri invece manifestarono, talora in forme violente come la Pataria, il loro dissenso verso il crescente potere, anche temporale, del papa e dei vescovi e il loro stile di vita, che si riteneva essersi troppo allontanato dalla povert\u00e0 evangelica.\nEra l'ambiente favorevole per la rapidissima crescita e la diffusione degli Ordini mendicanti: i frati, preparati nello studio dei testi sacri, capaci di esprimerne i contenuti in un linguaggio corrente concreto e adeguato alla vita quotidiana, rigorosi nel proprio stile di vita \u2013 tutte qualit\u00e0 in cui il clero diocesano era invece carente \u2013 infiammavano le folle esortandole alla penitenza e alla sequela del Cristo.\nIl ruolo dei vescovi a Vicenza.\nFinch\u00e9 durarono l'alleanza e la sintonia tra il vescovo e l'imperatore, l'organizzazione ecclesiastica sembr\u00f2 solida. Ma dopo che il vescovo Enrico nel 1122 - e i suoi successori dopo di lui - si avvicinarono al papato, che combatteva l'impero per la questione delle investiture, il loro potere sulla citt\u00e0 declin\u00f2 rapidamente.\nSi form\u00f2 il partito a loro contrario, capeggiato dal conte; intorno al 1140 si costitu\u00ec il Comune, che in pochi anni si affranc\u00f2 dalla loro tutela. I vescovi furono combattuti, derubati senza scrupolo e talvolta persino uccisi \u2013 come accadde a Cacciafronte e a Pistore \u2013 dai loro oppositori, se non dai loro stessi vassalli. Strangolati dai debiti, vescovi e canonici caddero nelle mani degli usurai. In una lettera del 1213 papa Innocenzo III definiva la Chiesa vicentina \"una nave a pezzi\".\nLe fraternit\u00e0 di laici.\nI vescovi, quindi, non riuscirono ad utilizzare il periodo di transizione per rinnovare la vita ecclesiastica e riformare i costumi del clero. Il risveglio evangelico nacque dal basso, seppure approvato dalla Chiesa, almeno agli inizi.\nVerso la fine del XII secolo sul territorio vicentino sorsero delle fraternit\u00e0 di laici che praticavano la vita comunitaria, si mantenevano con il loro lavoro e spesso gestivano degli xenodochi o dei piccoli ospitali. Per realizzare questo scopo, essi richiedevano e ottenevano in concessione cappelle ed edifici abbandonati dai monaci benedettini quando questi, rimasti in pochi, ritornavano ad abitare nel monastero di San Felice.\nIl pi\u00f9 antico documento conosciuto riguarda l'ospitale di Lisiera, dove nel 1134 una comunit\u00e0 di \"fratres et conversi\" fu investita dall'abate di San Felice - cui dovevano obbedienza - di una notevole estensione di terre situate tra Bertesina e Monticello Conte Otto; un secondo documento del 1181 attesta che insieme con loro vivevano anche un sacerdote e dei chierici e che gestivano un ospitale, dedicandosi all'assistenza dei pellegrini che transitavano sulla via Postumia; cessarono di esistere verso la seconda met\u00e0 del Duecento.\nNel 1183 il vescovo Pistore concesse ad un'altra comunit\u00e0 di laici la chiesa di San Nicol\u00f2 di Nunto (oggi Olmo di Creazzo), abbandonata dal clero perch\u00e9 rendeva troppo poco.\nCinque anni pi\u00f9 tardi, i canonici della cattedrale affidarono ad un'altra fraternit\u00e0 di laici sposati, dediti alla vita in comune, alla povert\u00e0 e alla penitenza la chiesa di San Desiderio (oggi Sant'Agostino), trascurata per lo stesso motivo, insieme con gli annessi possedimenti; come regola di vita essi scelsero quella agostiniana. Di questa comunit\u00e0 non si sa altro, ma nel 1236 i canonici e le canonichesse di San Marco di Mantova, che risiedevano nel monastero di San Bartolomeo in Borgo Pusterla a Vicenza, ricevettero dal vescovo Manfredo dei Pii - che sciolse anche la comunit\u00e0 di San Nicola di Olmo - l'investitura della chiesa con tutti i suoi privilegi ed i possedimenti annessi.\nAncora, intorno agli anni novanta del Duecento un gruppo di uomini e donne si ritirarono a vita comune presso la chiesa, gi\u00e0 benedettina, di San Biagio Vecchio e vi fondarono un ospitale. Essi vivevano in pratica la regola benedettina, che per\u00f2 il vescovo Altegrado nel 1307 impose loro con un decreto, riprovando lo stile di vita che si era instaurato nella comunit\u00e0. Da quel momento, pur restando in comune tutti i beni e le rendite, la comunit\u00e0 pot\u00e9 essere formata soltanto da donne, mentre quattro monaci, due dei quali sacerdoti, dovevano vivere l\u00ec ma separati dalla comunit\u00e0 femminile. A fine secolo il numero delle monache era ridottissimo e l'ospitale aveva cessato di funzionare.\nA Vicenza, in Borgo Berga poco fuori della cinta altomedievale nella primavera del 1190 si insedi\u00f2 una \"domus Patarinorum\", cio\u00e8 una comunit\u00e0 di Umiliati, in un periodo cio\u00e8 in cui questo movimento era stato scomunicato da papa Lucio III con la bolla \"Ad abolendam\", promulgata in occasione del sinodo di Verona del 1184, che lo accomunava a catari e patarini.\nL'insediamento si stabilizz\u00f2 nella contrada ed anzi \u2013 avvenuta la riammissione del movimento nell'ambito della Chiesa con l'obbligo di seguire una regola ben precisa \u2013 nel 1215 fond\u00f2 il convento di Ognissanti, dove le Umiliate rimasero fino allo scioglimento dell'Ordine da parte di Napoleone.\nNel 1292 gli Umiliati presso una loro seconda casa, quella detta \"de medio\", costruirono la chiesa di Santa Caterina.\nA pochi anni dalla loro costituzione, quindi, tutte queste comunit\u00e0 di laici, o perch\u00e9 considerate pericolose per l'ortodossia o criticate per lo stile di vita, furono sciolte o regolarizzate - cio\u00e8 fu loro imposta una regola ben precisa, approvata dalla Chiesa, che comportava in particolare la netta separazione tra uomini e donne.\nEresie e repressione.\nVi furono per\u00f2 anche forme di dissenso che volevano creare una chiesa alternativa. Gi\u00e0 alla fine del XII secolo Vicenza era diventata un centro importante dei Catari. All'inizio del Duecento, un cronista disse che Vicenza era piena di eretici.\nNel 1184 Lucio III eman\u00f2 a Verona la decretale \"Ad abolendam diversarum haeresium pravitatem\" - con la quale venivano scomunicati tutta una serie di movimenti del dissenso, considerati eretici, e contro di essi veniva istituito il procedimento inquisitorio la cui gestione era affidata ai vescovi. Ma per alcuni decenni ancora, a Vicenza come in buona parte dell'Italia settentrionale, la repressione fu piuttosto debole, per vari motivi.\nAnzitutto a quel tempo le definizioni dogmatiche non erano cos\u00ec nette ed anzi i movimenti che criticavano o miravano alla riforma della Chiesa affermavano tutti la propria conformit\u00e0 al Vangelo e i loro aderenti si definivano buoni cristiani.\nIn secondo luogo, perch\u00e9 la repressione fosse efficace, l'autorit\u00e0 religiosa avrebbe dovuto avvalersi della collaborazione di quella civile, ma gli organi cittadini - in tempi difficili di lotte tra fazioni o contro l'imperatore - non volevano inimicarsi i dissenzienti, spesso esponenti di famiglie signorili di buon livello culturale o mercanti che viaggiando erano entrati in contatto con diverse idee e diverse forme di spiritualit\u00e0.\nLa stessa appartenenza religiosa era influenzata dalla scelta di campo tra guelfi e ghibellini. L'aristocrazia di Vicenza era in buona parte ghibellina, e cos\u00ec Ezzelino III da Romano, signore della citt\u00e0 dal 1237 al 1259; ma anche alcuni vescovi simpatizzavano per l'imperatore: ancora nel 1239 si registra l'episodio dell'inerzia da parte del vescovo Manfredo de' Pii nei confronti di Federico II che, nonostante la scomunica comminatagli dal papa, era entrato in cattedrale durante la celebrazione della messa.\nL'azione repressiva divenne molto pi\u00f9 incisiva ed efficace sotto il pontificato di Innocenzo III che, tra l'altro, con la decretale \"Vergentis in senium\" del 1199 qualific\u00f2 l'eresia come crimine di lesa maest\u00e0, cio\u00e8 un reato che sovvertiva l'ordine sociale e perci\u00f2 doveva essere represso dall'autorit\u00e0 civile. Gli eretici avrebbero dovuto essere privati di ogni diritto civile e politico e i loro beni confiscati. Infine con Gregorio IX nel 1233 fu stabilit\u00e0 la condanna al rogo per gli eretici impenitenti e vennero istituiti i tribunali dell'Inquisizione, sottratti ai vescovi ed affidati ai frati degli Ordini mendicanti, dipendenti direttamente dal papa.\nLa Chiesa catara di Vicenza.\nAgli inizi del XIII secolo la Chiesa catara contava a Vicenza e a Bassano circa 100 Perfetti (il che significa che i semplici credenti e i simpatizzanti erano molti di pi\u00f9), praticava un dualismo tipico della Sclavonia, dove aveva soggiornato ed era stato consacrato il suo vescovo Nicola da Vicenza; gli succedette nel 1214-1215 suo 'figlio maggiore', il nobile vicentino Pietro Gallo.\nQuesta Chiesa ricevette un primo colpo durante la breve campagna di predicazione e di persecuzione di Giovanni da Schio nel 1233, che riusc\u00ec a far mandare sul rogo 60 eretici.\nSi rafforz\u00f2 invece durante la signoria di Ezzelino III, tanto che egli fu accusato - uno dei motivi che il papa addusse per indire la crociata contro di lui - di essere eretico e protettore di eretici, ma fu quasi debellata al tempo del vescovo Bartolomeo di Breganze, che affront\u00f2 i catari in dibattiti pubblici, riuscendo a farne convertire molti - tra cui Geremia arcivescovo cataro di tutta la Marca e forse il vescovo Viviano Boglo - e a mandarne un'altra decina sul rogo, tra cui i diaconi Olderico de Marola e Tolomeo.\nIn seguito, le azioni decisive che estinsero del tutto la Chiesa catara a Vicenza furono l'attivit\u00e0 della locale Inquisizione durante il periodo della soggezione a Padova e quella politica e militare delle signorie guelfe. Nel 1276 i fratelli Mastino e Alberto della Scala espugnarono con le loro truppe la rocca di Sirmione, dove si erano asserragliati numerosi Perfetti insieme ai vescovi catari di Desenzano e Bagnolo San Vito; i prigionieri furono portati a Verona dove 166 di loro furono bruciati il 13 febbraio 1278, con l'aggiunta di un'altra quarantina di dissidenti.\nL'Inquisizione nel XIII secolo.\nL'inefficienza nel reprimere l'eresia aveva indotto papa Gregorio IX ad inviare ripetutamente dei cardinali come legati papali nell'Italia per spingere all'intervento contro i catari le autorit\u00e0 religiose e civili.\nPoich\u00e9 questo problema presente in tutto l'impero non si risolveva, alla fine il papa per combattere il dissenso si affid\u00f2 agli Ordini mendicanti, che dipendevano non dai vescovi ma direttamente da lui, dotandoli di adeguati strumenti coercitivi.\nNella Marca di Verona l'ufficio inquisitoriale fu tenuto inizialmente dai domenicani e nel 1254 pass\u00f2 ai Frati Minori, che lo esercitarono fino al 1308 quando, in seguito a due severe inchieste papali contro di loro, ritorn\u00f2 ai domenicani. Quasi sicuramente ci fu anche a Vicenza un ufficio stabile e probabilmente un inquisitore vicario - incarico che spesso preludeva a quello del pieno ufficio - che curava l'amministrazione dei beni confiscati, accoglieva le confessioni degli eretici e svolgeva anche altre funzioni.\nSecondo la normativa del tempo, le spese per l'indagine e per il processo dovevano essere coperte dall'inquisitore e per questo, tra le pene comminate, furono numerose quelle pecuniarie e le confische di beni di eretici defunti, mentre rarissime furono le esecuzioni capitali e le condanne al carcere. Soprattutto alla fine del Duecento si ebbero in citt\u00e0 molti processi postumi contro famiglie ricche e potenti, nel periodo in cui furono inquisitori dei frati padovani, nominati dal ministro provinciale Bartolomeo Mascara da Padova (1289 \u2013 1299), che spendevano indebitamente una parte delle entrate per usi personali e favori a parenti.\nNelle due severe inchieste papali del 1302 e del 1308 i giudici speciali inviati da Bonifacio VIII e da Clemente V raccolsero abbondanti dati sulla gestione economica, conservati a Roma nelle \"Collectoriae\" dell'Archivio Segreto Vaticano, mentre i verbali dei processi tenuti nelle sedi locali scomparvero quasi tutti nel corso dei secoli. Per questo motivo si conoscono meglio le confische e le vendite dei beni degli eretici fatte da questi inquisitori che la loro attivit\u00e0 processuale vera e propria.\nLa prima inchiesta, affidata da Bonifacio VIII il 12 giugno 1302 a Guido di Neuville, vescovo di Saintes, relativa a sei inquisitori francescani della provincia veneta, fu provocata dalla denuncia del vescovo di Padova e degli ambasciatori del Comune. Fra Boninsegna da Trento e fra Pietrobuono da Padova furono incarcerati, gli altri sospesi. Dai dati raccolti risult\u00f2 tra l'altro che fra Boninsegna aveva incassato nel 1300-1301 a Vicenza 25.524 lire di piccoli veneti di entrate (pari a 7.900 fiorini d'oro) e ne aveva versate al Comune soltanto 1.000. Il papa assegn\u00f2 allora l'ufficio di Padova e Vicenza ai domenicani; dai pochi atti rimasti, si sa che fra Boninsegna fu condannato a pagare 250 fiorini d'oro alla Camera Apostolica.\nQuantunque gli inquisitori di origine padovana venissero accusati dalle loro vittime e censurati dal papa, sembra che all'epoca fossero ben accetti ai contemporanei, che anche nel periodo delle ricorrenti malversazioni continuarono a lasciare loro donativi nei testamenti, a collaborare con loro a livello istituzionale e talvolta perfino li difesero dalle fondate accuse di abusi amministrativi. Lo stesso comune di Vicenza, in quel periodo praticamente sottomesso a Padova, fu collaborativo e destin\u00f2 un terzo del ricavato dei beni confiscati alla costruzione dell'imponente chiesa francescana di San Lorenzo.\nGli Ordini mendicanti.\nNei primi decenni del Duecento gli Ordini mendicanti si diffusero con estrema rapidit\u00e0 in tutte le principali citt\u00e0 d'Italia e d'Oltralpe. A differenza dei monaci, i frati non risiedevano in monasteri, ma costruivano grandi conventi ben inseriti nel tessuto urbano e passavano dall'uno all'altro, non si isolavano dal mondo ma vivevano in mezzo alla gente, fosse il popolo minuto o la nuova borghesia. Spesso riscuotevano i favori dei potenti, ma non dipendevano da loro per la concessione delle terre. Erano pi\u00f9 colti e preparati alla predicazione del clero diocesano, con il quale entravano spesso in conflitto. Svincolati dall'obbedienza al vescovo considerato poco efficiente, erano la nuova forza a disposizione del papa per combattere gli eretici, che neppure le crociate bandite contro di loro erano riuscite ad annientare.\nEssi irruppero anche a Vicenza, una citt\u00e0 in cui agli inizi del secolo il vescovo era stato pesantemente ridimensionato sia nel suo potere temporale che come autorit\u00e0 religiosa, il clero secolare e religioso era incolto e mondano nei costumi, una citt\u00e0 in cui era presente la forte Chiesa catara con un proprio vescovo e un buon numero di aderenti anche tra i ceti emergenti.\nSi distribuirono nella citt\u00e0 per settori di competenza, per non interferire tra di loro nella predicazione e nella colletta delle elemosine, utilizzando la naturale divisione in quartieri determinata dal decumano e dal cardo principali. I francescani, presenti a Vicenza fin dagli anni 1220, si radicarono nel quadrante a nord-ovest, dove nel 1280 iniziarono la costruzione del Tempio di San Lorenzo; i domenicani costruirono la chiesa di Santa Corona nel quadrante a nord-est; gli agostiniani eressero nel 1264 la chiesa di San Michele, demolita nel 1812, al di l\u00e0 del Retrone nel settore sud-est, mentre il quartiere sud-ovest rest\u00f2 alla competenza del capitolo della cattedrale.\nCiascuno di essi ebbe un periodo di maggior influenza sulla vita cittadina. I domenicani negli anni trenta \u2013 si ricorda il momento di fulgore di Giovanni da Schio\u00a0\u2013 e soprattutto nel quinquennio che segu\u00ec la caduta di Ezzelino III, quando furono fortemente sostenuti dal loro confratello, il vescovo Bartolomeo da Breganze, ma anche dal Comune, che acquist\u00f2 l'area per la costruzione di Santa Corona. I francescani furono favoriti nel cinquantennio dell'egemonia padovana e a loro furono affidati gli uffici dell'Inquisizione cittadina. Gli agostiniani infine, ben visti dagli scaligeri, si affermarono nel periodo della signoria veronese.\nIl degrado del Trecento.\nIl Trecento fu un secolo di decadenza sia per la Chiesa universale che per le Chiese locali. I papi abbandonarono Roma per Avignone, dove si stabilirono durante i settant'anni della cd. cattivit\u00e0 avignonese, e in quella sede il Papato si adegu\u00f2 sempre pi\u00f9 alle logiche della vita di corte e delle connivenze politiche con i nuovi Stati europei. Le diocesi furono lasciate al loro destino e si interruppe il processo di riforma della Chiesa, favorita nel Duecento dai papi precedenti, che si erano avvalsi del forte apporto degli ordini mendicanti.\nAnche i vescovi di Vicenza furono uomini del loro tempo: spesso eletti sotto la pressione se non addirittura designati dalle dinastie dominanti, dapprima gli Scaligeri e poi i Visconti, coinvolti continuamente nelle lotte tra le Signorie che si contendevano il territorio e tra queste e il papato, spesso furono osteggiati anche dalle fazioni cittadine e dallo stesso capitolo della cattedrale.\nPer molti vescovi del Trecento la presenza in citt\u00e0 fu saltuaria, talora perch\u00e9 impediti dal signore del tempo, altre volte - in particolare nella seconda met\u00e0 del secolo - perch\u00e9 assorbiti da altri interessi. Uomini spesso di alta cultura, si dedicavano all'insegnamento universitario o venivano incaricati dal papa di svolgere missioni diplomatiche.\nNello stesso tempo continu\u00f2 ed anzi si accentu\u00f2 il degrado dell'organizzazione ecclesiastica. La situazione si pu\u00f2 evincere dagli atti del Sinodo diocesano che il vescovo Sperandio indisse intorno al 1320: le determinazioni sinodali fanno capire che i parroci erano concubini, frequentavano le osterie dove erano dediti al gioco e al vino, portavano armi e commettevano crimini, non tenevano in ordine la loro chiesa e soprattutto non risiedevano nella parrocchia di cui erano titolari. Quest'ultimo aspetto - sottolineato anche da un successivo sinodo del 1349-1357 - rivela come la titolarit\u00e0 di una parrocchia o la curazia di una chiesa fosse considerata nulla pi\u00f9 che un beneficio da sfruttare per le rendite che produceva.\nI santi protettori di Vicenza.\nDurante il XIV e il XV secolo a Vicenza, come in altre citt\u00e0 del Veneto, vi fu un rifiorire della devozione per i santi protettori locali e si afferm\u00f2 il loro culto. \u00c8 il periodo in cui la citt\u00e0 e il suo territorio, come d'altra parte molte altre zone d'Europa, vengono devastati da carestie e pestilenze; la popolazione sente il bisogno di affidarsi alla protezione dei patroni che intercedano presso Dio.\nSecondo alcuni autori, fu anche il momento in cui Vicenza - che ormai aveva perduto ogni autonomia politica, prima sotto la signoria degli Scaligeri e dei Visconti, poi con la dedizione alla Serenissima - si costru\u00ec una propria identit\u00e0, esaltando con tutta una serie di riti e di devozioni i santi che considerava tipicamente cittadini. Un'identit\u00e0 che le famiglie nobili cittadine rivendicarono con forza, prendendo spesso l'iniziativa di finanziare e far costruire cappelle, altari e arredi sacri nelle chiese cittadine.\nMaria, Madre di Ges\u00f9.\nIl culto mariano \u00e8 molto antico in Vicenza: sono del V secolo sia la dedicazione della chiesa, in seguito cattedrale, alla Vergine Annunciata sia quella del \"martyrion\" della basilica di San Felice alla \"Mater Domini\". Nei secoli successivi, la titolare della cattedrale lo divenne anche di molte chiese parrocchiali del territorio.\nCome \u00e8 ovvio, questo culto visse periodi alterni di maggior vigore e altri di stanchezza, di devozione pi\u00f9 spirituale alternata ad altri di venerazione pi\u00f9 formale.\nFormatosi probabilmente nell'ambito della rinnovata spiritualit\u00e0 cistercense, Bartolomeo da Breganze favor\u00ec la rinascita del culto mariano a Vicenza; egli pose sotto la protezione della \"Mater misericordiae\" le \"Congregationes Mariae\" - alle quali accenna nei suoi scritti - che, all'incirca due secoli pi\u00f9 tardi si trasformarono nella Compagnia della Misericordia, diventata comune in tutta Italia, sull'esempio di quella fondata da Antonino da Firenze. Una buona testimonianza di questa devozione, nel Quattrocento, \u00e8 data dall'azione del cavaliere vicentino Giampietro de Proti; egli, istituendo l'ospizio di Santa Maria della Misericordia in favore dei nobili vicentini decaduti, dispose per testamento che l'omonima fraglia realizzasse una pala d'altare per l'oratorio dell'ospizio: la raffigurazione della Vergine, in essa contenuta, corrisponde a quella che avrebbe poi creato lo scultore Nicol\u00f2 da Venezia per la Madonna di Monte Berico.\nDurante la prima met\u00e0 del XV secolo si diffusero le confraternite cittadine intitolate a lei: non se ne conoscono le forme devozionali - probabilmente legate al movimento della penitenza - ma esse dovevano consistere nel ringraziamento per lo scampato pericolo, specialmente dalle ricorrenti carestie e pestilenze, e in opere di misericordia verso il prossimo. \u00c8 il periodo in cui si costituiscono anche la chiesa di Santa Maria della Misericordia in fondo a Piazza Biade e una cappella in cattedrale ove aveva sede la confraternita di \"Sancta Mariae Pietatis\".\nLa ragione principale del rifiorire della piet\u00e0 mariana a Vicenza \u00e8 per\u00f2 indubbiamente legata alle due apparizioni della Madonna a Vincenza Pasini nel 1426 e nel 1428, anni in cui imperversava una grave epidemia di peste. Nella sua apparizione, la Madonna chiese la costruzione di un santuario che, dopo la seconda apparizione, venne costruito in soli tre mesi e divenne il fulcro della devozione mariana cittadina.\nUn nuovo forte impulso fu dato nella seconda met\u00e0 del Cinquecento dall'azione pastorale della Chiesa cattolica che, dopo il Concilio di Trento, in contrasto con i protestanti si sforz\u00f2 di diffondere e rivalutare in nuove forme il culto alla Vergine.\nLeonzio e Carpoforo, Eufemia e Innocenza.\nSecondo lo storico vicentino Francesco Barbarano, i quattro santi titolari della cattedrale - insieme con la Vergine Annunciata - e cio\u00e8 Eufemia, Innocenza, Leonzio e Carpoforo, erano quattro fratelli vicentini che soffrirono il martirio nel IV secolo.\nIn realt\u00e0 il culto delle due Sante venne a Vicenza da Aquileia, mentre risulta difficile sapere, allo stato degli atti, se il culto di Leonzio e Carpoforo affondi le sue radici nella storia o nella leggenda.\nUn cronista del XII secolo afferma che nel 970 Teodorico, vescovo di Metz, ricevette dal vescovo vicentino Rodolfo - in cambio di una intercessione presso l'imperatore - i corpi dei santi Leonzio e Carpoforo; questi sarebbero stati martirizzati a Roma e il loro corpi sarebbero stati trasferiti a Vicenza non molto tempo prima del 969, collocati in un primo tempo nel monastero di San Felice e poi, dopo che questo era stato depredato e bruciato dagli Ungari, traslati in cattedrale. I vicentini avrebbero anche detto al vescovo che le \"passio\" dei due santi, ritenuti medici arabi, erano andate perdute in un incendio. La notizia non \u00e8 sicura e pochi riferimenti della tradizione potrebbero far pensare ad uno sdoppiamento delle ben pi\u00f9 certe figure dei santi \"anargyri\" romani, Cosma e Damiano.\nCi\u00f2 che \u00e8 sicuro, invece, \u00e8 che il culto di questi due santi a Vicenza inizi\u00f2 dopo il secolo XIV. La cronaca del XV secolo afferma che il 10 agosto 1455 i loro corpi furono ritrovati nella cattedrale e dieci giorni dopo portati in una solenne processione cui parteciparono migliaia di persone, anche dai comuni contermini, durante la quale fu raccolta un'ingente offerta di denaro.\nNel 1482 poi, dopo la demolizione della cappella maggiore del Duomo, furono portati alla luce anche i corpi delle martiri Eufemia e Innocenza. Contemporaneamente venne esposto al culto anche il corpo del vescovo Giovanni Cacciafronte, sepolto dopo la sua morte violenta nel 1184.\nVincenzo.\nNella seconda met\u00e0 del XIV secolo, durante la signoria scaligera, il culto e il patronato di San Vincenzo di Saragozza presero un nuovo vigore, tanto da far iniziare nel 1385 la costruzione di una nuova chiesa addossata all'interno del muro del \"Peronio\", nella \"platea magna\" della citt\u00e0, costruzione che fu ultimata nel 1387, l'anno in cui nel dominio della citt\u00e0 subentrarono i Visconti. L'anno seguente il Consiglio dei Cinquecento deliber\u00f2 che la processione del Corpus Domini si effettuasse dalla Cattedrale fino alla Chiesa di San Vincenzo, a questo punto patrono ufficiale della citt\u00e0.\nLe fraglie devozionali e caritative.\nOltre alle fraglie dei mestieri ve n'erano altre a contenuto devozionale, mutualistico o caritativo. Originate dal movimento penitenziale del 1260, era sorta a Vicenza la fraglia dei Battuti, alla quale appartenevano sia i popolani che i signori della nobilt\u00e0 vicentina. Presto si suddivise nella fraglia dei Battuti di San Marcello - che gestivano l'Ospitale dei Santi Maria e Cristoforo e presero il nome di \"Rossi\" dal colore della veste che indossavano - e quella dei Battuti di Sant'Antonio abate - dal nome dell'Ospitale esistente nella piazza del Duomo e che presero il nome di \"Negroni\".\nNel corso del Trecento e del Quattrocento queste fraglie si moltiplicarono, allo scopo di gestire opere di carit\u00e0: l'Ospitale di Santa Maria della Misericordia, quello dei Santi Ambrogio e Bellino, quello di Santa Croce, quello dei Santi Pietro e Paolo. Molte altre fraglie erano disseminate nel territorio vicentino.\nAltre fraglie erano invece pi\u00f9 tipicamente devozionali.\nPer quanto risulta dai documenti, durante il Trecento si costituirono la fraglia dei Battuti di Santa Maria in Berga (denominata di San Silvestro o di Santa Maria del Borgo Berga) e quella, ubicata presso la chiesa di San Lorenzo, di Santa Maria della Concezione che, dopo la canonizzazione di San Bernardino da Siena, si fuse con una nuova diventando la confraternita di Santa Maria e di San Bernardino.\nUn particolare culto alla Vergine era specifico della \"Fratalea Pietatis\", annessa alla cappella dell'Incoronata nella cattedrale. Anche presso la chiesa di Santa Maria dei Servi si costitu\u00ec fin dal primo Quattrocento una confraternita mariana.\nSecoli XV-XVIII: L'et\u00e0 della Repubblica Veneta.\nXV e prima met\u00e0 del XVI secolo.\nI vescovi veneziani e gli amministratori apostolici.\nCon il patto di dedizione a Venezia, nel 1404, i vicentini ottennero che il loro vescovo fosse tenuto a risiedere in citt\u00e0; Giovanni da Castiglione - persona molto colta e \"juris utriusque doctor\", eletto nel 1390 ma che fino a quel momento aveva preferito risiedere a Pavia, dove insegnava diritto canonico all'universit\u00e0, e a Verona - si adegu\u00f2 all'accordo.\nLa presenza dei vescovi in citt\u00e0, per\u00f2, fu effettiva solo durante la prima met\u00e0 del Quattrocento, con Pietro Emiliani (1409 - 1433) e Francesco Malipiero (1433 - 1451). A partire dal 1451, invece, la maggior parte dei vescovi visse fuori Vicenza e affid\u00f2 il governo della diocesi a vicari generali. Cos\u00ec fece, ad esempio, Pietro Barbo (1451 - 1464), che poi fu eletto papa con il nome di Paolo II e nomin\u00f2 vescovi di Vicenza dapprima il suo parente Marco Barbo (1464 - 1470) e poi il nipote Giovanni Battista Zeno (1470 - 1501); quest'ultimo - che fu il committente della bella loggia del palazzo vescovile - risiedette in citt\u00e0 solo un paio d'anni su trenta di episcopato.\nLa vera differenza, rispetto ai secoli precedenti, fu data dall'alleanza tra l'apparato politico e quello religioso, che favor\u00ec la stabilit\u00e0 di governo sia della citt\u00e0 che della diocesi. Un sistema ormai consolidato a Venezia dove, fin dal 1363, il Senato veneziano si faceva carico di segnalare alla Curia romana i candidati a benefici ecclesiastici; anche se non veniva sempre accontentato, l'80% dei vescovi delle diocesi di Terraferma tra il 1400 e il 1550 fu scelto tra i membri delle famiglie patrizie della Dominante.\nIl Cinquecento si apr\u00ec invece con una lunga serie di amministratori apostolici nominati direttamente dalla Santa Sede, in genere membri di potenti famiglie romane come i Della Rovere, che avevano iniziato la loro ascesa con l'elezione di Sisto IV nel 1471. Era il tempo del conflitto tra il papato e la Serenissima, quando papa Giulio II Della Rovere guidava contro Venezia la Lega di Cambrai. Questo sistema dur\u00f2 fino al 1565, quando si cominci\u00f2 a dare applicazione ai decreti tridentini, che stabilivano l'obbligo della residenza.\nLa vita religiosa e l'organizzazione ecclesiastica nel XV e XVI secolo.\nNella prima met\u00e0 del XV secolo, durante il periodo dei vescovi residenti, un qualche rinnovamento della vita religiosa ci fu, anche se non a tutti i livelli.\nLa piet\u00e0 popolare fu alimentata da alcuni eventi particolari durante l'episcopato di Pietro Emiliani: l'apparizione di Maria a Vincenza Pasini, che venne percepita come una particolare protezione della Madonna sulla citt\u00e0, il ritrovamento dei corpi dei Santi Felice e Fortunato e la predicazione di Bernardino da Siena.\nIl suo successore, Francesco Malipiero, si impegn\u00f2 nella riforma del clero regolare - che era ridotto ai minimi termini sia per la scarsit\u00e0 di vocazioni che per la rilassatezza dei costumi - favorendo l'insediamento di religiosi e religiose provenienti dall'esterno e imponendo la regola dell'osservanza ai monasteri e ai conventi esistenti.\nI due vescovi non cambiarono invece il sistema parrocchiale ed anzi continuarono a distribuire benefici a sacerdoti per lo pi\u00f9 provenienti da fuori diocesi: secondo Domenico Bortolan su 500 preti che a quel tempo governavano le parrocchie appena un settimo erano vicentini, mentre un buon quinto proveniva dalla Germania. Spesso pi\u00f9 benefici attinenti a parrocchie e a chiese anche distanti tra loro venivano assegnati alla stessa persona che, naturalmente, non esercitava la cura d'anime sul posto.\nL'esercizio delle funzioni liturgiche e dell'attivit\u00e0 pastorale era invece affidato a un clero secolare di bassissimo livello culturale e di conoscenza dottrinale: nelle relazioni redatte a seguito delle visite pastorali dei vicari generalii nella seconda met\u00e0 del XV secolo, si legge che pochi sacerdoti erano in grado di leggere, pochi conoscevano le formule della consacrazione della messa, pochissimi sapevano recitare le preghiere pi\u00f9 semplici come il \"Pater noster\" o avevano idee chiare sulla confessione e sul concetto di peccato. Quanto allo stile di vita, nulla era cambiato rispetto al degrado dei costumi osservato nel Trecento; il clero partecipava - fatte salve alcune significative eccezioni di sacerdoti integerrimi - alle condizioni di abbrutimento in cui viveva la popolazione: rissosit\u00e0, violenza, pratica della convivenza e del concubinato.\nGli elementi che costituiscono la vita religiosa di quel periodo - cio\u00e8 dall'inizio del Quattrocento all'attuazione dei decreti del Concilio di Trento nella seconda met\u00e0 del Cinquecento - possono quindi essere cos\u00ec sintetizzati:\nI movimenti protestanti a Vicenza.\nNel secondo quarto del XVI secolo le idee della riforma protestante - provenienti soprattutto dall'area tedesca e svizzera - si diffusero abbastanza rapidamente anche a Vicenza, dove trovarono molti disposti ad accoglierle, insofferenti dei comportamenti ecclesiastici e sinceramente desiderosi di una riforma in senso evangelico. La diffusione di queste idee interess\u00f2 strati sociali diversi a seconda dei canali che segu\u00ec e delle diverse sensibilit\u00e0 che incontr\u00f2.\nCos\u00ec sulla famiglie nobili filotedesche ebbe maggior presa la confessione luterana, mentre la borghesia cittadina fu pi\u00f9 sensibile al calvinismo zwingliano. Per un certo tempo per\u00f2 queste due componenti si ritrovarono assieme, partecipando a compagnie - o accademie private - che si riunivano spesso in casa Pigafetta o nella villa dei Trissino a Cricoli. Pi\u00f9 volte venne segnalato a Venezia e a Roma che le adesioni al protestantesimo erano in continua crescita - si parlava di centinaia di aderenti - durante l'episcopato di Niccol\u00f2 Ridolfi, peraltro sempre assente dalla citt\u00e0.\nNonostante le denunce, il procedimento di inquisizione fu tardivo e la repressione molto blanda, cosicch\u00e9 praticamente tutti gli appartenenti ai ceti superiori poterono allontanarsi portandosi dietro i capitali. Venezia, che aveva notevoli interessi commerciali con la Germania, non voleva scontentare troppo i principi d'oltralpe, ferendoli nei sentimenti religiosi. Tra i fuorusciti, i calvinisti Giovan Battista Trento che si stabil\u00ec a Ginevra, Alessandro Trissino e Odoardo Thiene. Il movimento calvinista vicentino, sia degli esuli sia di quelli che erano rimasti in patria, si esaur\u00ec abbastanza presto nell'indifferentismo o nel conformismo religioso.\nBen pi\u00f9 forte e radicale fu invece il movimento anabattista. Portato dai contadini trentino-tirolesi ribelli che, fuggiti nel 1526, si erano rifugiati prevalentemente nella zona di Bassano e di Cittadella, l'anabattismo si diffuse prevalentemente tra gli artigiani della citt\u00e0. Esso aveva connotazioni sociali e comunitarie, sul modello dei Fratelli Hutteriti, che in Moravia praticavano su base volontaria il comunismo dei beni sia di produzione sia di consumo. Gli anabattisti erano organizzati in gruppi di studio o cenacoli, che per\u00f2 vennero turbati da divergenze dottrinali: l'indirizzo prevalente, concordato nel sinodo di Venezia del 1550, arriv\u00f2 a conclusioni antitrinitarie, con la negazione della divinit\u00e0 di Cristo. Questa impostazione apr\u00ec la porta alla negazione di ogni dogma e persino delle regole comunitarie sino ad allora accettate.\nLa comunit\u00e0 vicentina fu tradita nel 1551 da Pietro Manelfi, un anabattista pentito che - per cogliere l'opportunit\u00e0 del condono promesso da una bolla pontificia - decise di costituirsi e di rivelare i nomi e l'organizzazione dei confratelli. Di questi, alcuni furono catturati, altri si costituirono spontaneamente, altri ancora fuggirono oltralpe e poi in Moravia, dove ricostituirono le comunit\u00e0. Su richiesta dell'Inquisizione veneziana al Consiglio dei Dieci, nel 1565, due di essi che si erano ostinatamente rifiutati di abiurare furono condannati a morte per annegamento in laguna. La comunit\u00e0 anabattista vicentina non fu distrutta del tutto, ma continu\u00f2 per alcuni anni nella clandestinit\u00e0, con un indirizzo vicino all'illuminismo religioso di Lelio Sozzini e di Matteo Gribaldi.\nDalla seconda met\u00e0 del XVI secolo alla fine del XVIII.\nL'attuazione dei decreti tridentini.\nNel momento in cui si concludeva il Concilio di Trento, la Chiesa vicentina si trovava in un pietoso stato di trascuratezza. Salvo rarissime eccezioni e in contrasto con quanto previsto dal patto di dedizione, da oltre un secolo i vescovi non erano residenti: sempre accolti al momento del loro insediamento in diocesi da folle festanti e dal comune con grande dispendio di risorse, essi non risiedevano in citt\u00e0 - considerando la nomina come un momento transitorio della propria carriera diplomatica o cardinalizia all'interno della Chiesa - e si facevano rappresentare da vicari.\nIl governo della diocesi era in realt\u00e0 nelle mani del potentissimo capitolo della cattedrale i cui membri, i canonici, erano scelti tra le pi\u00f9 importanti famiglie aristocratiche della citt\u00e0 e accumulavano benefici, derivanti dalla titolarit\u00e0 sia delle chiese cittadine che delle pi\u00f9 importanti parrocchie extra urbane.\nErano invece del tutto autonomi dalla diocesi, perch\u00e9 dipendevano direttamente dalla Santa sede, i monasteri e conventi, che versavano in uno stato di degrado materiale e morale e che contavano pochi religiosi, ma che possedevano ancora cospicui patrimoni, ben superiori a quelli della Chiesa diocesana.\nQuesto era il panorama del momento in cui furono inviati a Vicenza, il 22 luglio 1564, i decreti tridentini, insieme con l'ordine di dare loro immediata esecuzione, e contemporaneamente fu nominato vescovo di Vicenza Matteo Priuli, che aveva partecipato dal 1562 alle sessioni del Concilio e fece il suo ingresso in citt\u00e0 il 3 settembre dell'anno seguente.\nEgli affront\u00f2 con grande energia la riforma della Chiesa e, in primo luogo, l'obbligo per coloro che godevano di benefici ecclesiastici di risiedere nel luogo di titolarit\u00e0 e il divieto di cumulare pi\u00f9 benefici. La sua azione per\u00f2, che minacciava forti e consolidati interessi - in particolare quelli dei canonici della cattedrale, capitanati dall'arcidiacono Simone da Porto, e quelli dei monasteri - incontr\u00f2 una strenua resistenza e addirittura una ribellione; canonici e religiosi fecero ricorso alla Santa Sede, sfruttando i loro appoggi presso la curia romana, cosicch\u00e9 i decreti vescovili non trovarono attuazione.\nNel 1579 Matteo Priuli, deluso, rinunci\u00f2 alla diocesi per ritirarsi a vita privata nella natale Venezia e gli succedette nella carica il nipote Michele. Questi, pi\u00f9 duttile e capace di mediazioni rispetto allo zio, prosegu\u00ec nell'impegno di attuazione della riforma, celebrando ben cinque sinodi ed emanando numerosi decreti; seppe circondarsi di validi collaboratori - come Antonio Pagani e le Compagnie di San Girolamo, dei Fratelli della Santa Croce e delle Dimesse - soprattutto per promuovere l'insegnamento del catechismo e dell'istruzione religiosa al popolo.\nReligiosit\u00e0 e cultura.\nUno dei maggiori problemi cui i vescovi dovevano far fronte era infatti la carenza di cultura religiosa.\nAffidata alle cure pastorali di un basso clero povero e ignorante, la popolazione viveva una fede superficiale, infarcita di superstizione, alimentata dalle pratiche esteriori di devozione ai santi patroni, solo occasionalmente rinvigorita da qualche bravo predicatore proveniente dall'esterno.\nMatteo Priuli, in attuazione dei decreti tridentini, costitu\u00ec presso la cattedrale un gruppo di \"50 ragazzi di buona famiglia e di chiara attitudine allo stato ecclesiastico\" che, appena accettati, avrebbero dovuto subito vestire l'abito clericale; una met\u00e0 di questi avrebbe dovuto pagarsi il mantenimento agli studi, l'altra met\u00e0 avrebbe ricevuto un modesto contributo. A questo \"seminarium\" venne assegnata la chiesa di San Francesco (vecchio) e la casa annessa (oggi la Casa del clero), nella quale avrebbero dovuto abitare i due maestri della scuola, un grammatico e un musico. Al mantenimento del seminario avrebbero dovuto contribuire con una parte delle proprie rendite tutte le istituzioni religiose, compreso il capitolo della cattedrale e i monasteri, esclusi solo quelli dei mendicanti: e furono proprio queste disposizioni che suscitarono un ulteriore, accanita opposizione da parte dei canonici e dei monaci.\nIl successore di Matteo, Michele Priuli, tra i tanti problemi diede la precedenza al seminario eretto dallo zio, cercando sia di aumentare convenientemente le entrate della scuola che di trasformarla da aperta a chiusa: per la carenza di finanziamenti, per\u00f2, questo pot\u00e9 avvenire soltanto per 16 dei chierici seminaristi. Alla fine di dare loro una formazione pi\u00f9 qualificata, il vescovo chiam\u00f2 a Vicenza i padri somaschi.\nI vescovi vicentini del XVII secolo.\nAi due Priuli, riformatori della seconda met\u00e0 del Cinquecento, successe una serie di vescovi - quasi tutti appartenenti a famiglie patrizie veneziane e ben forniti di protezione a Roma - molto pi\u00f9 interessati alla carriera diplomatica e di governo nell'ambito dello Stato Pontificio che non alle cure pastorali della diocesi loro affidata. A parte qualche breve periodo, risiedettero ben poco a Vicenza. La citt\u00e0 rimase, quindi, saldamente in mano all'oligarchia locale le cui famiglie si spartivano tutte le cariche civili e religiose.\nI nuovi ordini religiosi.\nUn'importante collaborazione all'attuazione della riforma fu data da alcuni ordini religiosi, che furono chiamati a Vicenza dai vescovi, soprattutto per esercitare funzioni educative e formative, sia del popolo che del clero.\nL'ingresso in citt\u00e0 dei Chierici regolari detti Teatini, un ordine fondato dal vicentino San Gaetano Thiene insieme con il cardinale Carafa, fu preparato dal parroco di Santo Stefano, Don Girolamo Pisani, che nel 1595 cedette loro la parrocchia quando essi furono chiamati a Vicenza dal vescovo Michele Priuli. Il loro insediamento divenne un centro di rinnovamento religioso tridentino e intorno al 1667-1668 si costruirono il loro convento. Due anni dopo fu canonizzato il loro fondatore, San Gaetano, e questo attir\u00f2 notevoli donazioni e contribuzioni sia da parte del Comune che da privati. Quando per\u00f2, negli ultimi anni del secolo, e si intrapresero la completa ricostruzione della chiesa parrocchiale di Santo Stefano e per\u00f2 si videro negare il cambio della intitolazione in favore del loro patrono, abbandonarono la parrocchia e in pochissimo tempo riuscirono a costruirsi la nuova chiesa dell'ordine, con la facciata sul corso principale della citt\u00e0.\nI Padri Somaschi si erano gi\u00e0 insediati negli anni 1558-63 alla Misericordia nella direzione dell'orfanotrofio. Vent'anni dopo, nonostante le proteste del capitolo della cattedrale che vedeva intaccato il proprio diritto alle prebende, il vescovo Michele Priuli li insedi\u00f2 nella parrocchia dei santi Filippo e Giacomo. Gi\u00e0 ben noti come predicatori della riforma, furono incaricati dell'istruzione della giovent\u00f9 e del clero, in particolare nel nuovo seminario. Durante la seconda met\u00e0 del seicento, si impegnarono nel rifacimento della chiesa e nella costruzione di un imponente convento.\nI Gesuiti - che avevano gi\u00e0 tra le loro file un certo numero di aristocratici vicentini - vennero in citt\u00e0 intorno al 1600, richiamati dal forte interesse della classe dirigente per il restauro e l'incremento delle scuole pubbliche, di cui si sentiva vivamente il bisogno. La Repubblica di Venezia, per\u00f2, li espulse nel 1606 al momento dell'interdetto di papa Paolo V e, a differenza di altri ordini, non rientrarono pi\u00f9 in citt\u00e0 fino al 1657.\nI chierici della congregazione dell'Oratorio di san Filippo Neri - detti anche filippini o oratoriani - dopo un primo tentativo di insediarsi a Vicenza nel 1658 e l'incarico nel 1686 di officiare nella chiesa dei Santi Faustino e Giovita, nel 1719 si stabilirono nella casa dei Gesuiti e l'anno dopo ottennero in dono la chiesa e la casa in corso Palladio che era appartenuta fino ad allora ai Gesuiti.\nConfraternite e oratori.\nPrima del Concilio di Trento la gerarchia ecclesiastica sembrava poco interessata all'associazionismo laico, che si esprimeva attraverso le fraglie devozionali e le confraternite, tanto che esse venivano formalmente istituite o tacitamente riconosciute senza una particolare approvazione da parte dell'autorit\u00e0 ecclesiastica. La Controriforma, invece, ne rilev\u00f2 l'importanza, le favor\u00ec, le controll\u00f2 e le utilizz\u00f2 come argine contro il protestantesimo. Esse rappresentavano un mezzo tradizionale per rinfocolare il fervore religioso e la pratica cristiana: celebravano solennemente le feste, veneravano la Madonna e i santi, costruivano altari, celebravano con sfarzo e concorso di popolo le processioni, si occupavano della raccolta di fondi e praticavano opere di carit\u00e0 nei confronti dei bisognosi.\nPortatrici di una religiosit\u00e0 che nasceva dalla fede popolare e, allo stesso tempo, degli interessi delle famiglie nobili cittadine, esse non si lasciarono facilmente sottomettere dalla pur riconosciuta giurisdizione del vescovo. In un periodo - che dur\u00f2 fino alla prima met\u00e0 dell'Ottocento - di crisi della parrocchia che non riusciva ad attirare i fedeli, le confraternite cercarono di creare degli spazi religiosi, in cui le differenze di riti e di celebrazioni non favorivano certo la coesione sociale - al loro interno erano rigidamente divise in nobili, mercanti e artigiani, secondo la mentalit\u00e0 del tempo - ma aiutavano la maturazione di una spiritualit\u00e0 pi\u00f9 profonda e di una devozione pi\u00f9 sentita. Rapidamente la citt\u00e0 si arricch\u00ec di oratori, vere chiese private delle confraternite in cui ricevere i sacramenti, celebrare la messa, assistere alle funzioni.\nLe pi\u00f9 importanti a Vicenza furono:\nEt\u00e0 contemporanea.\nIl complesso sistema ecclesiastico vicentino, nella sua composizione di diocesi, parrocchie, monasteri e conventi, ordini religiosi e confraternite laiche, patrimoni, privilegi e benefici del clero, fu modificato dapprima dalla Repubblica di Venezia nella seconda met\u00e0 del Settecento, poi - molto pi\u00f9 profondamente - nel primo decennio dell'Ottocento dalla legislazione napoleonica, che fu conservata anche sotto l'Impero asburgico.\nLa soppressione di conventi e monasteri da parte della Repubblica di Venezia.\nUna parte di essi - quelli in cui abitavano meno di sei religiosi - fu soppressa con decreto della Repubblica Veneta del 1769:\nLa riforma napoleonica.\nDopo la terza occupazione della citt\u00e0 da parte delle truppe francesi, sotto il napoleonico Regno d'Italia, tra il 1806 e il 1810 furono soppressi tutti i restanti conventi, monasteri e istituti religiosi.\nLa soppressione degli ordini maschili.\nDei tredici ordini maschili, con il decreto vicereale del 28 luglio 1806 furono evacuati dalle loro sedi:\nPoterono rimanere, almeno parzialmente, nel loro convento o istituto:\nAnche tutti questi furono poi soppressi dal decreto napoleonico di Compi\u00e8gne del 25 aprile 1810, che dispose lo scioglimento degli ordini religiosi e delle confraternite.\nLa soppressione degli ordini femminili.\nDei quattordici conventi o monasteri femminili esistenti in citt\u00e0, con l'esecuzione del decreto del 1806 ne furono evacuati alcuni, estromettendo: \nVennero invece lasciati in vita i monasteri:\nTutti questi monasteri e conventi furono poi soppressi con il decreto del 1810. Gli edifici - a parte alcune chiese che rimasero luoghi di culto, talora sedi parrocchiali - divennero propriet\u00e0 del demanio comunale e ridotti a caserma o magazzino.\nLe parrocchie cittadine.\nCon decreto napoleonico 18 dicembre 1807, che ordinava la riorganizzazione ecclesiastica, la rete parrocchiale della citt\u00e0 di Vicenza fu completamente ridimensionata, con l'obiettivo di eliminare i centri di culto superflui. Il numero delle parrocchie fu ridotto di un terzo; furono soppresse quelle:\nNel centro storico - in senso stretto - rimasero soltanto le tre parrocchie:\nAltre parrocchie della citt\u00e0 furono istituite in chiese che erano appartenute a monasteri o conventi soppressi in questo periodo: quelle \nI parroci divennero funzionari dello Stato, oltre che della Chiesa, responsabili dei loro fedeli anche dal punto di vista civile: ad essi fu affidato il compito di tenere l'anagrafe, di rilasciare certificati di malattia o di povert\u00e0, di tenere gli elenchi dei coscritti della leva militare. Fu modificata anche l'amministrazione economica della parrocchia: divisi i beni tra il \"beneficium\", che serviva al mantenimento del parroco (al quale veniva assegnata una congrua, nel caso il \"beneficium\" non fosse sufficiente) e la \"quarta fabricae\" cio\u00e8 il patrimonio che serviva al mantenimento degli edifici parrocchiali, la gestione di quest'ultima fu affidata ai fabbricieri, un comitato di laici nominati dallo Stato.\nAnche molti religiosi - privati delle loro fonti di reddito, perch\u00e9 la legislazione napoleonica aveva incamerato nel demanio i legati di culto, cio\u00e8 i lasciti per la celebrazione di funzioni religiose - andarono ad ingrossare le file del clero parrocchiale: a quel tempo la citt\u00e0 ebbe in media un sacerdote ogni 150 abitanti.\nLe Confraternite.\nNel 1806 Eugenio Beauharnais emise un editto per l'incameramento dei beni non solo delle abbazie e delle commende, ma anche delle confraternite, che quindi vennero sciolte. I loro beni, e cos\u00ec quelli del Gonfalone, vennero incamerati nel patrimonio della Congregazione di carit\u00e0, di nuova istituzione.\nFurono soppresse quasi tutte le confraternite di Vicenza con i loro oratori o cappelle. Com'era avvenuto per molte chiese e conventi, dopo la soppressione la maggior parte degli ambienti fu chiusa, spogliata di tutte le opere e demolita. Il vescovo di Vicenza Marco Zaguri riusc\u00ec a evitare la soppressione della sola Confraternita del Santissimo Sacramento, nella quale confluirono molti confratelli del Gonfalone, che cos\u00ec poterono continuare a tenere aperto l'oratorio e officiarvi le Quarant'ore.\nGli effetti della riforma ecclesiastica napoleonica.\nLa riforma napoleonica realizz\u00f2, mediante imposizioni esterne e in brevissimo tempo, una parte di quanto non era stato attuato all'interno della Chiesa neppure dalla gerarchia, come, ad esempio, avevano invano tentato di fare i due vescovi Priuli nella seconda met\u00e0 del Cinquecento.\nCon i decreti la Chiesa perse un'enorme quantit\u00e0 di propriet\u00e0 immobiliari (a fine Settecento rappresentavano circa un terzo dell'area cittadina) di benefici e di rendite. Cess\u00f2 anche la stretta correlazione con l'aristocrazia, che durante tutta l'et\u00e0 moderna aveva arricchito la Chiesa con lasciti, costruzione di edifici, cappelle, arredi e opere d'arte anche di grande valore. Miglior\u00f2 invece la relazione tra le funzioni della Chiesa e l'attenzione alla popolazione pi\u00f9 umile e povera.\nNe benefici\u00f2 anche la vita parrocchiale, come risulta dalla relazione del vescovo Giuseppe Maria Peruzzi durante il suo episcopato tra il 1818 e il 1825. Le chiese erano ben tenute, il clero disciplinato, l'istruzione catechistica diffusa in ogni parrocchia; diversa la valutazione della vita di fede: sia la coscienza che la pratica religiosa si erano raffreddate e anche i costumi morali lasciavano a desiderare.\nLa chiesa vicentina sotto il Regno Lombardo-Veneto.\nIl vescovo filo asburgico Giuseppe Maria Peruzzi.\nDopo un lungo periodo di sede episcopale vacante (1810-1818), il 1\u00ba gennaio 1819 entr\u00f2 a Vicenza il nuovo vescovo Giuseppe Maria Peruzzi gi\u00e0 vescovo di Caorle e poi di Chioggia. Due anni prima egli era stato nominato direttamente dall'imperatore d'Austria vescovo di Vicenza, designazione che per\u00f2 non era stata convalidata da papa Pio VII, il quale solo con l'indulto del 13 novembre 1817 concesse a Francesco I la facolt\u00e0 di nominare i vescovi veneti.\nIl Peruzzi era apertamente filo asburgico: ancora nel 1797, dopo il Trattato di Campoformio, si era schierato apertamente con gli austriaci, che intendevano portare \"il risorgimento della santa morale e il libero esercizio della religione cattolica\". Appena giunto a Vicenza, subito prepar\u00f2 la visita pastorale diocesana - di cui redasse un'accurata relazione nella quale comunque espresse una valutazione positiva della riforma napoleonica.\nGiovanni Giuseppe Cappellari, verso l'italianit\u00e0.\nIl 5 gennaio 1832, poco pi\u00f9 di un anno dopo la morte del Peruzzi, l'imperatore nomin\u00f2 vescovo di Vicenza l'anziano rettore dell'universit\u00e0 di Padova Giovanni Giuseppe Cappellari, nomina confermata sei mesi pi\u00f9 tardi da papa Gregorio XVI, suo parente. Con lui inizi\u00f2 uno degli episcopati pi\u00f9 importanti dell'et\u00e0 contemporanea, che stimol\u00f2 la rinascita della Chiesa vicentina.\nDotato di notevole cultura umanistica e teologica, era aperto ai principi che si stavano affermando in et\u00e0 contemporanea e alla spiritualit\u00e0 rosminiana, che si era diffusa anche a Vicenza specialmente tra i docenti del seminario come Giacomo Zanella e Giuseppe Fogazzaro, sacerdoti che egli protesse durante i moti risorgimentali del 1848.\nFortemente convinto dell'importanza di formare culturalmente e spiritualmente il clero diocesano, ne riform\u00f2 il corso degli studi e fece costruire, poco al di fuori di Porta Santa Lucia, l'imponente Seminario maggiore.\nCon la sua azione pastorale promosse istituzioni e iniziative diocesane che trascendevano il ristretto ambito parrocchiale. Favor\u00ec il lento rientro in citt\u00e0 di alcuni ordini e congregazioni religiose, dopo lo scioglimento avvenuto a motivo dei decreti napoleonici; approv\u00f2 la costituzione dell'Istituto delle Suore Maestre di Santa Dorotea, figlie dei Sacri Cuori creato da Giovanni Antonio Farina nel 1836, del Collegio femminile delle Dame inglesi e della Congregazione degli esercizi al popolo; sostenne i Figli della carit\u00e0 istituiti nel 1836 da don Luigi Fabris per l'educazione dei giovani poveri e abbandonati e nello stesso anno promosse la prima Conferenza di San Vincenzo de Paoli in Vicenza.\nPer quanto riguarda l'aspetto politico, pur simpatizzando per le idee liberali e favorevoli all'unit\u00e0 d'Italia e dimostrando avversit\u00e0 verso l'ingerenza delle autorit\u00e0 asburgiche, mantenne sempre un grande equilibrio, anche per proteggere la popolazione. Durante l'insurrezione del Quarantotto diede l'appoggio, anche tramite lettere pastorali, al governo provvisorio della citt\u00e0 ma poi, dopo la sconfitta, intercedette con gli austriaci per una pacificazione.\nNel 1854 riusc\u00ec ad inaugurare il nuovo seminario, da lui tenacemente voluto. Le sue dimissioni, pi\u00f9 volte richieste a causa delle condizioni di salute sempre pi\u00f9 precarie. furono sempre rifiutate dal papa; mor\u00ec il 7 febbraio 1860, vivamente compianto da tutta la citt\u00e0.\nGiovanni Antonio Farina, la transizione tra l'impero asburgico e il regno d'Italia.\nNel giugno 1860 il vescovo di Treviso Giovanni Antonio Farina venne trasferito alla diocesi di Vicenza, in cui fece l'ingresso in dicembre. Questo incarico gli veniva dato in un momento politicamente molto difficile; nei dieci anni trascorsi dopo i moti insurrezionali del 1848, in citt\u00e0 erano nate forti tensioni tra i cattolici conservatori filo-austriaci e quelli che manifestavano idee liberali e favorevoli al prossimo regno d'Italia.\nLo stesso giorno del suo ingresso in diocesi il nuovo vescovo scrisse al clero e al popolo di Vicenza la sua prima lettera pastorale, con la quale richiamava l'unit\u00e0 di spirito e di sentimenti con il Papa, lettera che fu interpretata in chiave politica come fedelt\u00e0 all'imperatore d'Austria (al quale in effetti Antonio Farina era legato da riconoscenza per la nomina) ed egli fu tacciato di essere \"austriacante\". Secondo il Franzina, il nuovo vescovo cre\u00f2 un clima di rigore e oscurantismo verso clero e laici, molti dei quali - giudicati colpevoli ora di immoralit\u00e0, ora di simpatie filo-italiane, liberali o unitarie - furono allontanati dai loro incarichi, come il rettore del seminario Antonio Graziani; il Farina anzi sollecit\u00f2 regolarmente l'intervento delle autorit\u00e0 di polizia austriache per rendere pi\u00f9 efficace questa repressione.\nNel 1863 indisse il sinodo diocesano - che non veniva costituito da pi\u00f9 di 170 anni - e l'anno seguente inizi\u00f2 la visita pastorale in tutta la diocesi; nel 1866 la visita fu interrotta dalle vicende politiche, tra cui l'annessione del Veneto all'Italia, che diedero luogo a dimostrazioni di ostilit\u00e0 contro il vescovo.\nDurante il decennio del suo episcopato vicentino, il Farina svolse un'attivit\u00e0 pastorale orientata alla formazione culturale e spirituale del clero e dei fedeli, all'insegnamento catechistico dei bambini, alla riforma degli studi e della disciplina nel seminario. Istitu\u00ec confraternite per il soccorso ai poveri, ai sacerdoti anziani e per la predicazione al popolo.\nPartecip\u00f2 alle sessioni del Concilio Vaticano I fino al 14 giugno 1870, dovendo poi abbandonarlo per motivi di salute; per questa sua assenza fu fortemente attaccato dalla stampa liberale vicentina. Dopo una prima grave malattia nel 1886, il suo fisico si indebol\u00ec gradatamente, tanto che la fine del 1887 la Santa sede gli accord\u00f2 un coadiutore nella persona di Antonio Maria De Pol, che gli sarebbe successo nella cattedra vescovile, mor\u00ec nel marzo 1888."}
{"id": "4184838", "revid": "599013", "url": "https://it.wikipedia.org/wiki?curid=4184838", "title": "\u00c9mile Billard", "text": "Partecip\u00f2 ai giochi della II Olimpiade di Parigi nel 1900 a bordo di \"Esterel\", con cui vinse una medaglia d'oro nella gara della classe da dieci a venti tonnellate."}
{"id": "4184840", "revid": "300067", "url": "https://it.wikipedia.org/wiki?curid=4184840", "title": "Georgios Bartzokas", "text": ""}
{"id": "4184841", "revid": "755885", "url": "https://it.wikipedia.org/wiki?curid=4184841", "title": "Nesliving Vol. 3 - Voglio", "text": "Nesliving Vol. 3 - Voglio \u00e8 il settimo album in studio del cantautore italiano Nesli, pubblicato il 4 settembre 2012 dalla Carosello Records.\nL'album ha segnato il passaggio di Nesli dalle sonorit\u00e0 hip hop a quelle pop e ha debuttato al primo posto della classifica italiana degli album.\nPubblicazione.\n\"Nesliving Vol. 3 - Voglio\" \u00e8 stato pubblicato il 4 settembre nelle versioni standard e limitata. Quest'ultima versione, venduta esclusivamente su GameStop, contiene tre bonus track, tra cui il brano \"Simboli\", per il quale \u00e8 stato realizzato un videoclip. Nel periodo antecedente alla pubblicazione dell'album, sono stati estratti tre singoli: \"Perdo via\", uscito il 22 maggio 2012, \"Partir\u00f2\", uscito il 20 luglio 2012, e \"Ti sposer\u00f2\", uscito il 24 agosto 2012.\nIl 3 aprile 2013 \u00e8 stata annunciata una riedizione dell'album, denominata \"Voglio di + \u2013 Nesliving Vol. 3\" e pubblicata venti giorni pi\u00f9 tardi. Questa versione contiene tre inediti, tra cui l'inedito \"Un bacio a te\", estratto come singolo apripista della riedizione il 19 aprile."}
{"id": "4184842", "revid": "580197", "url": "https://it.wikipedia.org/wiki?curid=4184842", "title": "Sandro Tiburzi", "text": "Carriera.\nGioc\u00f2 nel nel campionato di Prima Divisione, totalizzando 3 presenze.\nNel 1927 \u00e8 ingaggiato dal Terni, e disputa il campionato di Prima Divisione divenuto nel frattempo il secondo livello nazionale. In 11 gare metter\u00e0 a segno 4 reti.\nL'anno successivo ritorna a giocare in massima serie stavolta con la maglia del Napoli, con cui realizzer\u00e0 l'unica rete in tale categoria ed un totale in carriera di 6 presenze.\nSuccessivamente giocher\u00e0 per il Vomero, per i nerostellati della Bagnolese e per il Viterbo."}
{"id": "4184845", "revid": "767487", "url": "https://it.wikipedia.org/wiki?curid=4184845", "title": "Clint Gresham", "text": "Carriera professionistica.\nNew Orleans Saints.\nDopo non essere stato selezionato nel Draft 2010, Gresham firm\u00f2 con i New Orleans Saints con cui disput\u00f2 la pre-stagione 2010 prima di essere svincolato.\nSeattle Seahawks.\nIl 1\u00ba agosto 2010, Clint firm\u00f2 con i Seattle Sehawks con cui, nelle prime cinque stagioni da professionista, non salt\u00f2 nemmeno una partita. Il 2 febbraio 2014 vinse il Super Bowl XLVIII quando i Seahawks batterono i Denver Broncos per 43-8."}
{"id": "4184847", "revid": "729019", "url": "https://it.wikipedia.org/wiki?curid=4184847", "title": "Flight 33 Productions", "text": "Flight 33 Productions \u00e8 una compagnia statunitense che produce documentari, nata nel 2006. Ha prodotto numerosi programmi per History, Discovery, Nat Geo, 3net e Comcast. Tra i documentari di maggiore importanza: \"La storia dell'universo\", \"A Distant Shore: African Americans of D-Day\", \"Life After People\". Ha inoltre prodotto la seconda stagione di \"Shootout!\" e nel 2007 \"Siberian Apocalypse\". La societ\u00e0 \u00e8 guidata da Louis Tarantino e Douglas Cohen.\nAltri programmi.\nAltri programmi della Flight 33 Productions sono stati \"Prehistoric\" (2009), \"Patton 360\" (2009), \"Seven Deadly Sins\" (2009), \"Biblical Mysteries Explained\" (2008), \"Battle 360\" e pi\u00f9 recentemente \"History of the World in 2 Hours\", \"Navajo Cops\" e \"When Aliens Attack\".\nLa Flight 33 Productions ha inoltre prodotto 25 documentari 3D e il primo documentario 3D televisivo di sempre, \"The Universe\" (\"La storia dell'universo\"), \"Le 7 meraviglie dello spazio\"."}
{"id": "4184848", "revid": "300067", "url": "https://it.wikipedia.org/wiki?curid=4184848", "title": "Georgios Diamantopoulos", "text": ""}
{"id": "4184850", "revid": "300067", "url": "https://it.wikipedia.org/wiki?curid=4184850", "title": "Henry Nichols", "text": ""}
{"id": "4184851", "revid": "319329", "url": "https://it.wikipedia.org/wiki?curid=4184851", "title": "Sergio Luis Henao", "text": ""}
{"id": "4184853", "revid": "62004", "url": "https://it.wikipedia.org/wiki?curid=4184853", "title": "Corsa a eliminazione", "text": ""}
{"id": "4184854", "revid": "921573", "url": "https://it.wikipedia.org/wiki?curid=4184854", "title": "Dominic Zamprogna", "text": "\u00c8 noto al pubblico come Mark Deosdade nella Serie TV \"Edgemont\" e come Dante Falconeri nella Soap opera \"General Hospital\". \nBiografia.\nZamprogna \u00e8 nato a Hamilton. \u00c8 il fratello gemello delle attrici Gema Zamprogna ed Amanda Zamprogna. \u00c8 di origine italiana ed inglese.\nCarriera.\nNel 1997, all'et\u00e0 di 18 anni, \u00e8 apparso nel film \"The Boys Club\".\nDal 2001 al 2005 \u00e8 stato tra i protagonisti della Serie TV \"Edgemont\",dove interpreta il ruolo di Mark Deosdade.\nNel 2006 \u00e8 apparso in nove episodi della webserie \"\",dove interpreta il ruolo di James Lyman.\nSempre nel 2006 \u00e8 nel cast del film \"La vendetta ha i suoi segreti\",dove interpreta il ruolo di Nick/Patrick.\nNel 2008 \u00e8 apparso in sei episodi della Serie TV \"The L Word\",dove interpreta il ruolo di Greg/Jim.\nDal 2009 \u00e8 tra i protagonisti della Soap opera \"General Hospital\",dove interpreta il ruolo di Dante Falconeri.\nVita privata.\nIl 1\u00ba novembre 2009 ha sposato la sua fidanzata Linda Leslie a Los Angeles. Ha una figlia, Anbilliene."}
{"id": "4184859", "revid": "767487", "url": "https://it.wikipedia.org/wiki?curid=4184859", "title": "Eccesso di rischio", "text": "L'eccesso di rischio,in statistica, \u00e8 una misura della relazione tra un fattore di rischio specifico e un risultato atteso (ad esempio il diffondersi di una epidemia). \u00c8 la differenza tra due frazioni della stessa popolazione. In epidemiologia \u00e8 tipicamente definito come la differenza tra la percentuale dei soggetti con una particolare malattia che sono stati esposti a un fattore di rischio specifico, che pu\u00f2 aver causato la malattia, e la frazione di soggetti con quella stessa malattia che non sono vi stati esposti. In formula:\ndove formula_2 indica \"l'evento contrario a formula_3\"\nSi noti che questa definizione comporta che formula_4."}
{"id": "4184864", "revid": "47767", "url": "https://it.wikipedia.org/wiki?curid=4184864", "title": "Northrend", "text": ""}
{"id": "4184865", "revid": "47767", "url": "https://it.wikipedia.org/wiki?curid=4184865", "title": "Dracombra", "text": ""}
{"id": "4184866", "revid": "47767", "url": "https://it.wikipedia.org/wiki?curid=4184866", "title": "Cime Tempestose", "text": ""}
{"id": "4184868", "revid": "47767", "url": "https://it.wikipedia.org/wiki?curid=4184868", "title": "Lungoinverno", "text": ""}
{"id": "4184871", "revid": "729019", "url": "https://it.wikipedia.org/wiki?curid=4184871", "title": "Percy Radcliffe", "text": "Biografia.\nPercy Radcliffe entr\u00f2 nella Royal Artillery nel 1893. Egli venne inquadrato quindi nella batteria 'G' della Royal Horse Artillery nella Seconda guerra boera tra il 1899 ed il 1900. Prest\u00f2 servizio attivo durante la Prima guerra mondiale sul Fronte occidentale. Quando William Robertson venne rimpiazzato come CIGS all'inizio del 1918 da Sir Henry Wilson, Radcliffe venne nominato Direttore delle Operazioni Militari del War Office. Egli rimpiazz\u00f2 il Maggiore Generale Frederick Maurice. Radcliffe continu\u00f2 come DMO dal 1918 al 1922. Egli venne nominato General Officer Commanding della 48th Division nel 1923, General Officer Commanding della 4th Division nel 1926 e General Officer Commanding-in-Chief dello Scottish Command nel 1930. La sua ultima nomina fu a General Officer Commanding-in-Chief del Southern Command dal 1933 sino alla sua morte, quando cadde da cavallo, nel 1934."}
{"id": "4184872", "revid": "47767", "url": "https://it.wikipedia.org/wiki?curid=4184872", "title": "Tundra Boreale", "text": ""}
{"id": "4184873", "revid": "132266", "url": "https://it.wikipedia.org/wiki?curid=4184873", "title": "International Seabed Authority", "text": ""}
{"id": "4184875", "revid": "404338", "url": "https://it.wikipedia.org/wiki?curid=4184875", "title": "Eccesso di rischio assoluto", "text": ""}
{"id": "4184876", "revid": "47767", "url": "https://it.wikipedia.org/wiki?curid=4184876", "title": "Colli Bradi", "text": ""}
{"id": "4184877", "revid": "47767", "url": "https://it.wikipedia.org/wiki?curid=4184877", "title": "Fiordo Echeggiante", "text": ""}
{"id": "4184878", "revid": "47767", "url": "https://it.wikipedia.org/wiki?curid=4184878", "title": "Bacino di Sholazar", "text": ""}
{"id": "4184879", "revid": "47767", "url": "https://it.wikipedia.org/wiki?curid=4184879", "title": "Corona di Ghiaccio", "text": ""}
{"id": "4184880", "revid": "47767", "url": "https://it.wikipedia.org/wiki?curid=4184880", "title": "Approdo di Hrothgar", "text": ""}
{"id": "4184893", "revid": "640389", "url": "https://it.wikipedia.org/wiki?curid=4184893", "title": "Battaglia di Catalogna", "text": "La battaglia di Catalogna fu un'offensiva della guerra civile spagnola, lanciata il 23 dicembre 1938 dall'esercito nazionalista di Francisco Franco contro le forze repubblicane. L'offensiva condusse, il 26 gennaio 1939, alla caduta di Barcellona, capitale del territorio controllato dai repubblicani dall'ottobre del 1937. A seguito della sconfitta, il governo repubblicano si rifugi\u00f2 in Francia, assieme a migliaia di persone in fuga dai nazionalisti.\nContesto.\nDopo la sconfitta nella battaglia dell'Ebro, l'Esercito Popolare Repubblicano aveva subito gravi perdite, da cui non si sarebbe pi\u00f9 ristabilito. Le unit\u00e0 avevano perso molti dei loro armamenti e delle truppe pi\u00f9 esperte. Inoltre, nell'ottobre 1938, il governo repubblicano aveva accettato di ritirare i volontari delle Brigate internazionali, mentre sull'altro fronte, i nazionalisti avevano ricevuto nuovi rifornimenti di munizioni, armi e velivoli dalla Germania. In pi\u00f9, l'accordo di Monaco aveva fatto svanire la possibilit\u00e0 di un intervento delle democrazie occidentali in aiuto della repubblica contro le forze di Germania nazista e Regno d'Italia. Infine, nel giugno 1938, la Terza Repubblica francese aveva nuovamente chiuso la frontiera e congelato i beni repubblicani custoditi nelle sue banche.\nFazioni.\nNazionalisti.\nAll'inizio del dicembre 1938, i nazionalisti concentrarono un gruppo d'armate, l'Ej\u00e9rcito del Norte, comprendente fra i 300.000 e i 340.000 uomini e guidato dal generale Fidel D\u00e1vila, con l'obiettivo di conquistare la Catalogna. I nazionalisti utilizzarono le migliori divisioni a loro disposizione, schierandole su tutto il fronte dai Pirenei al Mediterraneo. Lungo il Segre furono poste il Cuerpo de Ej\u00e9rcito de Urgel, guidato da Agust\u00edn Mu\u00f1oz Grandes, il Cuerpo de Ej\u00e9rcito del Maestrazgo di Rafael Garc\u00eda Vali\u00f1o e il Cuerpo de Ej\u00e9rcito de Arag\u00f3n di Jos\u00e9 Moscard\u00f3 Ituarte; alla confluenza del Segre con l'Ebro vi era il Corpo Truppe Volontarie (\"Cuerpo Legionario Italiano\") di Gastone Gambara, formato da quattro divisioni (55.000 uomini), e il Cuerpo de Ej\u00e9rcito de Navarra guidato da Jos\u00e9 Solchaga Zala. Presso l'Ebro, infine, era dislocato il Cuerpo de Ej\u00e9rcito Marroqu\u00ed di Juan Yag\u00fce. Secondo lo storico britannico Antony Beevor, i nazionalisti disponevano di oltre 300 carri armati, pi\u00f9 di 500 aeroplani (fra cui anche dei moderni caccia Messerschmitt Bf 109 e Heinkel He 112) e 1.400 cannoni.\nRepubblicani.\nPer fronteggiare l'attacco, i repubblicani disponevano dell'Ej\u00e9rcito del Este del colonnello Sebasti\u00e1n Pozas Perea e dell'Ej\u00e9rcito del Ebro del colonnello \"Juan Modesto\" (Juan Guilloto Le\u00f3n), sotto il comando del generale Juan Hern\u00e1ndez Saravia, comandante del Grupo de Ej\u00e9rcitos de la Regi\u00f3n Oriental. Si stima che gli uomini totali fossero fra i 220.000 e i 300.000, molti dei quali privi di armi (secondo Hern\u00e1ndez Saravia, l'armata repubblicana disponeva di soli 17.000 fucili per tutta la Catalogna), 106 aeroplani (molti dei quali erano Polikarpov I-15, soprannominati \"Chatos\"), 250 cannoni e 40 carri T-26 (molti dei quali inservibili per mancanza di parti di ricambio). Il governo dell'Unione Sovietica invi\u00f2 in rinforzo un carico di 250 aerei, 250 carri e 650 cannoni, ma la spedizione non raggiunse Bordeaux che il 15 gennaio, e solo una piccola parte di essa attravers\u00f2 la frontiera. In pi\u00f9, a causa dell'isolamento internazionale della repubblica e della carenza di cibo (secondo Beevor, a Barcellona la razione giornaliera era scesa a 100 grammi di lenticchie) il morale delle truppe e della popolazione della zona era molto basso. La gente desiderava solo la fine della guerra: \"...facciamola solo finita, non importa come si conclude, ma finiamola ora.\"\nLa battaglia.\nL'offensiva dei nazionalisti.\nL'offensiva nazionalista era programmata per il 10 dicembre, ma fu posticipata al 23. In quel giorno, italiani e navarresi attraversarono il Segre presso Mequinenza, ruppero le linee repubblicane e avanzarono di 16 chilometri, ma il 25 dicembre furono fermati dal V e XV corpo repubblicano, guidati da Enrique L\u00edster. Sul fianco sinistro, Mu\u00f1oz Grandes e Garc\u00eda Vali\u00f1o avanzarono verso Cervera e Artesa, ma vennero bloccati dalla colonna di Buenaventura Durruti, della 26\u00aa divisione repubblicana. A sud, le truppe di Yag\u00fce furono trattenute da un'esondazione dell'Ebro. I repubblicani avevano fermato il primo attacco dei nazionalisti, ma avevano perso 40 aerei nei primi dieci giorni di battaglia.\nIl 3 gennaio, Solchaga attacc\u00f2 Borjas Blancas, Mu\u00f1oz Grandes e Garc\u00eda Vali\u00f1o occuparono Artesa, e Yag\u00fce attravers\u00f2 l'Ebro. Moscard\u00f3 attacc\u00f2 da Lerida e le truppe italiane entrarono a Borjas Blancas il 5 gennaio. Quello stesso giorno, l'armata repubblicana inizi\u00f2 un attacco a sorpresa in Estremadura, la battaglia di Valsequillo, puntando verso Pe\u00f1arroya per distogliere truppe nazionaliste, ma questa controffensiva fu fermata dopo pochi giorni, mentre l'attacco nazionalista in Catalogna continu\u00f2. Il 9 gennaio, il corpo d'armata d'Aragona di Moscard\u00f3 si un\u00ec a quello di Gambara presso Mollerusa, e ruppe la parte settentrionale del fronte. Il V e il XV corpo repubblicano collassarono, e si ritirarono disordinatamente. Il 15 gennaio, i Corso d'Aragona e di Maestrazgo conquistarono Cervera, e il corpo marocchino, marciando di 50\u00a0km in un solo giorno, occup\u00f2 Tarragona. A questo punto, i nazionalisti avevano conquistato un terzo della Catalogna, preso 23.000 prigionieri e ucciso 5.000 soldati repubblicani.\nLa caduta di Barcellona.\nIl governo repubblicano prov\u00f2 a organizzare la difesa della capitale, ordinando la mobilitazione di tutti gli uomini fino ai 45 anni di et\u00e0 e militarizzando l'industria. Ciononostante, le tre linee difensive (L1, L2 ed L3) caddero, e le forze repubblicane si ritrovarono in grave inferiorit\u00e0 numerica (il rapporto di forze era di 1:6), mentre l'aviazione nazionalista eseguiva quotidiani bombardamenti di Barcellona (40 raid fra il 21 e il 25 gennaio). Divenne chiaro che la difesa della citt\u00e0 era impossibile. Il 22 gennaio, Solchaga e Yag\u00fce raggiunsero il fiume Llobregat, posto a pochi chilometri da Barcellona, Mu\u00f1oz Grandes e Garc\u00eda Vali\u00f1o attaccarono Sabadell e Tarrasa mentre Gambara avanz\u00f2 su Badalona. Il capo di stato maggiore dei repubblicani, Vicente Rojo Lluch, disse al suo primo ministro Juan Negr\u00edn che il fronte aveva cessato di esistere, sicch\u00e9 il governo abbandon\u00f2 Barcellona dopo aver rilasciato molti dei suoi prigionieri. Anche buona parte della popolazione di Barcellona fugg\u00ec dalla citt\u00e0. Il 24 gennaio, Garc\u00eda Vali\u00f1o occup\u00f2 Manresa, e il giorno seguente l'avanguardia nazionalista occup\u00f2 il Tibidabo, nei pressi di Barcellona. La capitale fu infine conquistata il 26 gennaio, e saccheggiata per cinque giorni dai \"Regulares\" di Yag\u00fce. Vi furono anche vari omicidi senza processo (\"paseos\").\nLa ritirata.\nDopo l'occupazione di Barcelona, le truppe nazionaliste, stanche a causa delle lunghe marce, rallentarono l'avanzata. Presto per\u00f2 ripresero l'offensiva, inseguendo le colonne in ritirata di truppe e civili repubblicani. Il 1\u00ba febbraio, nell'ultima riunione delle \"Cortes\", tenutasi nel Castello di Sant Ferran a Figueres, Negr\u00edn propose la capitolazione, con le sole condizioni che fossero risparmiate le vite degli sconfitti e indetto un plebiscito per consentire agli spagnoli di scegliere la forma di governo. Franco per\u00f2 non accett\u00f2. Il 2 febbraio, i nazionalisti entrarono a Gerona, il giorno seguente arrivarono a 50 chilometri della frontiera, e l'8 febbraio occuparono Figueras, al che Rojo ordin\u00f2 alle truppe repubblicane di ritirarsi verso la frontiera con la Francia. Centinaia di migliaia di soldati e civili repubblicani, fra cui anche donne, bambini e anziani, si diressero verso la frontiera, chi a piedi, chi su carri e mezzi motorizzati, affrontando neve e acquaneve. La loro ritirata fu coperta dalle unit\u00e0 dell'Esercito Popolare Repubblicano, che comp\u00ec attacchi mordi e fuggi e imboscate. L'aviazione nazionalista e la Legione Condor bombardarono le strade verso la Francia. Il 28 gennaio, il governo francese annunci\u00f2 che i profughi civili potevano attraversare la frontiera, e il 5 febbraio estese il permesso anche ai militari repubblicani. Passarono il confine fra i 400.000 e i 500.000 rifugiati, fra cui il presidente della repubblica Manuel Aza\u00f1a, il primo ministro Juan Negr\u00edn e il capo di stato maggiore Vicente Rojo. Negr\u00edn torn\u00f2 in Spagna il 9 febbraio, ma Aza\u00f1a e Rojo rifiutarono di farlo. Il 9 febbraio i nazionalisti raggiunsero la frontiera; il giorno seguente le ultime unit\u00e0 dell'armata dell'Ebro, di Modesto, arrivarono in Francia e i nazionalisti chiusero la frontiera.\nConseguenze.\nRipercussioni militari e politiche.\nA seguito della sconfitta, la Repubblica perse la seconda pi\u00f9 grande citt\u00e0 della Spagna, l'industria bellica catalana e gran parte della sua armata (pi\u00f9 di 200.000 soldati). Il 27 febbraio, Aza\u00f1a si dimise; nello stesso giorno, Francia e Regno Unito riconobbero il governo di Franco. Un'ulteriore resistenza militare divenne impossibile e la guerra divenne di fatto perduta per la Repubblica, malgrado questa controllasse ancora il 30% del territorio spagnolo e il primo ministro insistesse sulla possibilit\u00e0 di continuare a combattere.\nLo Statuto di Autonomia della Catalogna fu abolito. La lingua catalana, la \"Sardana\" (una danza popolare) e i nomi di battesimo catalani furono vietati. Tutti i giornali catalani vennero sequestrati e i libri proibiti ritirati e bruciati. Furono perfino rimosse le iscrizioni sulle tombe del cimitero di Montju\u00efc che commemoravano Buenaventura Durruti, Francisco Ascaso e Francesc Ferrer i Gu\u00e0rdia.\nIl destino dei rifugiati repubblicani.\nGli esuli repubblicani furono internati dal governo francese in quindici campi di concentramento improvvisati (perlopi\u00f9 recinti di filo spinato su sabbia, senza ripari, sanitari n\u00e9 strumenti per cuocere il cibo). Esempi di campi simili furono quelli di Argel\u00e8s, Gurs, Rivesaltes e Vernet. Le condizioni di vita nei campi erano molto dure. Nei primi sei mesi, 14.672 profughi morirono di malnutrizione o dissenteria. Il governo francese incoraggi\u00f2 i rifugiati a ritornare, sicch\u00e9, alla fine del 1939, fra i 70.000 e i 180.000 profughi erano tornati in Spagna. Altri 300.000, invece, non fecero ritorno: molti fuggirono in Unione Sovietica (fra i 3.000 e i 5.000), Stati Uniti e Canada (circa 1.000), e paesi europei fra cui Gran Bretagna e Belgio (fra i 3.000 e i 5.000). Molti altri riuscirono a raggiungere l'America latina (30.000 in Messico, 10.000 in Argentina, 5.000 in Venezuela, 5.000 in Repubblica Dominicana, 3.500 in Cile ecc.), in cerca di asilo. Tuttavia, almeno 140.000 rifugiati rimasero in Francia, e altri 19.000 si trasferirono nelle colonie francesi del Nordafrica. Dopo la caduta della Francia, da 10.000 a 15.000 rifugiati furono catturati dai nazisti e deportati nel Campo di concentramento di Mauthausen-Gusen. Altri 10.000 si unirono alla Resistenza francese e pi\u00f9 di 2.000 alle forze della France libre.\nOnorificenze.\nI seguenti combattenti ricevettero la medaglia d'oro al valor militare per azioni compiute nell'offensiva: Carlo Bresciano, Giovanni Chiasserini, Mario Ricci, Giovanni Sorba.\nRicevette la medaglia d'oro anche il capitano Antonio Callea, ucciso dai repubblicani per rappresaglia dopo la vittoria delle truppe nazionaliste."}
{"id": "4184894", "revid": "610351", "url": "https://it.wikipedia.org/wiki?curid=4184894", "title": "John Herbert (attore)", "text": "Biografia.\nNacque da Hans Buckup, di origine tedesca, e sua moglie Kitty, di origine inglese. Ebbe un fratello, Achim, e una sorella, Ursula. Studi\u00f2 legge.\nHerbert fu artisticamente attivo per pi\u00f9 di mezzo secolo, dal 1953 al 2009. Recit\u00f2 in numerose telenovelas realizzate da Rede Globo fra cui \"Agua Viva\" (1980), \"Piume e paillettes\" (1981), \"Gli emigranti\" (1981), \"L'amore vero non si compra\" (1989), \"Uga-Uga\" (2000) e \"Terra nostra 2 - La speranza\" (2003), apparendo per l'ultima volta nella serie del 2008 \"Tr\u00eas Irm\u00e3s\".\nLavor\u00f2 anche in film per il grande schermo, come ad esempio \"Per sempre\" nel 1991.\nNel 1955, Herbert prese in moglie l'attrice connazionale Eva Wilma, con la quale ebbe due figli, Vivian, anch'ella regista, e John Jr., musicista; dopo aver divorziato nel 1976, spos\u00f2 in seconde nozze Claudia Librach, ed ebbe altri due figli, Ricardo e Eduardo.\nHerbert mor\u00ec per le complicazioni di un enfisema polmonare a San Paolo il 26 gennaio 2011, all'et\u00e0 di 81 anni. Per la sua situazione critica era stato ospedalizzato gi\u00e0 il 5 gennaio di quello stesso anno."}
{"id": "4184903", "revid": "1543377", "url": "https://it.wikipedia.org/wiki?curid=4184903", "title": "Bomba a caduta libera", "text": "La bomba a caduta libera \u00e8 stato il primo tipo di bomba ad essere sganciato da un mezzo aereo. Queste bombe seguono una traiettoria balistica dopo il lancio, in funzione della velocit\u00e0 del mezzo aereo e della sua quota in relazione alla quota del bersaglio a terra. La loro velocit\u00e0 iniziale coincide con quella del mezzo che le trasporta, con una componente parallela alla direzione di moto del mezzo, e subisce una accelerazione verso il basso dovuta alla forza di gravit\u00e0. Esisteva anche una categoria di bombardieri, i bombardieri in picchiata, che scendevano in picchiata per sganciare le bombe, applicando quindi anche una componente verticale alla velocit\u00e0 dell'ordigno, che andava a scapito della componente orizzontale.\nStoria.\nLe prime bombe sganciate su bersagli dall'aria furono quelle imbarcate su aerostati senza pilota dagli austriaci durante l'assedio di Venezia del 1849.\nLe prime bombe lanciate da aerei, furono gli ordigni simili a bombe a mano utilizzati dal tenente italiano Giulio Gavotti il 1\u00ba novembre 1911, durante la guerra italo-turca. In realt\u00e0 si trattava di bombe al picrato di potassio specificamente messe a punto dal tenente di vascello Cipelli nel silurificio di San Bartolomeo di La Spezia. L'esplosivo contenuto all'interno di una sfera d'acciaio e fortemente reattivo agli urti, detonava all'impatto della bomba con il suolo innescato da una pallina di ferro tenuta ferma durante il volo da una sicura. Il pilota, sorvolando l'obiettivo, strappava la sicura con i denti e mantenendo i comandi di volo con una mano, con l'altra lasciava cadere la bomba. Il pericolo di questo tipo di armi \u00e8 testimoniato dallo stesso Cipelli, morto in un incidente con l'esplosivo nel 1908, tre anni prima dell'impiego della bomba che da lui prese il nome.\nIl lancio veniva effettuato a mano. Successivamente, durante la prima guerra mondiale, aerei e dirigibili vennero attrezzati con rastrelliere esterne e stive bombe per poter lanciare gli ordigni in modo controllato; di norma il mezzo aereo prevedeva la figura del puntatore / bombardiere per sganciare le bombe. Le bombe a caduta libera hanno servito nei vari conflitti succedutisi fino ad oggi, e vengono definite anche \"bombe stupide\" per distinguerle dalle \"bombe intelligenti\" cio\u00e8 dotate di dispositivi di guida post lancio.\nLe guerre mondiali.\nNel corso della prima guerra mondiale si pass\u00f2 dalle bombe di pochi chilogrammi sganciate manualmente, ad ordigni anche di 100 chilogrammi trasportati per esempio dai tedeschi dirigibili Zeppelin e bombardieri plurimotori, come i tedeschi Gotha G.V impiegati per bombardare Londra e in grado di trasportare fino a 454 chilogrammi di bombe in totale.\nNel corso della seconda guerra mondiale l'enorme sviluppo dell'aviazione e l'impiego di bombardamenti strategici e tattici, con conseguenti differenti esigenze in relazione agli obiettivi ed alle tattiche di combattimento, portarono allo sviluppo di una notevole variet\u00e0 di bombe. Si ebbero cos\u00ec bombe da demolizione, quali le britanniche Blockbuster e le Grand Slam da 22\u00a0000 lb, (9\u00a0979 kg) pesanti diverse tonnellate, bombe dirompenti, pi\u00f9 piccole e piuttosto adatte a colpire le persone, incendiarie (al fosforo, alla termite od al napalm), generalmente impiegate contro i centri abitati."}
{"id": "4184906", "revid": "287204", "url": "https://it.wikipedia.org/wiki?curid=4184906", "title": "John Herbert", "text": ""}
{"id": "4184909", "revid": "1543377", "url": "https://it.wikipedia.org/wiki?curid=4184909", "title": "Filmografia della British &amp; Colonial Kinematograph Company", "text": ""}
{"id": "4184912", "revid": "666668", "url": "https://it.wikipedia.org/wiki?curid=4184912", "title": "International Blind Sports Federation", "text": "L'International Blind Sports Federation (IBSA) \u00e8 un'organizzazione sportiva non-profit fondata nel 1981 a Parigi. La sua missione \u00e8 di promuovere la pratica sportiva presso i non vedenti e gli ipovedenti. La IBSA \u00e8 membro del Comitato Paralimpico Internazionale. La IBSA organizza ogni quattro anni i suoi giochi.\nClassificazione visiva.\nGli atleti non vedenti e ipovedenti sono classificati in tre categorie in base all'acutezza visiva.\nB1.\nAtleti con visione inferiore a LogMAR 2,60.\nB2.\nAtleti con visione tra LogMAR 1,50 e 2,60 e/o con un campo visivo inferiore a 5\u00b0.\nB3.\nAtleti con visione tra LogMAR 1 e 1,40 e/o con un campo visivo inferiore a 20\u00b0."}
{"id": "4184913", "revid": "767487", "url": "https://it.wikipedia.org/wiki?curid=4184913", "title": "Duke Calhoun", "text": "Carriera universitaria.\nGioc\u00f2 per i Memphis Tigers nella NCAA dal 2006 al 2009 in 49 partite totalizz\u00f2 2.981 yard con 19 touchdown.\nCarriera professionistica.\nNew York Giants (2010-2011).\nUsc\u00ec dal college ma non venne scelto al draft. Il 30 aprile 2010 firm\u00f2 un contratto triennale per un totale di 1.215.000 dollari. Debutt\u00f2 nella NFL il 3 ottobre contro i Chicago Bears, fin\u00ec la stagione con una sola ricezione.\nIl 3 settembre 2011 venne messo sulla lista infortunati, ma 4 giorni dopo aver trovato un accordo assicurativo venne svincolato.\nOakland Raiders (2012-presente).\nIl 20 aprile 2012 firm\u00f2 un contratto per un anno per 465.000 dollari. Il 17 agosto venne inserito nuovamente nella lista infortunati dopo aver subito la lacerazione del legamento crociato anteriore del ginocchio.\nVittorie e premi.\nNessuno."}
{"id": "4184918", "revid": "585241", "url": "https://it.wikipedia.org/wiki?curid=4184918", "title": "Chiesa d'Islanda", "text": ""}
{"id": "4184919", "revid": "228587", "url": "https://it.wikipedia.org/wiki?curid=4184919", "title": "Difesa aerea", "text": ""}
{"id": "4184920", "revid": "196390", "url": "https://it.wikipedia.org/wiki?curid=4184920", "title": "Difesa antiaerea", "text": ""}
{"id": "4184922", "revid": "196390", "url": "https://it.wikipedia.org/wiki?curid=4184922", "title": "Difesa contraerea", "text": ""}
{"id": "4184923", "revid": "1632387", "url": "https://it.wikipedia.org/wiki?curid=4184923", "title": "Eleonora Bianchi", "text": ""}
{"id": "4184924", "revid": "228587", "url": "https://it.wikipedia.org/wiki?curid=4184924", "title": "Maj Helen Sorkmo", "text": "Biografia.\nIn Coppa del Mondo ottenne il primo risultato di rilievo il 14 marzo 1992 a Vang (35\u00aa), il primo podio il 15 gennaio 1995 a Nov\u00e9 M\u011bsto na Morav\u011b (2\u00aa) e la prima vittoria il 24 novembre 2002 a Kiruna.\nIn carriera prese parte a due edizioni dei Giochi olimpici invernali, (19\u00aa nella 30\u00a0km) e (non conclude la 15\u00a0km, 6\u00aa nella sprint), e a tre dei Campionati mondiali (14\u00aa nella 5\u00a0km a Ramsau am Dachstein 1999 il miglior risultato)."}
{"id": "4184925", "revid": "104458", "url": "https://it.wikipedia.org/wiki?curid=4184925", "title": "Maj Helen Nymoen", "text": ""}
{"id": "4184927", "revid": "767487", "url": "https://it.wikipedia.org/wiki?curid=4184927", "title": "Drogheda United Football Club 1983-1984", "text": "Questa voce raccoglie le informazioni riguardanti il Drogheda United Football Club nelle competizioni ufficiali della stagione 1983-1984."}
{"id": "4184928", "revid": "1543377", "url": "https://it.wikipedia.org/wiki?curid=4184928", "title": "Merja Lahtinen", "text": "\u00c8 moglie di Mika Kuusisto, a sua volta fondista di alto livello.\nBiografia.\nIn Coppa del Mondo ottenne il primo risultato di rilievo il 4 gennaio 1992 a Kavgolovo (24\u00aa) e l'unico podio il 15 gennaio 1995 a Nov\u00e9 M\u011bsto na Morav\u011b (3\u00aa).\nIn carriera prese parte a un'edizione dei Giochi olimpici invernali, (16\u00aa nella 15\u00a0km, 15\u00aa nella 30\u00a0km, 4\u00aa nella staffetta), e a due dei Campionati mondiali (6\u00aa nella staffetta a Thunder Bay 1995 il miglior risultato)."}
{"id": "4184929", "revid": "104458", "url": "https://it.wikipedia.org/wiki?curid=4184929", "title": "Merja Lahtinen-Kuusisto", "text": ""}
{"id": "4184930", "revid": "104458", "url": "https://it.wikipedia.org/wiki?curid=4184930", "title": "Merja Kuusisto-Lahtinen", "text": ""}
{"id": "4184932", "revid": "104458", "url": "https://it.wikipedia.org/wiki?curid=4184932", "title": "Merja Kuusisto Lahtinen", "text": ""}
{"id": "4184933", "revid": "104458", "url": "https://it.wikipedia.org/wiki?curid=4184933", "title": "Merja Kuusisto", "text": ""}
{"id": "4184935", "revid": "162719", "url": "https://it.wikipedia.org/wiki?curid=4184935", "title": "MAS 472", "text": ""}
{"id": "4184936", "revid": "599013", "url": "https://it.wikipedia.org/wiki?curid=4184936", "title": "Annette Kullman", "text": "Biografia.\nIn Coppa del Mondo ottenne il primo risultato di rilievo il 27 novembre 1994 a Kiruna (41\u00aa) e l'unico podio il 15 gennaio 1995 a Nov\u00e9 M\u011bsto na Morav\u011b (3\u00aa). Non partecip\u00f2 n\u00e9 a rassegne olimpiche n\u00e9 iridate."}
{"id": "4184947", "revid": "162719", "url": "https://it.wikipedia.org/wiki?curid=4184947", "title": "MAS 473", "text": ""}
{"id": "4184948", "revid": "1005847", "url": "https://it.wikipedia.org/wiki?curid=4184948", "title": "Toponimi latini dei comuni della Toscana", "text": "Di seguito sono riportati i nomi latini dei comuni della Toscana, divisi per provincia."}
{"id": "4184951", "revid": "701660", "url": "https://it.wikipedia.org/wiki?curid=4184951", "title": "Medaglia per i contributi alla conquista dello spazio", "text": "La medaglia per i contributi alla conquista dello spazio \u00e8 un premio statale della Federazione Russa.\nStoria.\nLa medaglia \u00e8 stata istituita il 7 settembre 2010 ed \u00e8 stata assegnata per la prima volta il 12 aprile 2011.\nAssegnazione.\nLa medaglia \u00e8 assegnata a cittadini:\nLa medaglia pu\u00f2 essere assegnato anche a cittadini stranieri per altissimi meriti nello sviluppo dell'industria spaziale nella Federazione russa."}
{"id": "4184957", "revid": "1305772", "url": "https://it.wikipedia.org/wiki?curid=4184957", "title": "Into Gay Pride Ride", "text": "Into Gay Pride Ride \u00e8 il secondo album in studio del gruppo musicale italiano Nanowar of Steel, pubblicato nel 2010.\nL'album ha riscosso un grande successo di pubblico e critica, consacrando il gruppo a livello internazionale.\nDescrizione.\nComposto da 16 tracce, il disco rappresenta una parodia del power metal, in particolare di gruppi come Manowar, Blind Guardian e Rhapsody of Fire.\nLe citazioni ad altri gruppi, metal e rock, sono costanti e numerose, e sono presenti sia nel testo delle canzoni che nelle melodie. L'introduzione del disco riprende \"Take the Time\" dei Dream Theater, dall'album \"Images and Words\". \"Look at Two Reels\" gioca sulla pronuncia inglese dello stesso per riferirsi a Luca Turilli. \"Rap-sody\" \u00e8 una rivisitazione in chiave hip hop di \"Emerald Sword\" dei Rhapsody of Fire, mentre i due brani conclusivi riprendono \"The Bard's Song\" dei Blind Guardian nelle sue due versioni \"In the Forest\" e\" The Hobbit\", citando in forma parodica \"Voglio andare a vivere in campagna\" di Toto Cutugno."}
{"id": "4184961", "revid": "767487", "url": "https://it.wikipedia.org/wiki?curid=4184961", "title": "Title Fight", "text": "I Title Fight sono un gruppo musicale alternative rock/emo statunitense originario di Kingston, Pennsylvania. La band si \u00e8 formata nel 2003 con i componenti Jamie Rhoden (voce e chitarra), Ned Russin (basso e voce secondaria) e Ben Russin (batteria), attuali membri del gruppo. A loro si \u00e8 aggiunto nel 2005 il chitarrista Shane Moran."}
{"id": "4184971", "revid": "110157", "url": "https://it.wikipedia.org/wiki?curid=4184971", "title": "Fabio Reinhart", "text": "Biografia.\nReinhart ha compiuto i suoi studi al Politecnico federale di Zurigo. Nel 1970 ha aperto il suo studio a Lugano con Bruno Reichlin."}
{"id": "4184973", "revid": "767487", "url": "https://it.wikipedia.org/wiki?curid=4184973", "title": "The Kids We Used to Be...", "text": "The Kids We Used to Be... \u00e8 il terzo album studio del gruppo musicale hardcore punk inglese Your Demise, il primo con il cantante Ed McRae, succeduto a George Noble che era uscito dal gruppo nel 2009.\nL'album \u00e8 stato pubblicato il 20 settembre 2010 in Europa sotto l'etichetta Visible Noise."}
{"id": "4184974", "revid": "110157", "url": "https://it.wikipedia.org/wiki?curid=4184974", "title": "Bruno Reichlin", "text": "Biografia.\nReichlin ha compiuto i suoi studi al Politecnico federale di Zurigo. Nel 1970 ha aperto il suo studio a Lugano con Fabio Reinhart.\nDal 1984 \u00e8 professore di architettura all'Universit\u00e0 di Ginevra.\nNote.\nhttp://www.monteverita.org/it/32/complesso-museale.aspx"}
{"id": "4184976", "revid": "325224", "url": "https://it.wikipedia.org/wiki?curid=4184976", "title": "Coesfeld-Lette", "text": ""}
{"id": "4184979", "revid": "767487", "url": "https://it.wikipedia.org/wiki?curid=4184979", "title": "Societ\u00e0 consociata", "text": "Una societ\u00e0 consociata (anche chiamata semplicemente consociata), in finanza aziendale, \u00e8 una societ\u00e0 in relazione con una seconda societ\u00e0.\nCaratteristiche.\nEssa \u00e8 legata ad una o pi\u00f9 societ\u00e0 in almeno uno dei modi seguenti:\nUn esempio pratico pu\u00f2 essere chiarificatore. Fino al 3 gennaio 2016 Fiat Chrysler Automobiles N.V. (FCA) possedeva azioni di Maserati S.p.A. e Ferrari N.V.. Ognuna delle tre societ\u00e0 era una societ\u00e0 consociata delle altre due. In particolare, in virt\u00f9 del punto 1, FCA NV era una societ\u00e0 consociata di Maserati SpA e Ferrari NV. Sempre in virt\u00f9 del punto 1, anche Maserati SpA e Ferrari NV erano societ\u00e0 consociate di FCA NV. Infine, in virt\u00f9 del punto 2, Maserati SpA era una societ\u00e0 consociata di Ferrari NV ma anche Ferrari NV era una societ\u00e0 consociata di Maserati SpA.\nEsempi.\nTipologie particolari di societ\u00e0 consociate sono la holding company, la societ\u00e0 madre, la societ\u00e0 controllata e la societ\u00e0 collegata."}
{"id": "4184980", "revid": "124323603", "url": "https://it.wikipedia.org/wiki?curid=4184980", "title": "The Peawees", "text": "The Peawees sono un gruppo punk rock and roll originario di La Spezia, formatosi nel 1995.\nIl gruppo \u00e8 composto da Herv\u00e9 Peroncini (voce e chitarra), Fabio Clemente (basso), Dario Persi (chitarra) e Tommy Gonzales (batteria).\nBiografia.\nFormazione e primi album.\nA seguito delle esperienze maturate in altri gruppi come Manges e Nukes, nel 1995 gli spezzini Herv\u00e9 Peroncini, Riccardo La Lomia e Livio Montarese, decidono di formare un nuovo gruppo che esprima sonorit\u00e0 decisamente punk rock, seppur mitigate da influenze pop. Nello stesso anno riescono a incidere il loro album d'esordio intitolato \"Where People Smile\", prodotto dalla Panic Records con il supporto della Helter Skelter.\nNel 1998 avviene la prima svolta nella carriera del gruppo, la formazione si allarga con l'inserimento di Stefano Zappelli che va ad affiancare Herv\u00e9 nell'esecuzione delle parti di chitarra. Con questa line-up i Peawees registrano \"This Is Rock 'n' Roll\", album che permette loro di farsi conoscere anche oltre oceano, l'album viene infatti prodotto e distribuito sia in Italia dalla Fridge Records che negli Stati Uniti dalla Motherbox Records. L'album segna inoltre un'evoluzione nel suono del gruppo che inizia a sfruttare la contaminazione con il punk 77 e sorprendentemente con il rock'n'roll classico, di cui la cover di \"Burning Love\" di Elvis Presley rappresenta il manifesto.\nI cambiamenti di formazione e gli ultimi album.\nNel 1999 avvengono alcuni significativi cambiamenti all'interno del gruppo, Livio abbandona il gruppo e il suo posto viene occupato da Andrea Ricci mentre Jacopo Giannetti sostituisce Stefano Zappelli.\nNel 2001 i Peawees rilasciano \"Dead End City\", prodotto dall'olandese Stardumb Records (successivamente stampato e distribuito anche in Italia dalla Ammonia Records). L'album riceve critiche generalmente positive e consente agli spezzini di farsi notare anche da testate storiche come \"Maximum Rock'n'Roll\" che nel numero 234 di novembre 2002 pubblica una loro intervista.\nFra il 2003 e il 2005 il gruppo subisce ancora cambi di formazione, Jacopo Giannetti viene rimpiazzato da Carlo Landini mentre alla batteria torna Livio. Nel frattempo continua l'intensa attivit\u00e0 live sia in Italia che in Europa che porta i Peawees a suonare in Festival di primaria importanza come l'Independent Days Festival (nel 2003 e poi nuovamente nel 2005), il Goa-Boa Festival e, oltre i confini italiani, la \"Rotterdam Rumble\" (nel 2007 e nel 2010).\nNel 2007 vede la luce il nuovo lavoro \"Walking the Walk\" prodotto dall'italiana Wynona Records e ristampato dalla It's Alive Records per il mercato statunitense.\nIl 2008 \u00e8 l'anno del nuovo abbandono di Livio il cui posto viene preso da Michele Napoli. Nel 2011 la Wild Honeys Records produce in formato LP il loro quinto album, intitolato \"Leave it Behind\" mentre la stampa della versione CD \u00e8 affidata alla Railways Recordings, quest'ultima uscita discografica viene supportata da un tour europeo che li porta a suonare anche al MI AMI Festival nel 2012. Nel 2015 la Wild Honey &amp; Slowbeat produce, in doppio LP + CD, \"20 Years And You Still Don't Know Me\", una antologia di tutta la produzione del gruppo, pi\u00f9 alcuni inediti, per festeggiare i 20 anni di attivit\u00e0.\nNel 2018, anticipato dai singoli Stranger e Walking trough my hell, esce il nuovo disco, Moving Target. L'album, caratterizzato da roventi sonorit\u00e0 vintage e da un songwriting ispirato, racchiude nei suoi 11 pezzi, tutti originali, lo spirito e l'energia di 50 anni di rocknroll, da Chuck Berry ai Sonics, da Otis Redding ai Clash ed il primo Elvis Costello. Nel 2019 Moving Target viene nominato vincitore del \"Best Power Pop album\" nel 5\u00b0 Annual Manifesto Awards (USA)."}
{"id": "4184983", "revid": "486946", "url": "https://it.wikipedia.org/wiki?curid=4184983", "title": "Associazione Sportiva Dilettantistica Cogianco", "text": ""}
{"id": "4184989", "revid": "738436", "url": "https://it.wikipedia.org/wiki?curid=4184989", "title": "Halakhot", "text": ""}
{"id": "4184990", "revid": "738436", "url": "https://it.wikipedia.org/wiki?curid=4184990", "title": "Chalal", "text": ""}
{"id": "4184993", "revid": "767487", "url": "https://it.wikipedia.org/wiki?curid=4184993", "title": "Every Sunday", "text": "Every Sunday \u00e8 un cortometraggio del 1936 diretto da Felix E. Feist."}
{"id": "4184997", "revid": "287204", "url": "https://it.wikipedia.org/wiki?curid=4184997", "title": "Delta Herculis", "text": "Delta Herculis (\u03b4 Her, \u03b4 Herculis), conosciuta anche con il nome tradizionale di Sarin, \u00e8 una stella binaria situata nella costellazione di Ercole. Di magnitudine apparente +3,13, dista 79 anni luce dal sistema solare.\nOsservazione.\nGrazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,1 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella principale del sistema, denominata Delta Herculis Aa, \u00e8 classificata come subgigante bianca di tipo spettrale A3IV, anche se pare essere una tipica stella bianca di sequenza principale che sta ancora bruciando idrogeno all'interno del suo nucleo. La sua massa \u00e8 circa il doppio di quella solare, cos\u00ec come il suo raggio.\nPartendo dalla magnitudine assoluta della principale, si \u00e8 classificata la secondaria, Delta Herculis Ab, di classe F0. Questa componente ha una massa 1,6 volte quella del Sole, ed il raggio \u00e8 superiore del 50%. La distanza tra le due componenti \u00e8 di 1,45 UA e il periodo orbitale \u00e8 di 335 giorni.\nAltre tre stelle, Delta Herculis B, C e D, distano 12, 72 e 192 secondi d'arco in cielo dalla principale, ma il moto nello spazio di queste stelle non concorda con quello delle altre due e non sembrano quindi far parte del sistema."}
{"id": "4184998", "revid": "287204", "url": "https://it.wikipedia.org/wiki?curid=4184998", "title": "Punta Bianca (Alpi della Zillertal)", "text": "La Punta Bianca (3.371 - \"Hoher Wei\u00dfzint\" in tedesco) \u00e8 una montagna delle Alpi della Zillertal. Si trova sul confine tra l'Italia (Alto Adige) e l'Austria (Tirolo).\nCaratteristiche.\nLa montagna \u00e8 collocata ad oriente del Gran Pilastro.\nSalita alla vetta.\nSi pu\u00f2 salire sulla vetta partendo dal lago di Neves."}
{"id": "4184999", "revid": "1124164", "url": "https://it.wikipedia.org/wiki?curid=4184999", "title": "Lonno", "text": "Lonno (\"L\u00f2n\" in dialetto bergamasco) \u00e8 una frazione del comune di Nembro, in provincia di Bergamo.\nGeografia fisica.\nTerritorio.\nIl borgo di Lonno si trova su una sella naturale posta tra il Pizzo di Lonno e il Monte Valtrusa, propaggine montuosa situata sul lato orografico destro della bassa val Seriana, ad un'altezza di 702 m s.l.m..\nPosto in posizione panoramica da cui si pu\u00f2 ammirare gran parte della pianura bergamasca, sovrasta la piccola Valle del Luio, che nella sua parte finale funge da confine amministrativo tra Nembro ed Alzano Lombardo.\nLa rete viaria \u00e8 molto semplice e composta da due sole vie d'accesso: una proveniente da Nembro, che si dirama dalla SP36 che sale fino a Selvino, e l'altra da Alzano Lombardo, la quale tuttavia risulta essere chiusa al traffico (mediante dissuasori mobili) ed aperta alla viabilit\u00e0 solo in situazioni straordinarie.\nVi sono inoltre numerosi sentieri, mulattiere e strade private che collegano la localit\u00e0 con Monte di Nese, Alzano Sopra e Brumano (frazioni di Alzano), Salmezza e Viana. Tuttavia il pi\u00f9 importante \u00e8 quello che, utilizzato fino alla met\u00e0 del XX secolo come principale collegamento tra la frazione con il capoluogo e recentemente ripristinato con fondo lastricato, tocca il santuario dello Zuccarello, offrendo agli utenti un \u201cpercorso-vita\u201d.\nStoria.\nI primi insediamenti nell'area risalgono molto probabilmente all'et\u00e0 romana, come si evince dal toponimo di origine tardo-latina, \"Launus\", derivante dal nome della famiglia gentilizia romana che aveva possedimenti in questa zona.\nMa fu in epoca medievale che il borgo si svilupp\u00f2 e visse un periodo di prosperit\u00e0, trovandosi al centro di traffici commerciali.\nDa questi luoghi passava difatti la via Mercatorum, utilizzata da commercianti e viandanti per raggiungere la val Brembana, in quei tempi difficilmente raggiungibile utilizzando gli impervi sentieri del fondovalle.\nQuesta strada lastricata si sviluppava nel suo tratto iniziale in val Seriana: dopo aver raggiunto il paese di Nembro, guadagnava quota toccando Lonno, da cui si saliva fino a Salmezza. Da qui In breve si giungeva a Selvino, per poi scendere verso \"Trafficanti\" (frazione di Costa Serina) e quindi giungere a Serina.\nOltre a ci\u00f2, la storia di Lonno non presenta grandi eventi o date importanti, essendo stata scandita dalle abitudini dei propri abitanti. Popolazione di modesta estrazione, storicamente composta da allevatori, mandriani, agricoltori e operai nel campo della filatura della seta e dell'estrazione delle pietre coti.\nLa popolazione residente nel 1575 era pari a 250 abitanti, cresciuti a 320 nel 1672. A partire dal XVII secolo il borgo cominci\u00f2 a subire un forte fenomeno dell'emigrazione, sia stagionale che definitiva. Difatti gi\u00e0 nel 1736 la popolazione risultava scesa a 203 unit\u00e0, oscillando lievemente nei successivi 150 anni, fino al periodo del boom demografico che interess\u00f2 anche Lonno facendo lievitare gli abitanti a quota 514 nel 1911. Da quel momento l'emigrazione ricominci\u00f2 ad influire negativamente, portando i residenti a 454 nel 1934.\nA tal riguardo si stima che dal 1700 al 1934 ben 346 abitanti abbiano abbandonato il paese, con una fase maggiormente acuta nei primi decenni del XX secolo.\nQuesto fenomeno, che continua ancora ai giorni nostri, ha reso pi\u00f9 difficile la vita di chi resta, portando una diminuzione dei servizi, tra cui la scuola elementare, soppressa negli ultimi anni del XX secolo.\nLe cronache raccontano inoltre di diatribe con Nembro per il taglio e la raccolta della legna nel XVIII secolo, risoltesi soltanto con l'autonomia amministrativa. Questa fu ottenuta una prima volta il 17 aprile 1797 con la proclamazione della Repubblica Bergamasca, ma venne revocata pochi mesi dopo con l'istituzione della Repubblica Cisalpina. Ma gi\u00e0 nel settembre del 1798 l'autonomia amministrativa venne ripristinata, con il nuovo comune che inglob\u00f2 nei suoi confini il vicino borgo di Brumano. Tuttavia la successiva riorganizzazione territoriale, che prevedeva il mantenimento dell'autonomia comunale soltanto per i paesi che possedessero almeno 300 estimati (ovvero persone con un certo reddito che potessero pagare le tasse) avvenuta nel 1805, riaggreg\u00f2 Lonno a Nembro.\nLa storia recente riporta la costruzione del nuovo cimitero nel 1894, dell'acquedotto nel 1911, l'allargamento della strada che sale da Alzano nel 1964 e la costruzione della Nembro-Lonno nel 1968.\nLuoghi d'interesse.\nIl luogo di maggior interesse del paese \u00e8 la chiesa parrocchia dedicata a sant'Antonio abate. Dotata di un corpo principale con portico sul lato sudovest ed una cappella esterna addossata al lato nord-est, \u00e8 costituita da un'unica navata con quattro\ncappelle laterali.\nCostruita nel 1457, venne elevata a parrocchia gi\u00e0 nel 1461, anche se per i primi anni venne \"de facto\" posta sotto la tutela dell'arciprete di Nembro. Tuttavia non poche furono le difficolt\u00e0 per il mantenimento del grado di parrocchia, dato che la povert\u00e0 diffusa tra gli abitanti rendeva difficoltoso il reperire risorse finanziarie necessarie per stipendiare il parroco: non isolati furono i casi di aiuti inviati da emigranti.\nSuccessivi interventi videro una sostanziale ristrutturazione tra il 1734 ed il 1754, l'innalzamento del nuovo campanile nel 1744 e la costruzione di una nuova campata nel 1893.\nDal 1821 a chiesa custodisce il corpo di |San Modesto martire proveniente dalle catacombe di san Ciriaco, donato da Giacinto Bassi, parroco di Alzano Maggiore.\nAll'interno sono custoditi affreschi e tele di buon pregio, tra cui una \"Madonna col Bambino\" e i \"Santi Barbara e Lorenzo\" di Giovan Battista Moroni, un\u2019\"Annunciata\" attribuita\na Palma il Giovane, una \"Sacra Famiglia\" di Romeo Bonomelli e le opere di Giulio Licinio: la pala centrale di \"Sant'Antonio abate con i Santi Pietro, Paolo, Stefano, Giuseppe, Bernardino e Girolamo\" e la tela \"nozze di Santa Caterina d'Alessandria\".\nQuest'ultima fu donata dall'artista lonnese Mauro Pellicioli, che restaur\u00f2 gran parte delle opere presenti.\nNato a Lonno nel 1887 e formatosi presso l'Accademia Carrara di Bergamo sotto la guida di Ponziano Loverini, esercit\u00f2 le professioni di scenografo, restauratore e decoratore ben oltre i confini nazionali, come testimoniano i suoi interventi in chiese e musei di Svizzera, Francia, Germania ed Inghilterra."}
{"id": "4185000", "revid": "991694", "url": "https://it.wikipedia.org/wiki?curid=4185000", "title": "Saint Christophe Vall\u00e9e d\u2019Aoste", "text": ""}
{"id": "4185002", "revid": "599013", "url": "https://it.wikipedia.org/wiki?curid=4185002", "title": "Gino Menozzi", "text": "Carriera.\nCresciuto nella e nel Salsomaggiore, a partire dal 1951 disputa cinque campionati con il Parma, raggiungendo la promozione in Serie B al termine della stagione 1953-1954 e totalizzando 57 presenze nei due anni successivi in serie cadetta.\nIn seguito gioca per altri due anni in Serie B con la maglia del Catania disputando 34 gare."}
{"id": "4185005", "revid": "122223969", "url": "https://it.wikipedia.org/wiki?curid=4185005", "title": "Mario Ghirardi", "text": "Carriera.\nDopo essersi messo in mostra nella squadra di Castiglione delle Stiviere, disputa sei campionati di Serie C con il Mantova prima di passare al Monza, dove debutta in Serie B nel campionato 1954-1955 e gioca 84 gare in serie cadetta nell'arco di tre stagioni."}
{"id": "4185007", "revid": "599013", "url": "https://it.wikipedia.org/wiki?curid=4185007", "title": "Giacomo De Poli", "text": "Carriera.\nA partire dal 1948 disputa dieci campionati con la maglia del Monza, raggiungendo la promozione in Serie B al termine della stagione 1950-1951 e totalizzando 230 presenze, di cui 183 nei successivi sette campionati della serie cadetta."}
{"id": "4185028", "revid": "203752", "url": "https://it.wikipedia.org/wiki?curid=4185028", "title": "Distensione su panca", "text": ""}
{"id": "4185030", "revid": "767487", "url": "https://it.wikipedia.org/wiki?curid=4185030", "title": "Modal Euro-Ten du Pays de Charleroi 2012", "text": "Il Modal Euro-Ten du Pays de Charleroi 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Charleroi in Belgio dal 20 al 26 agosto 2012 su campi in terra battuta e aveva un montepremi di $25,000.\nVincitori.\nSingolare.\n Anna-Lena Friedsam ha battuto in finale Angelique van der Meet 6\u20134, 7\u20136(7\u20135)\nDoppio.\n S\u00e9verine Beltrame / Laura Thorpe hanno battuto in finale Ilona Kramen' / Di\u0101na Marcink\u0113vi\u010da 3\u20136, 6\u20134, [10\u20137]"}
{"id": "4185032", "revid": "110727643", "url": "https://it.wikipedia.org/wiki?curid=4185032", "title": "Bench press", "text": ""}
{"id": "4185033", "revid": "767487", "url": "https://it.wikipedia.org/wiki?curid=4185033", "title": "Synot Tip Open 2012", "text": "Il Synot Tip Open 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Praga in Repubblica Ceca dal 20 al 26 agosto 2012 su campi in terra battuta e aveva un montepremi di $25,000.\nVincitori.\nSingolare.\n Katarzyna Kawa ha battuto in finale Renata Vor\u00e1\u010dov\u00e1 6\u20134, 6\u20131\nDoppio.\n Jesika Maleckov\u00e1 / Tereza Smitkov\u00e1 hanno battuto in finale Anastasija Pivovarova / Arina Rodionova 6\u20131, 6\u20134"}
{"id": "4185037", "revid": "256896", "url": "https://it.wikipedia.org/wiki?curid=4185037", "title": "Il cane e l'agnello", "text": "Il cane e l'agnello (\"Canis ad Agnum Inter capellas\") \u00e8 una favola di Fedro, scritta nel I secolo e inclusa nell'opera \"Fabulae\".\nTrama.\nI protagonisti si trovano in un prato: un agnello sta belando fra le capre e un cane, vedendolo, gli dice: \"Sciocco, il tuo gregge \u00e8 da quella parte\". Tutt'altro gli risponde l'agnello sostenendo che cercava la madre che lo allattava, trascurando i suoi piccoli, anzich\u00e9 la sua genitrice che lo ha abbandonato.&lt;br&gt;Il cane tenta di far ragionare l'agnello manifestando l'importanza della sua vera madre, ma l'agnello irremovibile dichiara che \u00e8 meglio stare con una capra, giacch\u00e9 sua madre lo ha rifiutato e che presto, se fosse stato con lei, sarebbe diventato carne da macello: meglio restare con chi lo ama e lo cura.\nMorale della favola: le persone spesso non osservano le leggi e preferiscono stare con chi vogliono bene."}
{"id": "4185043", "revid": "21583", "url": "https://it.wikipedia.org/wiki?curid=4185043", "title": "George Underwood", "text": ""}
{"id": "4185045", "revid": "1489869", "url": "https://it.wikipedia.org/wiki?curid=4185045", "title": "Pierre Nicole", "text": "Biografia.\nInizi\u00f2 il suo corso di studi a Parigi e lo prosegu\u00ec alla Sorbona come discepolo del teologo casista Jacques de Sainte-Beuve (1613-1677) conseguendo il baccalaureato in teologia nel 1649 quando gi\u00e0 insegnava a Port-Royal dal 1646 contribuendo nel contempo alle polemiche nate sull'\"Agustinus\" di Giansenio che era stato pubblicato postumo a Lovanio nel 1640. Da questo momento Nicole, che aveva ormai interrotto la carriera ecclesiastica rimanendo per tutta la vita un chierico, senza mai entrare nel sacerdozio, divenne amico del teologo, filosofo e matematico Antoine Arnauld, uno dei capofila del giansenismo, condividendo con lui la discussione politica religiosa a cui partecipava usando, per propria sicurezza, nel corso degli anni, diversi pseudonimi\nFu Nicole a fornire a Blaise Pascal la documentazione usata per l'opera \"Les provinciales\" (1656) dove l'autore polemizzava contro la condanna di Arnauld per le sue concezioni gianseniste; lo stesso Nicole poi tradusse in latino l'opera di Pascal che fece pubblicare a Colonia nel 1658 con lo pseudonimo di Guillame Wendroc.\nDalla collaborazione con Arnauld nacque quella che \u00e8 stata considerata per molto tempo in Francia la principale fonte degli studi di logica: \"La Logique ou l'art de penser\" (o \"Logica di Port-Royal\"), pubblicata anonima a Parigi nel 1662. Nell'opera si trattavano, oltre che gli argomenti di logica, quelli relativi al linguaggio e alla gnoseologia rifacendoosi soprattutto ai temi cartesiani delle idee chiare e distinte e alla ragione come \"lume\" appartenente per natura a tutti gli uomini. Per gli autori la logica non \u00e8 pi\u00f9 quella formale e scolastica che insegna l'arte del discorso corretto ma quella di \u00abben condurre la propria ragione\u00bb.\nFrutto del lavoro in comune con Arnauld poi, sempre relativamente alla polemica giansenista, fu la pubblicazione nel 1664 del \"Justes plaintes des th\u00e9ologiens\", del \"Trait\u00e9 de la foi humaine\" e dell'\"Apologie des religieuses\".\nFra il 1664 e il 1665 Nicole pubblic\u00f2 le \"Lettres sur l'h\u00e9r\u00e9sie immaginaire\": un'opera che si rifaceva alle \"Provinciales\" di Pascal, in difesa dell \"Augustinus\" di Giansenio, che papa Innocenzo X aveva condannato, con la bolla \"Cum occasione\" (1653), come eretica e che la facolt\u00e0 di teologia di Parigi aveva individuata come fonte principale della dottrina giansenista.\nL'anno 1667 vide con la cosiddetta \"Pace della Chiesa\", la fine temporanea dello scontro tra cattolici e giansenisti che riprese nel 1679 quando si accentu\u00f2 la persecuzione dei giansenisti a causa della quale Nicole e Arnauld furono costretti a rifugiarsi nei Paesi Bassi. Nicole alla fine per\u00f2 si accord\u00f2 con la Chiesa di Roma che gli consent\u00ec di tornare in patria nel 1683. Ormai abbandonate le tesi gianseniste di Arnauld, Nicole diede prova del suo ravvedimento con la pubblicazione, avvenuta postuma nel 1715, del \"Trait\u00e9 de la gr\u00e2ce g\u00e9n\u00e9rale\".\nNegli ultimi anni della sua vita letteraria Nicole si dedic\u00f2 alla trattazione di temi legati alla discussione contemporanea sulla filosofia e la teologia della preghiera e al movimento quietista.\nNicole fu inoltre autore degli \"Essais de morale\", un'opera monumentale di ben sei volumi, pubblicati a Parigi nel 1671 e di opere di estetica (\"Epigrammatum delectus\", del 1659; \"Dissertatio de vera pulchritudine et adombrata\", dello stesso anno; \"Trait\u00e9 de la com\u00e9die\", del 1667) e di pedagogia (\"De l'\u00e9ducation d'un prince\", del 1670).\nLa sua salma fu inumata nella chiesa di San Medardo a Parigi."}
{"id": "4185048", "revid": "132266", "url": "https://it.wikipedia.org/wiki?curid=4185048", "title": "Bookmaker", "text": ""}
{"id": "4185053", "revid": "173617", "url": "https://it.wikipedia.org/wiki?curid=4185053", "title": "Le rane chiedono un re", "text": "Le rane chiedono un re (\"Ranae regem petierunt\") \u00e8 la seconda favola del primo libro delle \"Fabulae\" di Fedro, che \u00e8 attribuita a un discorso di Esopo\nTrama.\nDurante la tirannia ad Atene di Pisistrato, il popolo \u00e8 affranto e senza speranza, cos\u00ec il celebre Esopo decide di raccontare agli ateniesi una favola.&lt;br&gt;\nLe rane, che vagavano libere nelle paludi, chiesero con grande clamore un re a Zeus, che frenasse con la forza i loro costumi troppo dissoluti. Il padre degli dei rise e diede loro un piccolo travicello, che, lanciato, per l\u2019improvviso movimento e per il rumore nel cadere nello stagno, spavent\u00f2 quella specie fifona.&lt;br&gt;\nSubito tutte si rintanarono nel fango impaurite, fino a che cautamente una, in gran silenzio, fece capolino.\nIspezion\u00f2 per un po\u2019 il re e poi chiam\u00f2 tutte le altre. Vedendo che non si trattava altro che di un semplice travicello inanimato, subito tutte fugarono ogni paura. Le rane fecero a gara a chi lo raggiungeva prima e poi alcune vi salirono sopra e ognuna lo insult\u00f2 come meglio poteva, deridendo Giove e chiedendogli un re migliore, dato che quello era inutile.\nAllora Giove, indispettito, gett\u00f2 nello stagno delle rane una terribile biscia, che con i suoi denti aguzzi afferr\u00f2 molte rane. \nA quel punto inutilmente le rane fuggivano di qua e di l\u00e0, cercando di scamparla senza successo.\nLe rane superstiti mandano Ermes come ambasceria sull\u2019Olimpo, supplicando Zeus di riprendersi quella biscia malvagia. Ma egli disse a loro: \u201cVi avevo mandato un buon re e voi l\u2019avete rifiutato. Adesso, tenetevi quello malvagio\u201d.&lt;br&gt;\nMorale.\nLa storia suggerisce che \u00e8 meglio avere governanti incapaci ma innocui, piuttosto che astuti e autoritari. Pi\u00f9 in generale, il consiglio \u00e8 quello di tollerare una situazione spiacevole se c'\u00e8 il rischio che, cambiandola, questa peggiori radicalmente: a volte \u00e8 meglio accontentarsi di qualcosa che non ci danneggia, piuttosto che peccare di superbia e ricercare qualcosa di migliore che per\u00f2 poi si rivela in realt\u00e0 peggiore.\nNella cultura di massa.\nLa favola fu raccontata da Esopo in un discorso ad Atene durante la tirannia di Pisistrato. Il suo scopo era di persuadere gli Ateniesi a deporre Pisistrato in favore ad un altro tiranno, oppure, secondo altre versioni, addirittura per criticare la tirannia, a cui tra l'altro era contrario. Per\u00f2 Pisistrato, offeso e tra le altre cose contro la libert\u00e0 di parola, lo scacci\u00f2 dalla citt\u00e0. Il fatto che Fedro introduca la novella come un racconto di Esopo, ha generato il dubbio sull'attribuzione di questa favola.\nCome altre favole, essa fu trasformata in poesia da Jean de La Fontaine pubblicata nella terza raccolta delle col titolo di \"\"Le Rane vogliono un re\". A differenza della favola originale, l'animale che stermina le rane non \u00e8 una biscia, ma una gru.\nLa favola era inoltre una delle preferite del poeta Giuseppe Giusti, che nel 1841 ne scrisse una versione in versi, col titolo \"Il Re Travicello\"\".\nRe Travicello.\nDalla favola \u00e8 scaturita \"Re Travicello\", un'espressione idiomatica della lingua italiana. Si usa per indicare, spesso in senso dispregiativo, un sovrano inetto o una persona che occupa una posizione importante, ma che non ha autorit\u00e0 o capacit\u00e0 sufficienti a esercitarne il potere."}
{"id": "4185060", "revid": "300067", "url": "https://it.wikipedia.org/wiki?curid=4185060", "title": "Pavel Pumprla", "text": ""}
{"id": "4185062", "revid": "21583", "url": "https://it.wikipedia.org/wiki?curid=4185062", "title": "Howard Valentine", "text": "Prese parte ai Giochi olimpici di Saint Louis 1904 conquistando l'argento negli 800 metri piani e la medaglia d'oro nel cross a squadre insieme ad Arthur Newton, George Underwood, Paul Pilgrim e David Munson.\nPartecip\u00f2 anche ai Giochi olimpici intermedi nel 1906 nei 400 metri piani e negli 800 metri piani, ma in entrambi i casi non riusc\u00ec a qualificarsi per le fasi finali."}
{"id": "4185063", "revid": "767487", "url": "https://it.wikipedia.org/wiki?curid=4185063", "title": "Frederick Stanley Maude", "text": "Biografia.\nNato a Gibilterra da una famiglia di militari (suo padre aveva combattuto nella guerra di Crimea) studi\u00f2 al college di Eton e poi alla Royal Military Academy Sandhurst.\nNel febbraio 1884 Maude entra nelle Coldstream Guards.\nLa carriera militare.\nTra il marzo ed il settembre 1885 serve in Egitto e poi, promosso maggiore, nella seconda guerra boera.\nDal 1901 al 1904 Maude lavora per il governatore generale del Canada.\nNel 1911 viene promosso colonnello.\nLa Grande Guerra.\nAllo scoppio della prima guerra mondiale Maude combatte in Francia e nell'ottobre 1914 gli viene conferito il comando della 14. brigata. Ferito in combattimento, nell'aprile 1915 torna in patria ma dopo un mese \u00e8 nuovamente in Francia. Promosso general-maggiore viene trasferito al comando della 33. divisione.\nNell'agosto 1915 gli viene affidato il comando della 13. divisione di stanza a Suvla. Qui \u00e8 costretto a ritirarsi e nel marzo 1916 viene trasferito in Mesopotamia\nMaude arriv\u00f2 in Iraq poco dopo il fallimento dell'assedio di Kut e sostitu\u00ec il generale George Gorringe al comando delle \u201cTigris Corps\u201d. Alla fine del 1916 prender\u00e0 il comando di tutte le forze alleate della Mesopotamia al posto di Sir Percy Lake.\nOttenuti rinforzi, Maude condusse I suoi uomini ad una serie di vittorie avanzando lungo il fiume Tigri. Dopo aver conquistato Kut nel febbraio 1917, l'11 marzo 1917 entra a Baghdad e da qui lancia Offensiva di Samarrah verso i fiumi Eufrate e Diyala.\nIn novembre, durante la battaglia di Ramadi si ammala di colera e in pochi giorni muore."}
{"id": "4185068", "revid": "110157", "url": "https://it.wikipedia.org/wiki?curid=4185068", "title": "Museo Gino Tonutti", "text": "Il museo Gino Tonutti si trova nel comune di Remanzacco ed \u00e8 nato dalla grande passione per macchinari, auto e motori dell'imprenditore Gino Tonutti, scomparso nel 2003, che ha raccolto e messo a disposizione dei visitatori circa duecento esemplari di macchine agricole, che mostrano l'evoluzione tecnologica da met\u00e0 Ottocento fino ai nostri giorni. Inoltre vi \u00e8 raccontata la storia del motore a scoppio applicato alle automobili e motociclette.\nCollocato su un'area di 10.800 m2, il museo \u00e8 suddiviso in quattro sezioni.\nSezioni.\nSezione officina fabbrile.\nLa sezione contiene macchinari e attrezzi del battiferro, partendo da oggetti di vera e propria archeologia industriale come utensili del 1864 per fabbricare carri ed aratri.\nSezione macchinari agricoli.\nContiene attrezzi agricoli dal tardo Ottocento fino ad oggi.\nSezione auto d'epoca.\nSi possono ammirare una serie di auto d'epoca a partire dal 1915.\nSezione moto d'epoca.\nSi possono ammirare una serie di moto europee ed americane a partire dai primi anni del XX secolo."}
{"id": "4185070", "revid": "298229", "url": "https://it.wikipedia.org/wiki?curid=4185070", "title": "David Munson", "text": "Biografia.\nPrese parte ai Giochi olimpici di vincendo la medaglia d'oro nelle 4 miglia a squadre insieme ad Arthur Newton, George Underwood, Paul Pilgrim e Howard Valentine."}
{"id": "4185071", "revid": "111373", "url": "https://it.wikipedia.org/wiki?curid=4185071", "title": "Elettrotreno FFS RABe 1050", "text": "Gli elettrotreni RABe 1050 delle Ferrovie Federali Svizzere (FFS) sono stati dei complessi automotori elettrici multisistema, in grado cio\u00e8 di circolare sotto la maggior parte delle catenarie delle ferrovie dell'Europa occidentale, usati per i treni EuroCity delle FFS.\nNacquero a cavallo tra il 1988 e il 1989 dalla trasformazione a cura delle officine FFS di Zurigo degli elettrotreni Trans Europ Express RAe 1050, che furono riallestiti con l'aggiunta della seconda classe e la nuova coloritura in due tonalit\u00e0 di grigio simile a quella delle carrozze FFS tipo EuroCity.\nStoria.\nGenesi.\nDopo la soppressione dei treni Trans Europ Express Edelweiss e Iris, avvenuta rispettivamente nel 1979 e nel 1981, i cinque elettrotreni quadrisistema RAe 1051-1055 delle FFS restarono assegnati al solo TEE Gottardo per il quale era sufficiente un unico convoglio&lt;ref name=\"TEE/64-65\"&gt;.&lt;/ref&gt;. I restanti furono impiegati tra il 1981 e il 1983 per una relazione speciale tra la stazione FFS di Basilea e quella dell'aeroporto di Zurigo per conto della compagnia aerea Swissair e per corse turistiche o di affari organizzate dalle numerose societ\u00e0 di viaggi allora attive in Svizzera.\nLa decisione di ammodernare gli e di trasformare parte dei posti di seconda classe per utilizzarli sui collegamenti EuroCity fu presa dalle FFS nel 1983, ma non fu resa immediatamente operativa: infatti a partire dal 1984 due di questi convogli, semplicemente declassati in seconda classe nella carrozza ristorante e nelle due carrozze attigue, furono impiegati in doppia trazione per effettuare i treni tra Frasne e Berna, in coincidenza nella stazione francese con il TGV Parigi-Losanna, mantenuti in esercizio fino al 1987 quando lo stesso TGV inizi\u00f2 a effettuare il collegamento Parigi-Berna.\nLe trasformazioni iniziarono nel 1988 e avvennero nell'ordine sugli elettrotreni , 1052 e 1053, mentre l' rimaneva in servizio sul TEE Gottardo con il 1054 di scorta nel deposito locomotive della stazione centrale di Zurigo&lt;ref name=\"tT6/6\"&gt;&lt;/ref&gt;.\nServizi.\nIl servizio commerciale inizi\u00f2 il 25 settembre 1988 con l'elettrotreno che fu assegnato, con l' tenuto di scorta a Zurigo, al treno EuroCity Gottardo per sostituire l'omonimo TEE su cui aveva fatto servizio fino al giorno precedente l'elettrotreno TEE con l' di scorta. \nL'elettrotreno fu completato all'inizio del 1989, seguito entro maggio dello stesso anno dal 1051 e dal 1054, che poterono entrare in officina solo dopo essere stati distolti dal servizio sul TEE Gottardo.\nL'intero gruppo , assegnato al deposito di Zurigo, prese servizio con l'orario estivo del 30 maggio 1989 con un turno di tre giornate che consentiva di effettuare i treni EuroCity:\nCon l'orario estivo 1989, a causa del comfort superiore alla norma e del numero limitato di posti a disposizione, i servizi EC in questione vennero resi soggetti a supplemento comprensivo della riservazione dei posti. Gli elettrotreni cessarono il servizio con l'orario estivo 1992 sugli EC 33/34 \"Cisalpin\"/\"Lutetia\", trasformati in treni a materiale ordinario, e a partire dall'orario successivo persero anche l'EC 50/51 \"Manzoni\" che fu soppresso.\nDall'estate 1993 all'8 agosto 1994, data della loro trasformazione a materiale ordinario, furono assegnati agli EuroCity:\nFurono poi assegnati fino al ritiro definitivo dal servizio, avvenuto il 27 novembre 1999, agli InterCity ed Berna-Frasne che effettuavano servizio internazionale in coincidenza con i TGV Parigi-Losanna.\nRadiazione.\nDopo il ritiro dal servizio nel novembre 1999 gli elettrotreni furono avviati alla demolizione, dalla quale si salv\u00f2 il che fu riportato nelle condizioni di origine come elettrotreno TEE a cura della fondazione SBB Historic.\nCaratteristiche.\nGli elettrotreni mantennero le caratteristiche fondamentali degli TEE, la cui principale peculiarit\u00e0 era di poter viaggiare sulle principali reti ferroviarie dell'Europa Occidentale elettrificate a , cio\u00e8 Ferrovie Federali Svizzere (FFS), Ferrovia Federale Tedesca (DB) e Ferrovie Federali Austriache (\u00d6BB), a , cio\u00e8 Ferrovie Francesi (SNCF), a in corrente continua, cio\u00e8 Ferrovie dello Stato Italiane (FS), Ferrovie Belghe (SNCB), e a in corrente continua, cio\u00e8 Ferrovie Francesi (SNCF) e Ferrovie Olandesi (NS)&lt;ref name=\"TEE/60-65\"&gt;.&lt;/ref&gt;.\nL'intervento di trasformazione riguard\u00f2 principalmente le carrozze 5 e 6, modificate in carrozze di 2\u00aa classe, e la carrozza 4 in cui la sala ristorante, sostituita da un servizio con vassoi al posto, fu riallestita con una zona di 2\u00aa classe e un saloncino con 12 poltrone posto tra quest'ultima e il bar.\nGli elettrotreni trasformati mantennero lo stemma frontale con il marchio TEE, ma ricevettero la nuova coloritura a due tonalit\u00e0 di grigio simile a quella delle carrozze del parco EuroCity delle FFS, che ispir\u00f2 subito il soprannome \"graue maus\", cio\u00e8 topo grigio.\nIl numero dei posti a sedere fu portato da 216 a 243, di cui 84 di nelle carrozze 1 e 2, 147 di nelle carrozze 4, 5 e 6 e 12 poltroncine nella zona bar della carrozza 4. Malgrado l'aumento del numero dei posti a sedere, in seconda classe venne mantenuta la stessa distanza tra i sedili presente nella classe superiore, in modo tale da non pregiudicare la corrispondenza di questi con i finestrini.\nFurono adottate per l'intero convoglio poltrone in tessuto nero con rifiniture bianche, inserite in un ambiente con pannellature interne grigie arredate con specchi e immagini in bianco e nero di maestri fotografi elvetici.\nNel corso della trasformazione le FFS decisero di conservare l'intero arredamento di un elettrotreno TEE in previsione di una eventuale ritrasformazione da a alla cessazione definitiva del servizio ordinario. Questa possibilit\u00e0 si realizz\u00f2 concretamente con il riallestimento e il restauro allo stato di origine del treno TEE da parte della Fondazione SBB Historic, che gestisce il parco museale della FFS."}
{"id": "4185073", "revid": "131145", "url": "https://it.wikipedia.org/wiki?curid=4185073", "title": "Arthur L. Newton", "text": ""}
{"id": "4185074", "revid": "1516566", "url": "https://it.wikipedia.org/wiki?curid=4185074", "title": "Pensare all'immortalit\u00e0 del granchio", "text": "Pensare all'immortalit\u00e0 del granchio (Spagnolo \" Pensar en la inmortalidad del cangrejo\") \u00e8 una frase idiomatica utilizzata nei paesi di lingua spagnola, particolarmente in Messico, che significa sognare ad occhi aperti. La frase \u00e8 spesso un modo di dire umoristico per indicare che un certo individuo lascia vagare la mente, o che questi non \u00e8 seduto senza far nulla, ma \u00e8 invece impegnato in modo costruttivo in una contemplazione.\nLa frase \u00e8 spesso usata per svegliare qualcuno dal sogno ad occhi aperti: \u00abStai pensando all'immortalit\u00e0 del granchio?\u00bb (Spagnolo \u00ab\u00bfEst\u00e1s pensando en la inmortalidad del cangrejo?\u00bb).\nTaluni ritengono che la frase sia sempre meno utilizzata e quindi destinata al disuso in favore di espressioni come \"pensare alla sapienza della zanzara\" (\"pensando en la logica del mosquito\")."}
{"id": "4185078", "revid": "729019", "url": "https://it.wikipedia.org/wiki?curid=4185078", "title": "Battaglia di Ramadi (1917)", "text": "La battaglia di Ramadi \u00e8 stata un episodio della Campagna della Mesopotamia della Prima guerra mondiale e venne combattuta nel settembre 1917 in Iraq.\nContesto.\nDurante l'avanzata britannica verso Baghdad il comandante delle forze alleate in Mesopotamia, Frederick Stanley Maude, ordin\u00f2 alla 15. divisione indiana di attaccare Ramadi (circa 100 km a ovest di Baghdad, sulla riva sud del fiume Eufrate) dove era dispiegato una grande guarnigione ottomana. \nLa citt\u00e0 era gi\u00e0 stata attaccata dai britannici l'11 luglio ma le forze britanniche erano state costrette a ritirarsi verso Dhibban.\nLa battaglia.\nL'attacco cominci\u00f2 il 28 settembre. Grazie all'uso dei mezzi corazzati in poco tempo le forze ottomane vennero sconfitte. \nUn loro tentativo di fuga durante la notte venne sventato dalla cavalleria britannica e la mattina del 29 ottobre l'intera guarnigione si arrese."}
{"id": "4185079", "revid": "1305772", "url": "https://it.wikipedia.org/wiki?curid=4185079", "title": "Codice internazionale per la sicurezza delle navi e degli impianti portuali", "text": "Il Codice internazionale per la sicurezza delle navi e degli impianti portuali (anche detto codice ISPS) International Ship and Port Facility Security , diviso in due parti (A e B), \u00e8 un regolamento della UE che \u00e8 stato adottato il 12 dicembre 2002 con la risoluzione 2 della Conferenza dei governi contraenti della Convenzione internazionale per la salvaguardia della vita umana in mare (SOLAS) del 1974."}
{"id": "4185089", "revid": "21583", "url": "https://it.wikipedia.org/wiki?curid=4185089", "title": "Frank Waller", "text": "Prese parte ai Giochi olimpici di Saint Louis 1904 conquistando due medaglie d'argento ni 400 metri piani e nei 400 metri ostacoli."}
{"id": "4185096", "revid": "400694", "url": "https://it.wikipedia.org/wiki?curid=4185096", "title": "Dispositivo ottico", "text": ""}
{"id": "4185101", "revid": "767487", "url": "https://it.wikipedia.org/wiki?curid=4185101", "title": "Gontier de Soignies", "text": "Biografia.\nGontier nacque a Soignies nella regione dell'Hainaut nel Sacro romano impero. La sua vita \u00e8 in gran parte sconosciuta, anche se nelle sue opere allude a dei viaggi in Francia e in Borgogna, sotto la protezione di Ottone I.\nUna delle sue composizioni \u00e8 menzionata in \"Le Roman de la rose ou de Guillaume de Dole\" di Jean Renart.\nOpere.\nA Gontier sono attribuite 34 canzoni d'amore, ognuna delle quali \u00e8 preservata in diversi manoscritti, anche se in realt\u00e0 soltanto 27 opere vengono considerate sue. La sua poesia \u00e8 di stile lirico e rotrouenge.\nElenco dei brani principali "}
{"id": "4185104", "revid": "767487", "url": "https://it.wikipedia.org/wiki?curid=4185104", "title": "Tontolini e l'asino", "text": "Tontolini e l'asino \u00e8 una comica muta del 1912, interpretata da Polidor allias \"Tontolini\". All'estero la comica \u00e8 conosciuta anche con il titolo \"Jenkis and the donkey\"."}
{"id": "4185106", "revid": "287204", "url": "https://it.wikipedia.org/wiki?curid=4185106", "title": "William Verner", "text": "Prese parte ai Giochi olimpici di Saint Louis 1904 conquistando una medaglia d'argento nei 1500 metri e una seconda medaglia dello stesso colore nel Cross a squadre sotto la bandiera della Squadra mista, insieme ai connazionali Jim Lightbody, Lacey Hearn, Sidney Hatch e al francese Albert Corey."}
{"id": "4185115", "revid": "121030870", "url": "https://it.wikipedia.org/wiki?curid=4185115", "title": "Aerodynamik", "text": " Aerodynamik \u00e8 un singolo del gruppo musicale tedesco Kraftwerk, pubblicato nel 2004 come estratto dall'album \"Tour de France Soundtracks\".\nDescrizione.\nRegistrato nel 2004, il singolo \u00e8 stato realizzato in collaborazione con il gruppo britannico, Hot Chip.\nNel settembre del 2007, il pezzo \u00e8 stato ripubblicato, insieme al brano \"La Forme\" in versione remix dal gruppo degli Hot Chip. . Il remix di Alex Gopher ed Etienne de Crecy, inoltre, apparve nella colonna sonora di \"Wipeout Pulse\"."}
{"id": "4185121", "revid": "438678", "url": "https://it.wikipedia.org/wiki?curid=4185121", "title": "Codifica fissa", "text": "In informatica, con l'espressione codifica fissa (in inglese \"hard coding\"), o valori cablati si intende la prassi di introdurre in un codice sorgente dei valori costanti che non possono essere cambiati senza ricompilazione del codice sorgente e quindi \"irrigidiscono\" il programma ottenuto dalla compilazione di quel codice sorgente.\nQuesta prassi \u00e8 quindi considerata negativa nella programmazione in quanto i valori di variabili costanti vengono inseriti direttamente nella logica di programmazione e duplicati quando necessario.\nL'alternativa sta nel sostituire i valori costanti con valori letti da file di configurazione, da un database o passati come parametri da linea di comando all'avvio del programma.\nEsempio.\nif (codice == 1)\n // fai qualcosa\n codice = 2;\nelse if (codice == 2)\n // fai qualcosa\n codice = 3;\nEcco un esempio di codice equivalente scritto con uno stile di programmazione migliore:\nint STATO_INSERITO = 1;\nint STATO_LAVORAZIONE = 2;\nint STATO_ARCHIVIATO = 3;\nif (codice == STATO_INSERITO)\n // fai qualcosa\n codice = STATO_LAVORAZIONE;\nelse if (codice == STATO_LAVORAZIONE)\n // fai qualcosa\n codice = STATO_ARCHIVIATO;\nSvantaggi.\nGli svantaggi nel cablare valori nella logica di esecuzione sono molteplici:"}
{"id": "4185122", "revid": "124821948", "url": "https://it.wikipedia.org/wiki?curid=4185122", "title": "Vladimir \u0160timac", "text": ""}
{"id": "4185123", "revid": "287204", "url": "https://it.wikipedia.org/wiki?curid=4185123", "title": "Vladimir Stimac", "text": ""}
{"id": "4185129", "revid": "79227", "url": "https://it.wikipedia.org/wiki?curid=4185129", "title": "Great Bookham", "text": "Great Bookham \u00e8 un villaggio della contea di Surrey, Inghilterra; \u00e8 situato nel distretto della Mole Valley tra Leatherhead e Guildford. \u00c8 citato in un documento del VII secolo. \n\u00c8 il luogo di nascita di Roger Waters, principale compositore ed ex leader dei Pink Floyd. \nIl paese \u00e8 noto per il Polesden Lacey, una casa di campagna del XVII secolo situata nella parte meridionale. L'edificio, propriet\u00e0 del National Trust for Places of Historic Interest or Natural Beauty dal 1942, ospita una collezione d'arte ed \u00e8 aperto al pubblico."}
{"id": "4185159", "revid": "599013", "url": "https://it.wikipedia.org/wiki?curid=4185159", "title": "Eberhard Janotta", "text": ""}
{"id": "4185168", "revid": "767487", "url": "https://it.wikipedia.org/wiki?curid=4185168", "title": "Karl-Heinz Ilsch", "text": ""}
{"id": "4185171", "revid": "661526", "url": "https://it.wikipedia.org/wiki?curid=4185171", "title": "Grayscale", "text": ""}
{"id": "4185177", "revid": "1884099", "url": "https://it.wikipedia.org/wiki?curid=4185177", "title": "L'Impero colpisce ancora (romanzo)", "text": "L'Impero colpisce ancora (titolo originale \"The Empire Strikes Back\") \u00e8 un romanzo di fantascienza del 1980 scritto da Donald F. Glut come trasposizione letteraria del film omonimo dello stesso anno, scritto da George Lucas sulla sceneggiatura di Leigh Brackett e Lawrence Kasdan e diretto da Irvin Kershner. Il romanzo \u00e8 stato edito in italiano per la prima volta da Mondadori nello stesso anno. \u00c8 da considerarsi facente parte dell'Universo espanso.\nTrama.\nSono trascorsi due anni dalla battaglia di Yavin IV e le forze dell'Alleanza Ribelle si sono rifugiate nella Base Echo sul pianeta ghiacciato Hoth per sfuggire alla persecuzione da parte delle armate imperiali. Per scovare i ribelli, Dart Fener ha inviato ai pi\u00f9 remoti confini dello spazio dei droidi-sonda, servendosi anche di cacciatori di taglie, tra cui Boba Fett, Bossk, IG-88, 4-LOM e Zuckuss, desiderosi soprattutto di catturare Ian Solo, sul quale il potente Jabba the Hutt ha posto una sostanziosa taglia.\nDurante una ricognizione Luke viene attaccato da un wampa, un pericoloso animale delle nevi, riesce a fuggire ma sorpreso dal freddo sviene, non prima di vedere lo spirito del suo defunto maestro Obi-Wan Kenobi che gli dice di andare sul pianeta Dagobah per farsi addestrare dal vecchio leader dell'Ordine Jedi Yoda. Luke viene salvato da Ian nel mezzo di una tempesta di neve e poco dopo la base ribelle viene attaccata da Dart Fener, che ha ricevuto delle informazioni da un droide-sonda. Assaliti in forze, i ribelli tentano di opporre resistenza e riescono a distruggere alcuni veicoli AT-AT imperiali ma, di fronte alla potenza del loro attacco, sono costretti a lasciare il pianeta a bordo delle loro astronavi, con l'obiettivo di riunirsi nei pressi dell'asteroide Polis Massa. Essendo impegnati a coordinare la fuga, Leila Organa e il droide D-3BO non riescono a salire su alcun trasporto e scappano con Ian e Chewbecca a bordo del \"Millennium Falcon\".\nIncalzati dalle forze imperiali, Ian e compagni sono costretti alla fuga dalla flotta nemica, mentre Luke e C1-P8, anzich\u00e9 recarsi al punto d'incontro, fanno rotta a bordo di un X-Wing verso Dagobah, pianeta sul quale Luke viene istruito dall'anziano Yoda, inizialmente riluttante sul fatto di istruirlo perch\u00e9 troppo vecchio e avventato, ma alla fine viene convinto da Obi-Wan.\nIntanto, Leila e Ian sono braccati da una flotta di \"Star Destroyer\" e il \"Super Star Destroyer Executor\" comandato dall'ammiraglio Piett che ha rimpiazzato l'ammiraglio Ozzel reo di essere uscito dall'iperspazio troppo vicino alla base ribelle e avere permesso l'evacuazione, con a bordo il malvagio Signore dei Sith, sul quale ha un dialogo con l'ologramma del suo maestro, il famigerato Imperatore Palpatine, a proposito di Luke per cercare di corromperlo al lato oscuro. Dopo qualche scontro con la flotta nemica e aver perso l'uso dell'iperguida, Ian e Leila, si dirigono verso Citt\u00e0 delle nuvole, centro industriale volante del pianeta Bespin amministrato da Lando Calrissian, amico di vecchia data di Ian, per effettuare le riparazioni del caso. Essi per\u00f2 ignorano di essere seguiti dal cacciatore di taglie Boba Fett e subito dopo il loro arrivo, Lando li consegna a Fener che ha deciso di utilizzarli come esca per tendere una trappola a Luke. Lando cerca di spiegare a Ian e Leila di essere stato costretto a tradirli per evitare che l'Impero occupasse la sua citt\u00e0.\nQuando lo catturer\u00e0, Fener ha intenzione di tenere Luke in ibernazione nella carbonite e sceglie Ian per fare una prova che il processo funzioni e non crei danni permanenti. Solo viene cos\u00ec ibernato in una lastra di carbonite, non prima di sapere che la principessa \u00e8 innamorata di lui, e Fener lo affida a Boba Fett, che vuole portarlo da Jabba the Hutt per riscuoterne la taglia a bordo del suo \"Slave I\". Intanto, Lando aiuta Leila e gli altri a scappare con il Falcon. Nel frattempo Luke arriva a Citt\u00e0 delle nuvole e cade nella trappola tesagli da Fener e dai suoi assaltatori. Luke e il signore oscuro ingaggiano un duello con le spade laser, che li porta sul condotto d'aria centrale della Citt\u00e0 delle nuvole. Fener ha il sopravvento e con un colpo di spada taglia di netto la mano destra di Luke, disarmandolo e mettendolo alle corde. Il Sith allora tenta Luke, offrendogli di governare la galassia insieme a lui e rivelandogli di essere suo padre. Inorridito e incredulo, Luke rifiuta l'offerta di Fener (pieno di dolore e rabbia) e per fuggire, (non avendo altra scelta), si lancia gi\u00f9 nel condotto d'aria fino a raggiungere un sistema di tubi che lo espelle all'esterno, fortunatamente, sotto la pancia della Citt\u00e0 delle nuvole ci sono delle antenne e Luke riesce ad aggrapparsi a una di queste. Lancia un disperato appello telepatico che viene sentito da Leila, la quale fa tornare indietro il \"Millennium Falcon\" a raccoglierlo.\nIl Falcon riesce a fuggire e Luke sale a bordo di una fregata medica ribelle dove gli viene impiantata una mano artificiale. Mentre Luke, Leila, C1-P8 e D-3BO guardano fuori dal centro medico verso la galassia, Lando e Chewbecca partono alla volta del pianeta Tatooine per trovare il palazzo di Jabba the Hutt dove viene tenuto Ian.\nEdizioni.\nOltre all'edizione del 1980, nel 1997 il romanzo fu riedito in concomitanza con la riprogrammazione nei cinema di una versione rimasterizzata del film. Tale edizione \u00e8 stata pubblicata dalla Sperling &amp; Kupfer. Nella riedizione del 2005, sempre della Sperling &amp; Kupfer, il titolo \u00e8 preceduto da \"Star Wars\" per celebrare l'imminente episodio conclusivo della saga al cinema (\"Star Wars Episodio III - La vendetta dei Sith\").\nDifferenze tra il romanzo e il film.\nIl libro presenta alcune differenze rispetto alla pellicola:"}
{"id": "4185191", "revid": "92723", "url": "https://it.wikipedia.org/wiki?curid=4185191", "title": "Silvester de Everdon", "text": "Fu Lord Cancelliere di Inghilterra e vescovo di Carlisle.\nBiografia.\nEverdon proveniva dal villaggio di Everdon, vicino a Daventry, nel Northamptonshire, ma, oltre al fatto che era imparentato con una famiglia importante di Thorp, non si sa altro della sua genealogia.\nFu sacerdote nel Northamptonshire dal 1219. Nel 1229 entr\u00f2 al servizio di Ralph Neville, che era vescovo di Chichester e Lord Cancelliere, come impiegato della cancelleria e prosegu\u00ec in tale mansione fino alla sua elezione a vescovo di Carlisle.\nNel 1244, Everdon divenne lord cancelliere, incarico che mantenne fino al 1246.\nNel 1245, divenne arcidiacono di Chester.\nVerso il 1\u00ba settembre 1246, fu eletto alla sede di Carlisle, ma non accett\u00f2 la nomina; probabilmente, non accett\u00f2 la nomina a causa delle preoccupazioni per essere stato ricompensato con un ufficio clericale per il lavoro secolare svolto.\nSembra che re Enrico III d'Inghilterra abbia poi persuaso Everdon che l'elezione fosse canonica, cosicch\u00e9 pot\u00e9 essere rieletto nel novembre 1246, elezione che egli accett\u00f2.\nIn precedenza, Matthew Paris aveva descritto Silvester come \"l'impiegato fedele del Re, caro e riservato, che ottenne il primo posto nella cancelleria, dove lo aveva servito saggiamente\" e sicuramente Enrico possedeva la capacit\u00e0 di persuadere Silvester ad accettare l'episcopato.\nFu quindi consacrato il 13 ottobre 1247.\nDurante il periodo del suo episcopato, si oper\u00f2 per dirimere una disputa di lunga durata riguardante le finanze della sede episcopale, che era sorta tra il Vescovo e i canonici.\nServ\u00ec anche come giudice reale e partecip\u00f2 alle sedute del Parlamento.\nMor\u00ec il 13 maggio 1254 a seguito di una caduta da cavallo nei pressi di Northampton, mentre era in cammino verso la corte reale.\nEverdon \u00e8 sepolto nella Chiesa del Tempio a Londra."}
{"id": "4185192", "revid": "52345468", "url": "https://it.wikipedia.org/wiki?curid=4185192", "title": "URFM", "text": ""}
{"id": "4185200", "revid": "767487", "url": "https://it.wikipedia.org/wiki?curid=4185200", "title": "Joar Hoff", "text": "Biografia.\n\u00c8 il fratello di Ivar Hoff.\nCarriera.\nGiocatore.\nClub.\nHoff gioc\u00f2 nel Lillestr\u00f8m e nello Str\u00f8mmen, nel 1961. Nel 1964, fu in forza al V\u00e5lerengen.\nDopo il ritiro.\nHoff fu allenatore del Sander dal 1971 al 1972, nel 1974 e nel 1977. Guid\u00f2 il Lillestr\u00f8m nel 1973, dal 1975 al 1976 e nel 1982. Nel 1978, fu tecnico del V\u00e5lerengen e dal 1979 al 1981 dello Str\u00f8mmen. Guid\u00f2 ancora lo Str\u00f8mmen nel 1983, per poi diventare allenatore del L\u00f8renskog nel 1985.\nNel 1999, fu presidente dell'Asker."}
{"id": "4185202", "revid": "782150", "url": "https://it.wikipedia.org/wiki?curid=4185202", "title": "Brani musicali sull'Associazione Sportiva Roma", "text": ""}
{"id": "4185203", "revid": "1573940", "url": "https://it.wikipedia.org/wiki?curid=4185203", "title": "Fotbal Club Col\u021bea Bucure\u0219ti", "text": "Il Fotbal Club Col\u021bea Bucure\u0219ti \u00e8 stata una squadra di calcio rumena fondata nel 1913 e attiva fino al 1941, anno in cui si \u00e8 sciolta. Ha disputato quattro edizioni del campionato di calcio rumeno.\nStoria.\nIl club \u00e8 stato fondato nel 1913 come \"Club Sportiv Col\u021bea Bucure\u0219ti\" da alcuni studenti di Bucarest appassionati di calcio. L'idea era di creare una squadra formata da calciatori rumeni mentre le altre principali formazioni erano prevalentemente composte da lavoratori stranieri.\nPartecip\u00f2 ai campionati a partire dall'edizione 1914-1915 ottenendo il miglior risultato (considerando il numero di squadre partecipanti) nel 1920-1921 quando termin\u00f2 al quarto posto su sette squadre.\nCon la riforma dei campionati disput\u00f2 il girone della capitale non venendo mai ammessa alla fase nazionale mentre con la creazione del torneo a girone unico compare unicamente nella Divizia C del 1937-38. Con la pausa del campionato a causa della seconda guerra mondiale il club si scioglie.\nNel 1920 il club fonda filiali a Bra\u0219ov e Ploie\u0219ti.\nTra i giocatori merita menzione Nicolae Sec\u0103reanu, centrocampista, famoso baritono dopo il ritiro\nStadio.\nIl terreno di gioco principale era il \"Sf\u00e2ntu Elefterie\", nei pressi dell'attuale Hotel Sofitel. Ha giocato inoltre al Bolta Rece, primo campo da gioco della capitale, e al Ple\u0219oianu."}
{"id": "4185206", "revid": "205197", "url": "https://it.wikipedia.org/wiki?curid=4185206", "title": "Col\u021bea Bucure\u0219ti", "text": ""}
{"id": "4185208", "revid": "205197", "url": "https://it.wikipedia.org/wiki?curid=4185208", "title": "Col\u021bea Bucarest", "text": ""}
{"id": "4185210", "revid": "205197", "url": "https://it.wikipedia.org/wiki?curid=4185210", "title": "Coltea Bucarest", "text": ""}
{"id": "4185213", "revid": "116589146", "url": "https://it.wikipedia.org/wiki?curid=4185213", "title": "Le citt\u00e0 segrete", "text": "Le citt\u00e0 segrete (\"Cities of the underworld\") \u00e8 un documentario statunitense.\nNel programma i viaggiatori Don Wildman ed Eric Geller, svelano antiche costruzioni sotterranee usate nel passato come mezzo difensivo, locali clandestini o prigioni in alcune fra le citt\u00e0 pi\u00f9 importanti del mondo.\nTrasmesso in Italia su History e su Focus. Dal 1 ottobre 2017 anche sul nuovo canale Alpha.\nEpisodi.\nStagione 1.\n14 Episodi\nStagione 2.\n12 Episodi (Alcuni titoli non sono disponibili in lingua italiana)\nStagione 3.\n12 Episodi"}
{"id": "4185217", "revid": "228587", "url": "https://it.wikipedia.org/wiki?curid=4185217", "title": "Greyscale", "text": ""}
{"id": "4185219", "revid": "1363832", "url": "https://it.wikipedia.org/wiki?curid=4185219", "title": "Willy Holzm\u00fcller", "text": ""}
{"id": "4185220", "revid": "767487", "url": "https://it.wikipedia.org/wiki?curid=4185220", "title": "Treviso Foot-Ball Club 1929-1930", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1929-1930.\nStagione.\nNella stagione 1929-30 c'\u00e8 nuovo cambio di presidenza, con Silvio Gemin che rester\u00e0 alla guida fino al 1932.\nLa squadra \u00e8 artefice di una bella stagione in Prima Divisione, conclusa al quinto posto posto, a pari merito con Mirandolese, con 31 punti frutto di 11 vittorie, 9 pareggi e 8 sconfitte, e subisce prima una pesante sconfitta a Ferrara contro la per 6-1, poi realizza una larghissima vittoria per 9-0 contro la Mirandolese.\nGrande stagione di Antonio Bisigato che dopo gli 8 gol della stagione precedente, ne realizza ben 13 in questa."}
{"id": "4185221", "revid": "287204", "url": "https://it.wikipedia.org/wiki?curid=4185221", "title": "Willy Holzmuller", "text": ""}
{"id": "4185222", "revid": "461603", "url": "https://it.wikipedia.org/wiki?curid=4185222", "title": "Willy Holzmueller", "text": ""}
{"id": "4185231", "revid": "640469", "url": "https://it.wikipedia.org/wiki?curid=4185231", "title": "Terence Martin McFlynn", "text": ""}
{"id": "4185233", "revid": "1573940", "url": "https://it.wikipedia.org/wiki?curid=4185233", "title": "Sekai no ch\u016bshin de, ai o sakebu (serie televisiva)", "text": " \n, conosciuta in inglese come Crying Out Love, in the Center of the World, \u00e8 un dorama stagionale estivo prodotto da TBS e mandato in onda nel 2004; si tratta della trasposizione televisiva del romanzo di Ky\u014dichi Katayama del 2001 divenuto un best seller in patria e pubblicato in italiano col titolo \"Gridare amore dal centro del mondo\". La versione televisiva contiene una trama in parte originale che non compare nel libro.\nLa storia ha anche avuto un adattamento manga illustrato da Kazumi Kazui nel 2004, pubblicato negli Stati Uniti col titolo \"Socrates in Love\" e in Italia da Kappa Edizioni in volume unico; nel 2005 ne \u00e8 stato poi prodotta una versione cinematografica coreana dal titolo \"My Girl and I\", un remake della prima pellicola cinematografica nipponica \"Sekai no ch\u016bshin de, ai o sakebu\".\nTrama.\nUn uomo di 34 anni, medico impegnato e molto apprezzato da tutti, non riesce a superare il grande trauma del suo passato, nonostante il fatto siano oramai gi\u00e0 passati quasi 17 anni: la tragica perdita del grande amore della sua vita. Torna nella citt\u00e0 della sua giovinezza dove ancora abita la sua famiglia e l\u00ec incomincia a ripercorrere con la memoria tutti gli episodi trascorsi di quel breve ma indimenticabile periodo, quando la sua Aki faceva ancora parte di questo mondo. \u00c8 tornato per vedere un'ultima volta il suo vecchio liceo prima che venga demolito, ma a lui non sembrano passati 17 anni, bens\u00ec tutto gli si ripresenta pi\u00f9 vivo che mai come se fosse appena accaduto.\nUna sua conoscente, una donna della sua stessa et\u00e0 con un figlio piccolo che gi\u00e0 s'\u00e8 molto affezionato all'uomo, lo segue e viene un po' alla volta a conoscenza del dolore struggente che ancora attanaglia il cuore di Saku: quando lei era incinta e il padre gi\u00e0 se n'era andato lasciandola sola, Saku \u00e8 stato l'unico a supportarla e consigliarla di non abortire ma tenere nonostante tutto il bambino. Oggi quel bambino chiede a Saku se vuole diventare il suo nuovo pap\u00e0: ma lui porta ancora sempre con s\u00e9 una boccetta con le ceneri di Aki, che non \u00e8 mai riuscito in tutto questo tempo a disperdere nell'aria per liberarsi finalmente di quel passato che non vuole passare.\nIn una piccola cittadina del sud del Giappone della seconda met\u00e0 degli anni '80, Sakutaro \"Saku\" e Aki e i loro amici, che hanno gi\u00e0 trascorso assieme gli anni delle scuole medie come compagni di classe, si apprestano a diventare studenti liceali: il gruppo condivide i piccoli problemi personali di quell'et\u00e0, ogni tanto fanno qualche escursione e si aiutano con le lezioni.\nDopo essersi goduti le vacanze estive tornano sui banchi di scuola, e stavolta a Saku capita improvvisamente d'innamorarsi di Aki, nonostante il fatto ch'ella sia gi\u00e0 segretamente (neppure lei lo sa) amata da Tomoyo, il ragazzo timido e occhialuto della compagnia. Aki \u00e8 rappresentante di classe e sta preparando una rappresentazione del Romeo e Giulietta di William Shakespeare per il festival scolastico. Hanno tutti 17 anni, sono nel pieno delle forze e pieni di sogni e speranze.\nPurtroppo per\u00f2 poco dopo alla ragazza viene diagnosticato un principio di leucemia, questo dopo esser stata in gita con Saku nell'isola abbandonata davanti alla baia ed aver trascorso la notte assieme: la giovane inizia ad aver sempre pi\u00f9 frequenti capogiri e svenimenti e forti perdite di sangue dal naso. Tale infermit\u00e0 la rende sempre pi\u00f9 incapace di veder gli amici o anche solo di uscir di casa, fino a che non viene ricoverata d'urgenza in ospedale a tempo indeterminato.\nSaku e gli altri rimangono letteralmente travolti dalla notizia e cercano di fare quanto \u00e8 nelle loro possibilit\u00e0 per tener alto il morale della compagna: Aki era stata molto vicina a Saku consolandolo quando questi aveva dovuto affrontare la perdita del nonno a cui era molto legato e questo il ragazzo non pu\u00f2 certo dimenticarlo; da perfetto innamorato dedica ogni attimo del suo tempo libero a lei. Riesce a trattener Aki dal suicidio in un momento di disperazione della ragazza, la quale cerca di annegarsi in mare: gli promette solennemente di stargli sempre accanto e non abbandonarla mai, qualsiasi cosa accada.\nContinuano a comunicare e scambiarsi messaggi attraverso una serie di audiocassette che registrano e che poi si passano l'un l'altro; lei \u00e8 confinata in una stanza d'ospedale e non pu\u00f2 pi\u00f9 vedere il cielo, chiede pertanto a Saku di fotografarlo per lei. Aki non potr\u00e0 andare in gita con la sua classe in Australia come avrebbe tanto desiderato, soprattutto per poter vedere il \"centro del mondo\" che secondo la tradizione aborigena \u00e8 situato nelle Ayer Rock o monte Uluru. Saku acquista i biglietti per portarvela e fargli realizzare cos\u00ec il suo ultimo desiderio; ma Aki muore poco prima della partenza.\nDiciassette anni dopo Saku \u00e8 ancora tormentato e non riesce a superare il dolore terribile che pi\u00f9 vivo che mai lo attanaglia; in ricordo di lei ha studiato per diventare un medico affermato e poter cos\u00ec aiutar altre persone con lo stesso male del suo primo grande amore. Tornato in paese tenta il suicidio nello stesso luogo dove lui stesso l'aveva impedito ad Aki, ma qualcosa lo trattiene. Ritorna anche in superficie il ricordo di quando si sono fatti una fotografia con lei vestita da sposa, come se fossero diventati marito e moglie. Il padre di Saku ha ereditato il negozio di fotografo del nonno ed anche il ragazzo coltiva la passione di catturare e fermare in certo qual modo il tempo attraverso uno scatto.\nPer tutti gli anni passati come ricercatore specializzato in malattie incurabili Saku ha sempre vissuto come se met\u00e0 del suo essere fosse morto con Aki 17 anni prima.\nSigla.\n\"Katachi aru mono\" di K\u014d Shibasaki."}
{"id": "4185240", "revid": "767487", "url": "https://it.wikipedia.org/wiki?curid=4185240", "title": "Karl-Heinz Holze", "text": ""}
{"id": "4185242", "revid": "767487", "url": "https://it.wikipedia.org/wiki?curid=4185242", "title": "Treviso Foot-Ball Club 1930-1931", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1930-1931.\nStagione.\nNell'ottimo campionato 1930-31 il Treviso viene riaffidato alla guida di Laszlo Gyozonek, e i risultati si vedono subito: quarto posto in campionato grazie a 11 vittorie, 10 sconfitte e 5 pareggi, e bomber Bisigato realizza la bellezza di 17 gol in 25 partite, confermandosi un'autentica macchina da gol.\nC'\u00e8 di nuovo per\u00f2 una situazione di difficolt\u00e0 economica all'interno del club e vengono venduti dei pezzi pregiati nel mercato, tra cui anche quella di Bisigato che finisce al e permette alla societ\u00e0 di ripianare il bilancio; ma in futuro l'attaccante torner\u00e0 a vestire la maglia biancoceleste."}
{"id": "4185250", "revid": "339392", "url": "https://it.wikipedia.org/wiki?curid=4185250", "title": "Inglese semplificato", "text": ""}
{"id": "4185253", "revid": "729019", "url": "https://it.wikipedia.org/wiki?curid=4185253", "title": "Offensiva di Samarrah", "text": "L'offensiva di Samarrah \u00e8 stato un episodio della Campagna di Mesopotamia della Prima guerra mondiale.\nContesto.\nDopo la caduta di Baghdad l'11 marzo 1917 le forze britanniche erano minacciate da una guarnigione ottomana composta da circa 10.000 uomini sotto il comando di Halil Kut alla quale poco dopo si aggiunsero i 15.000 soldati di Ali \u0130hsan S\u00e2bis che si stava ritirando dalla Persia dove era stato sconfitto dall'esercito imperiale russo.\nLa battaglia.\nIl comandante britannico Frederick Stanley Maude decise che per evitare rischi era necessario prendere il controllo anche dell'area di Samarra (circa 130\u00a0km a nord di Baghdad).\nLe operazioni iniziarono il 13 marzo. Il 19 marzo gli uomini di Maude presero Fallujah e proseguirono verso nord e dopo settimane di cruenti combattimenti arrivarono a Samarra."}
{"id": "4185265", "revid": "767487", "url": "https://it.wikipedia.org/wiki?curid=4185265", "title": "Brassicasterolo", "text": "Il brassicasterolo \u00e8 uno sterolo prodotto da diverse alghe unicellulari e da alcune piante come la colza. Questo composto \u00e8 stato spesso usato come biomarcatore per la presenza di materia algale marina nell'ambiente."}
{"id": "4185268", "revid": "599013", "url": "https://it.wikipedia.org/wiki?curid=4185268", "title": "G\u00fcnter Hirschmann", "text": ""}
{"id": "4185270", "revid": "287204", "url": "https://it.wikipedia.org/wiki?curid=4185270", "title": "Gunter Hirschmann", "text": ""}
{"id": "4185271", "revid": "461603", "url": "https://it.wikipedia.org/wiki?curid=4185271", "title": "Guenter Hirschmann", "text": ""}
{"id": "4185276", "revid": "31886", "url": "https://it.wikipedia.org/wiki?curid=4185276", "title": "Pagoda Uppatasanti", "text": "La Pagoda Uppatasanti, chiamata anche la \"Pagoda della Pace\", \u00e8 un punto di riferimento del paesaggio urbano di Naypyidaw, la nuova capitale della Birmania. La pagoda, che ospita una reliquia del dente del Buddha dalla Cina, replica, con grandezze quasi identiche, la Pagoda Shwedagon di Yangon e si innalza fino a 99 metri di altezza.\nNome.\nIl nome \"Uppatasanti\" significa approssimativamente: \"protezione contro le calamit\u00e0\". Questo \u00e8 un s\u016btra scritto da un monaco nei primi anni del XVI secolo; lo si usa recitare in tempo di crisi, in particolare di fronte a un'invasione straniera.\nStoria.\nLa costruzione della Pagoda Uppatasanti ha avuto inizio il 12 novembre 2006, con una cerimonia, e completata nel marzo 2009, sotto la guida e il controllo di Than Shwe, capo del Consiglio di Stato per la Pace e lo Sviluppo della Birmania. Il biglietto d'invito per la partecipazione alla cerimonia d'aperta recava la frase frase \"Rajahtani Naypyidaw\" cio\u00e8: \"la capitale reale dove il re risiede\". La pagoda \u00e8 30\u00a0cm pi\u00f9 corta della Pagoda Shwedagon.\nSecondo The Irrawaddy, 20 persone sono morte nel corso di un incidente sulla ruota panoramica durante la festa di consacrazione della pagoda nel marzo 2009. La consacrazione della pagoda, che comporta il sollevamento del piano htidaw (ombrello sacro) e theseinbudaw (diamante di bocciolo di loto), ha avuto luogo il 10 marzo 2009.\nStruttura.\nL'area comprende oltre la pagoda vera e propria:"}
{"id": "4185280", "revid": "767487", "url": "https://it.wikipedia.org/wiki?curid=4185280", "title": "Treviso Foot-Ball Club 1931-1932", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1931-1932.\nStagione.\nNella stagione 1931-1932 la direzione tecnica venne affidata a Luigi Gino Visentin (II), che \u00e8 anche capitano della squadra.\nIl Treviso disputa un buon campionato, se contiamo le defezioni forzate del mercato, e si piazza al sesto posto con 27 punti, frutto di 12 vittorie, 3 pareggi e 9 sconfitte, a pari merito con il Thiene penalizzato di un punto per una rinuncia.\nA met\u00e0 stagione cambia anche il presidente, dal cavalier Silvio Gemin al professor Domenico Calzavara."}
{"id": "4185282", "revid": "729019", "url": "https://it.wikipedia.org/wiki?curid=4185282", "title": "Believe (The Bravery)", "text": "Believe \u00e8 una canzone dei The Bravery, estratta come singolo dal loro album \"The Sun and the Moon Complete\" del 2008.\nSignificato.\nLa canzone sembra parlare di un rapporto in cui si d\u00e0 tutto per scontato, cosa che il protagonista non accetta."}
{"id": "4185292", "revid": "278830", "url": "https://it.wikipedia.org/wiki?curid=4185292", "title": "Il Padania 2012", "text": ""}
{"id": "4185314", "revid": "767487", "url": "https://it.wikipedia.org/wiki?curid=4185314", "title": "Treviso Foot-Ball Club 1932-1933", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1932-1933.\nStagione.\nNella stagione 1932-1933, continua l'alternarsi di presidenti al timone del Treviso: prima \u00e8 Alberto Fregonese a condurre la societ\u00e0 di Via Vittorio Emanuele, poi a fine campionato il dottor Guido Carisi lo sostituir\u00e0.\nLa squadra, guidata da Vicenzo \"Sino\" Migotti, disputa una stagione straordinaria, sfiorando la promozione in Serie B, finendo a soli 5 punti dal Vicenza.\nNell'ottobre del 1932 scoppia per\u00f2 la grana dello stadio: l'Autorit\u00e0 Militare non vuole pi\u00f9 concedere il Santa Maria del Rovere alla societ\u00e0.\nAlla fine, grazie a delle pressioni del Podest\u00e0 di Treviso, il Santa Maria del Rovere viene concesso al Treviso fino a quando non sar\u00e0 pronto uno stadio nuovo.\nIl nuovo stadio sarebbe quindi sorto tra via Siora Andriana del Vescovo e Rampa, e inizialmente venne denominato \"Stadio Comunale del Littorio\", con una capienza di 8.000 posti."}
{"id": "4185319", "revid": "6923", "url": "https://it.wikipedia.org/wiki?curid=4185319", "title": "KP Media", "text": "KP Media \u00e8 una casa editrice ucraina che pubblica principalmente giornali tra cui il Korrespondent, sia in russo che ucraino, e possiede diversi siti web.\nStoria.\nKP Media \u00e8 stata fondata il 1\u00ba settembre del 1995 dallo statunitense Jed Sunden e la prima pubblicazione fu il Kyiv Post, venduto nel 2009 a Mohammad Zahoor."}
{"id": "4185320", "revid": "287204", "url": "https://it.wikipedia.org/wiki?curid=4185320", "title": "Kyiv Post", "text": "Il Kyiv Post \u00e8 il quotidiano in lingua inglese pi\u00f9 importante in Ucraina.\nStoria.\nIl \"Kyiv Post\" \u00e8 stato fondato nel settembre del 1995 (come parte di KP Media) dallo statunitense Jed Sunden. Questo quotidiano tratta di politica, business e spettacolo. Lo staff \u00e8 composto da un team di giornalisti ucraini e occidentali. Fin dalla sua fondazione, l'orientamento editoriale \u00e8 stato a favore della democrazia e dei mercati liberi. Ha pubblicato dossier investigativi, uno dei quali sul presunto oscuramento dell'omicidio del giornalista Georgij Gongadze nel 2000 e nel 2004 sulla rivoluzione arancione e la corruzione in politica.\nNel luglio del 2010 il \"Kyiv Post\" ha lanciato una nuova versione in lingua ucraina per raggiungere un pubblico di massa.\nIl 28 luglio 2009 la KP Media ha venduto il giornale al cittadino britannico Mohammad Zahoor. Zahoor, originario del Pakistan e precedentemente impegnato nell'ambito della produzione di acciaio a Donec'k, possiede l'ISTIL Group, nonch\u00e9 una casa editrice mediante la quale pubblica il \"Kyiv Post\".\nIl 14 dicembre 2010 il \"Kyiv Post\" pose un blocco su tutto il traffico internet dal Regno Unito in segno di protesta contro la English defamation law.\nIl 15 aprile 2011 l'editore licenzi\u00f2 l'editorialista Brian Bonner per aver pubblicato un'intervista con un ministro del governo allora in carica nonostante questi avesse chiesto di non farlo, probabilmente sotto pressione da parte del governo. Per questo motivo i giornalisti del \"Kyiv Post\" e iniziarono delle proteste che terminarono quando, il 20 aprile 2011, Mohammad Zahoon ripristin\u00f2 la posizione di editor di Brian Bonner. Nonostante lo sciopero, il giornale non ha mai interrotto le pubblicazioni."}
{"id": "4185331", "revid": "1543377", "url": "https://it.wikipedia.org/wiki?curid=4185331", "title": "Tegli", "text": "Tegli (\"Teggi\" in ligure) \u00e8 una frazione di Fraconalto in provincia di Alessandria, posta immediatamente ad Ovest rispetto al confine con la Liguria.\nLa frazione si trova su un colle che domina la valle formata dal Rio Busalletta, che a Busalla sfocia nello Scrivia dopo avere formato il Lago della Busalletta.\nStoria.\nIn un atto notarile della primavera del 1642 si legge che \"gli abitanti di Tegli, Sarreta, Freciola, a motivo della distanza, del freddo, dei ghiacci non possono senza pericolo, andare alla chiesa di S. Lorenzo\" e che essi quindi richiesero all'Arcivescovo di Genova, Cardinal Stefano Durazzo, di erigere a parrocchia la loro chiesa di San Pietro di Tegli (atto per il quale essi avevano gi\u00e0 ricevuto il consenso del rettore della Parrocchia di Fiaccone S. Lorenzo, Sac. Benedetto Risso), impegnandosi pagare un salario al futuro parroco.\nLa chiesa di San Pietro Apostolo venne quindi elevata a parrocchia nel 1645.\nL'attuale chiesa risale al 1715.\nLa frazione segu\u00ec le sorti della Repubblica di Genova e poi della Liguria fino al 1859, quando, a causa del decreto Rattazzi, pass\u00f2 con l'intera provincia di Novi dalla Liguria al Piemonte (provincia di Alessandria)."}
{"id": "4185332", "revid": "647919", "url": "https://it.wikipedia.org/wiki?curid=4185332", "title": "Volumi specifici", "text": ""}
{"id": "4185347", "revid": "502559", "url": "https://it.wikipedia.org/wiki?curid=4185347", "title": "Campo Blenio", "text": ""}
{"id": "4185352", "revid": "287204", "url": "https://it.wikipedia.org/wiki?curid=4185352", "title": "Nemanja Nedovic", "text": ""}
{"id": "4185359", "revid": "729019", "url": "https://it.wikipedia.org/wiki?curid=4185359", "title": "Battaglia di Qurna", "text": "La battaglia di Qurna \u00e8 stato un episodio della campagna di Mesopotamia della prima guerra mondiale durante la quale le forze ottomane, dopo aver perso Bassora, furono costrette a ritirarsi ulteriormente dall'avanzata britannica. Fu combattuta tra il 3 e il 9 dicembre 1914.\nContesto.\nDopo aver conquistato Bassora ed i pozzi petroliferi di Abadan le forze britanniche costrinsero gli ottomani a ritirarsi risalendo il corso del fiume Tigri.\nL'esercito ottomano si assest\u00f2 nei pressi di Al-Qurna, dove il Tigri e l'Eufrate si congiungono.\nLa battaglia.\nIl 3 dicembre due battaglioni indiani (il 104. fucilieri Wellesley ed il 110. Mahratta di fanteria) ed il reggimento Norfolk attraversarono il Tigri, supportati dalla Royal Navy che, risalendo l'Eufrate bombard\u00f2 le posizioni ottomane.\nDopo giorni di combattimenti gli ottomani, il 9 dicembre il colonnello Subhi Bey accett\u00f2 di arrendersi senza condizioni.\nConseguenze.\nLa battaglia di Qurna rafforz\u00f2 le posizioni dell'esercito britannico nella Mesopotamia meridionale mettendo al riparo da nuovi attacchi contro Bassora e Abadan."}
{"id": "4185360", "revid": "149485", "url": "https://it.wikipedia.org/wiki?curid=4185360", "title": "Gen\u00e8ve Natation 1885 (pallanuoto maschile)", "text": "La Gen\u00e8ve Natation \u00e8 una squadra di pallanuoto con sede a Ginevra in Svizzera.\nStoria.\nIl club fu fondato nel 1885. Nel 1928/29 conquist\u00f2 il primo titolo nazionale.\nDal 2000 \u00e8 attiva anche la sezione femminile col nome di \"Sir\u00e8nes\".\nIl club ha giocato sino al 1966 al \"Bains des P\u00e2quis\", successivamente si \u00e8 spostato alla \"Piscine municipale des Vernets\"."}
{"id": "4185366", "revid": "767487", "url": "https://it.wikipedia.org/wiki?curid=4185366", "title": "Aristide Rossi", "text": "\u00c8 ricordato per essere uno dei pi\u00f9 giovani esordienti in Serie A e per la sua tragica morte, occorsa in seguito a un incidente di gioco durante una partita di campionato.\nCarriera.\nConsiderato una giovane promessa, debutta in Serie A con la Cremonese il 29 giugno 1930, a soli 15 anni di et\u00e0, nell'incontro Brescia-Cremonese 4-3.\nRimane a tutt'oggi il quarto pi\u00f9 giovane esordiente nella massima serie, preceduto, per pochi giorni, solamente da Amadei, Pellegri e Rivera.\nAlla fine del torneo la Cremonese retrocede in Serie B e Rossi lega tutta la sua restante carriera alla maglia grigiorossa, disputando 6 campionati nella serie cadetta e uno in Serie C.\nNel campionato 1930-1931 compie due fugaci apparizioni.\nDalla stagione 1931-1932 comincia a giocare con continuit\u00e0 in prima squadra, dimostrando le sue qualit\u00e0. Terzino di spinta molto veloce e dotato tecnicamente, il suo gioco era improntato alla praticit\u00e0: di lui si ricorda l'atletismo, la tenacia, la capacit\u00e0 di stare in campo e le fughe lungo la fascia alla ricerca del traversone per i compagni d'attacco.\nGioc\u00f2 con la maglia delle Tigri un'unica gara in Serie A il 29 giugno 1930 Brescia-Cremonese (4-3), e 63 in Serie B.\nMorte.\nIl 2 maggio 1937 (13\u00aa giornata di ritorno) la Cremonese gioca a Messina contro la squadra locale.\nDurante il primo tempo di un incontro caratterizzato da un gioco molto duro, Rossi, nel corso di una mischia, perde l'equilibrio e cade ricevendo un calcio alla testa.\nTrasportato in ospedale, viene curato per la ferita alla testa ma i medici, incredibilmente, non si accorgono di un'altra ferita ben pi\u00f9 grave ai polmoni che dopo quattro mesi lo porter\u00e0 alla morte, a soli 23 anni di et\u00e0, la mattina del 31 agosto 1937."}
{"id": "4185368", "revid": "287204", "url": "https://it.wikipedia.org/wiki?curid=4185368", "title": "Gerg", "text": ""}
{"id": "4185373", "revid": "709565", "url": "https://it.wikipedia.org/wiki?curid=4185373", "title": "Donald F. Glut", "text": "\u00c8 noto per aver scritto un romanzo basato sul secondo episodio della serie di \"Star Wars\", \"Guerre stellari - L'Impero colpisce ancora\", dal titolo \"L'Impero colpisce ancora\".\nBiografia.\nDal 1953 al 1969, Glut realizz\u00f2 41 film amatoriali, con soggetti che andavano dai dinosauri a non autorizzati adattamenti di personaggi come Superman, The Spirit e Spider Man.\nA seguito della pubblicit\u00e0 pervenutagli dalle pagine della rivista \"Famous Monsters of Filmland\", Glut ottenne una certa notoriet\u00e0 su questi argomenti. Questo gli permise di aumentare la visibilit\u00e0 dei suoi film tanto da ottenere l'ausilio di attori noti come Kenne Duncan e Glenn Strange (che riprese il suo ruolo pi\u00f9 famoso del mostro Frankenstein per Glut).\nL'ultimo suo film amatoriale fu \"Spider-Man\" del 1969, dopo il quale entr\u00f2 a far parte del mondo professionistico del cinema.\nIl 3 ottobre 2006 \"Epoch Cinema\" pubblic\u00f2 un doppio DVD di tutti i 41 film amatoriali di Glut, dal titolo \"I Was A Teenage Moviemaker\". Il tempo totale dei due DVD \u00e8 di 480 minuti, e comprende un documentario sulla creazione di questi film, con interviste a Forrest J. Ackerman, Randal Kleiser, Bob Burns, Jim Harmon, Scott Shaw, Paul Davids, Bill Warren e altri.\nIn seguito, Glut esercit\u00f2 una serie di professioni nel campo dello spettacolo. Lavor\u00f2 molto come sceneggiatore, occupandosi principalmente di film per i ragazzi come \"Shazam!\", \"Land of the Lost\", \"Spider-Man\", \"Transformers\", \"Challenge of the Gobots\", \"Spider-Man and His Amazing Friends\", \"Duck Tales\", \"Tarzan, signore della giungla\", ', ', \"X-Men\" ed altre ancora.\n\u00c8 stato anche responsabile della creazione di alcuni dei personaggi e gran parte della storia posteriore per la linea di giocattoli \"Masters of the Universe\", che ha costituito la base per il popolare show televisivo.\nCon la versione del 1996 di \"Dinosaur Valley Girls\", Glut ha iniziato una carriera di regista che lo ha visto realizzare film come \"I riti erotici della contessa Dracula\" (2001)\", Il bacio della Mummia\" (2003)\", L'orgia di sangue della contessa Dracula\" (2004)\", \" (2006) e \" Sangue Scarab\" (2007).\nOltre al romanzo \"L'Impero colpisce ancora\" del 1980, Glut ha scritto e pubblicato circa 65 libri, oltre a numerosi romanzi per ragazzi. Molti di questi trattano argomenti sui dinosauri, compresi il premiato \"Dinosaur Dictionary\" e la \"Dinosaurs: The Encyclopedia\".\nEgli ha anche scritto dei fumetti come \"Captain America\", \"Invasori\", \"Kull the Destroyer\", \"What if\", \"House of Mystery\", \"Vampirella\", \"Tarzan\", \"Porky Pig\", \"Solomon Kane\", \"The Little Monsters\", \"Star Wars\" ed altri ancora, creando anche \"The Occult Files of Dr. Spektor\", \"Dagar the Invincible\" e \"Tragg and the Sky Gods\".\nUna lista completa dei suoi lavori si trova in www.DonaldFGlut.com."}
{"id": "4185374", "revid": "287204", "url": "https://it.wikipedia.org/wiki?curid=4185374", "title": "Jovica Arsic", "text": ""}
{"id": "4185381", "revid": "298229", "url": "https://it.wikipedia.org/wiki?curid=4185381", "title": "Timothy Kitum", "text": ""}
{"id": "4185383", "revid": "729019", "url": "https://it.wikipedia.org/wiki?curid=4185383", "title": "UNIAN", "text": "UNIAN o Ukrainian Independent Information Agency (\u0423\u043a\u0440\u0430\u0457\u043d\u0441\u044c\u043a\u0435 \u041d\u0435\u0437\u0430\u043b\u0435\u0436\u043d\u0435 \u0406\u043d\u0444\u043e\u0440\u043c\u0430\u0446\u0456\u0439\u043d\u0435 \u0410\u0433\u0435\u043d\u0442\u0441\u0442\u0432\u043e, \u0423\u041d\u0406\u0410\u041d; \"Ukrayins'ke Nezalezhne Informatsiyne Ahentstvo\"; Agenzia ucraina di informazione indipendente) \u00e8 una agenzia di stampa ucraina. Si occupa di notizie riguardante politica, business e finanza; inoltre pubblica popolari servizi fotografici.\nFondata nel marzo del 1993, UNIAN \u00e8 utilizzata dalle maggiori emittenti televisive, dai quotidiani locali e dalle radio come maggiore fonte di notizie. Ha circa 500 fruitori in tutto il mondo e il suo archivio fotografico include oltre 200000 immagini."}
{"id": "4185395", "revid": "767487", "url": "https://it.wikipedia.org/wiki?curid=4185395", "title": "148 Stefano - Mostri dell'inerzia", "text": "148 Stefano - Mostri dell'inerzia \u00e8 un documentario a sfondo biografico e sociale uscito nel 2011, scritto e diretto da Maurizio Cartolano, da una idea di Giancarlo Castelli. Racconta la tragica vicenda di Stefano Cucchi, trentunenne, deceduto il 22 ottobre 2009 durante la custodia cautelare.\nIl titolo del documentario fa riferimento al cartellino sul cadavere di Stefano, 148\u00ba morto all'interno delle carceri italiane nel 2009.\nTrama.\nIl documentario ripercorre, sulla base dei fatti, delle interviste ai testimoni della vicenda e delle indagini e prende forma nel racconto, attraverso la richiesta di verit\u00e0 e giustizia sulla fine di Stefano, il giovane geometra del quartiere di Torpignattara di Roma, arrestato per spaccio e detenzione di droga il 15 ottobre 2009 e morto dopo sei giorni nel Reparto di Medicina Protetta dell'Ospedale \"Sandro Pertini.\"\nScorrono le immagini tratte dai filmini di famiglia, con voci fuori campo, parlano il padre Giovanni e la sorella Ilaria, affrontare la vita del giovane, raccontando una storia piena di anomalie.\nDichiara il regista: \"Qualcuno che rappresenta ed agisce per conto dello Stato ha 'imbavagliato' Stefano. Ancora oggi questo bavaglio \u00e8 stretto e noi con il nostro lavoro, vogliamo provare a sciogliere quel nodo e ci auguriamo che ci\u00f2 accada. Non \u00e8 un caso di malasanit\u00e0 e non possiamo accettare che cali il silenzio e l'omert\u00e0 anche su questa vicenda come su tante altre\".\nProduzione.\nLa produzione \u00e8 stata possibile mediante il lavoro del regista, che ha raccolto documenti originali, spezzoni di inchiesta, filmati d'archivio e inserti narrativi dalle fonti disponibili.\nIl film in due tempi, sponsorizzato da Amnesty International e Articolo 21, \u00e8 stato presentato il 2 novembre 2011 alla Festa del cinema di Roma. Nella stessa serata, dopo la proiezione del documentario, Fabrizio Moro ha eseguito una versione solo chitarra della canzone \"Fermi con le mani\", dedicata alla vicenda (\u00e8 anche la sigla finale del documentario).\nIn seguito il film \u00e8 stato proiettato al Teatro Valle in chiusura della rassegna sull'\"indignazione\".\nIl film \u00e8 simile a \"\u00c8 stato morto un ragazzo\" dedicato al Caso Aldrovandi.\nDistribuzione.\nIl documentario \u00e8 stato distribuito da \"Il Fatto Quotidiano\" ed \u00e8 stato trasmesso in prima tv su La7 in prima serata con l'intervento di Ilaria Cucchi ed Enrico Mentana.\nUn video sulle carceri a cura di Helene Pacitto, sul web, comprende alcune immagini tratte dal documentario, con una parte dell'intervista che Ilaria ha concesso in occasione del docuweb, e quella al padre, contenuta all'interno del film stesso."}
{"id": "4185409", "revid": "300067", "url": "https://it.wikipedia.org/wiki?curid=4185409", "title": "Djordje Andrija\u0161evi\u0107", "text": ""}
{"id": "4185411", "revid": "767487", "url": "https://it.wikipedia.org/wiki?curid=4185411", "title": "Kevin Ogletree", "text": "Carriera professionistica.\nDallas Cowboys.\nOgletree firm\u00f2 coi Dallas Cowboys come free agent non scelto nel Draft 2009. Il 6 settembre 2009, dopo aver disputato un training camp e una pre-stagione convincenti, Ogletree fu premiato con un posto nei 53 uomini del roster attivo. Nella stagioni 2009 ricevette 9 passaggi. Nella stagione 2010 invece, rimase inattivo per la maggior parte dell'annata. Quando finalmente ebbe l'occasione di giocare maggiormente si infortun\u00f2 a un dito del piede e fu inserito in lista infortunati.\nPrima dell'inizio della stagione 2012, Kevin si assicur\u00f2 il posto come terzo ricevitore della squadra. Il 6 settembre, nella gara di debutto stagionale contro i New York Giants campioni in carica, Ogletree disput\u00f2 la miglior partita della carriera, contribuendo in modo determinante alla vittoria 24-17 dei Cowboys. Kevin fu il miglior ricevitore della squadra con 114 yard su 8 ricezioni e segnando i primi due touchdown della sua carriera.\nNella settimana 3 i Cowboys vinsero contro i Tampa Bay Buccaneers con Kevin che ricevette 5 passaggi per 57 yard . Nella settimana 9, Kevin torn\u00f2 a far registrare dei numeri importanti ricevendo 96 yard e segnando un touchdown nella sconfitta contro gli imbattuti Atlanta Falcons. Nell'ultimo turno di campionato, i Cowboys necessitavano di una vittoria sui Redskins per accedere ai playoff. Ogletree segn\u00f2 un touchdown ma Dallas venne sconfitta e rimase fuori dai playoff per il terzo anno consecutivo.\nTampa Bay Buccaneers.\nIl 12 marzo 2013, Ogletree firm\u00f2 coi Tampa Bay Buccaneers. Il primo touchdown con la nuova maglia lo segn\u00f2 nella settimana 2 contro i New Orleans Saints. Fu svincolato dopo solamente quattro gare della stagione.\nDetroit Lions.\nIl 2 ottobre 2013, Ogletree firm\u00f2 con i Detroti Lions, alla ricerca di un ricevitore dopo l'infortunio di Nate Burleson. Il primo touchdown con la franchigia lo segn\u00f2 con una spettacolare ricezione a una mano nella vittoria della gara del Giorno del Ringraziamento contro i Green Bay Packers. La sua annata si concluse disputando tutte le 16 partite (4 coi Buccaneers), con 269 yard ricevute e 2 touchdown."}
{"id": "4185424", "revid": "121716407", "url": "https://it.wikipedia.org/wiki?curid=4185424", "title": "Raquel Kops-Jones", "text": "Carriera.\nHa debuttato tra i professionisti nel 2000, all'et\u00e0 di 17 anni, in un torneo ITF a Boca Raton.\nIl suo miglior risultato in doppio in un torneo dello Slam \u00e8 stato raggiunto ai quarti di finale agli US Open 2008, in coppia con Abigail Spears.\nAl Torneo di Wimbledon 2012 ha raggiunto i quarti di finale insieme ad Abigail Spears, dove hanno perso dalle sorelle Williams.\nHa vinto in carriera dodici tornei di doppio.\nAgli Australian Open 2014, raggiunge la prima semifinale Slam insieme ad Abigail Spears, perdendo dalla coppia russa formata da Ekaterina Makarova ed Elena Vesnina."}
{"id": "4185428", "revid": "436907", "url": "https://it.wikipedia.org/wiki?curid=4185428", "title": "SDS Sessions V.1", "text": "SDS Sessions V.1 \u00e8 il primo EP del gruppo musicale statunitense Julien-K, pubblicato il 16 dicembre 2011 dalla Tiefdruck-Musik.\nDescrizione.\nContiene quattro brani provenienti da una sessione registrata in Germania il 9 agosto 2011. Inizialmente le prime copie fisiche del disco (pubblicate in vinile) e quelle digitali furono pubblicate in esclusiva ai membri del fan club del gruppo, il Systeme de Street, per poi essere stato pubblicato internazionalmente verso la met\u00e0 di dicembre dello stesso anno.\nRyan Shuck al riguardo disse: "}
{"id": "4185433", "revid": "287204", "url": "https://it.wikipedia.org/wiki?curid=4185433", "title": "Resch", "text": ""}
{"id": "4185445", "revid": "46931", "url": "https://it.wikipedia.org/wiki?curid=4185445", "title": "Bad Day at Black Rock", "text": ""}
{"id": "4185454", "revid": "1048993", "url": "https://it.wikipedia.org/wiki?curid=4185454", "title": "Umberto Silva", "text": "Biografia.\nDopo un'adolescenza milanese spesso evocata nelle sue opere, Silva si \u00e8 trasferito a Roma dove ha esordito come critico, attore e regista cinematografico e televisivo. Silva ha scritto ventisei libri tra saggi, pamphlet, romanzi, poesie e poemi, trattatelli teologici, aforismi e dialoghi. Ha inoltre scritto per numerosi giornali e riviste: \"Filmcritica\", \"Vel\", \"Tel Quel\", \"Marcatr\u00e8\", \"Spirali\", \"La corte di Mantova\", \"Il Messaggero\", \"L\u2019Informazione\", \"il manifesto\", \"Il Foglio\". Nel 1976 e 1977 ha pubblicato \"La Citt\u00e0 di Riga\" con Alberto Boatto, Maurizio Calvesi, Jannis Kounellis, Fabio Mauri ed Elisabetta Rasy. Silva appare come attore in alcuni film di Bertolucci, Bruno, Jancs\u00f3 e Gagliardo. Tra gli anni Ottanta e Novanta \u00e8 stato docente di psicologia all'Universit\u00e0 di Teramo. Verso la fine degli anni Ottanta ha iniziato a esercitare il mestiere di psicoanalista. Nel 1993 a Padova con la moglie Sonia Ferro, scrittrice e psicoanalista, fonda e dirige l'Associazione di psicanalisi, arte e scrittura che nel 2001 d\u00e0 vita alla casa editrice \"il notes magico\" da cui sono stati pubblicati scritti inediti di vari autori tra cui Guido Ceronetti, Emil Cioran, Raffaele La Capria, Valentino Zeichen. Ha una figlia, Sofia Silva.\n\"I suoi scritti, giornalistici e letterari, mi appaiono a volte come un nuovo genere, mi ricordano quelle farfalle e quegli insetti non ancora catalogati che un entomologo scopre per caso. Per leggere bene i suoi scritti bisogna accettare il suo libero arbitrio e il suo esagerato individualismo, che nel mondo della somiglianza universale (il nostro) brillano di luce propria.\""}
{"id": "4185459", "revid": "15756", "url": "https://it.wikipedia.org/wiki?curid=4185459", "title": "Unione Sportiva Salernitana 1945-1946", "text": "Questa voce raccoglie le informazioni riguardanti la Unione Sportiva Salernitana nelle competizioni ufficiali della stagione 1945-1946.\nStagione.\nSubito dopo la Liberazione dal nazi-fascismo, in Italia riprendono le attivit\u00e0 di gioco ufficiali, e la Salernitana, dopo le due stagioni giocate al vecchio campo di Piazza D'Armi, per la Divisione Nazionale 1945-1946 pu\u00f2 nuovamente disputare le proprie gare interne allo stadio di via Nizza, che nel frattempo ha mutato nome da \"Littorio\" a \"Comunale\".\nViste le difficolt\u00e0 economiche in cui versano tutte le societ\u00e0 di calcio del periodo post bellico, si decide di suddividere il massimo torneo nazionale in due gironi, uno per le squadre settentrionali e l'altro per quelle meridionali. Vengono ammesse all'atipico torneo anche le migliori compagini di Serie B, e tra queste c'\u00e8 anche la Salernitana che, impreparata dinnanzi al superiore tasso tecnico delle squadre di Serie A, chiude il campionato al nono posto (terz'ultima).\nIn seguito disputer\u00e0 anche il torneo misto B-C, ma non si tratta di un torneo ufficiale, e proprio per la scarsa importanza della competizione, una volta vinto il proprio girone e guadagnato l'accesso alla finale vincendo il girone semifinale caratterizzato dal ritiro di squadre come e , i salernitani riunciano a giocarvi favorendo la vittoria a tavolino per la . Tali rinunce derivano anche dal fatto che il torneo viene disputato con l'afa della piena estate.\nMaglie e sponsor.\nLa Salernitana dal 1945 utilizzer\u00e0 il granata come colore ufficiale. La divisa era formata da una maglietta granata, pantaloncini bianchi e calzettoni granata.\nOrganigramma societario.\n\"Fonte\"\nArea direttiva\nArea tecnica\nArea sanitaria\nRosa.\n\"Fonte\"\nStatistiche.\nStatistiche dei giocatori.\n\"Fonte\""}
{"id": "4185464", "revid": "1719883", "url": "https://it.wikipedia.org/wiki?curid=4185464", "title": "La scogliera", "text": "La scogliera \u00e8 un album di Luca Bonaffini pubblicato nel 2012 dall'etichetta discografica Soul Trade.\nIl disco.\nDopo cinque anni di assenza dal mercato discografico, il cantautore Luca Bonaffini realizza un'antologia dei suoi brani tratti soprattutto da \"Treni\" e \"Il ponte dei maniscalchi\", con nuovi arrangiamenti, curati da Roberto Padovan.\nDodici le canzoni in totale, tra le quali due inedite scritte con Pierangelo Bertoli negli anni novanta al tempo di \"Oracoli\": \"Se ti ricorderai di me\" e \"Non recidere una rosa\"."}
{"id": "4185465", "revid": "111915492", "url": "https://it.wikipedia.org/wiki?curid=4185465", "title": "Sinfonia n. 15 (Mozart)", "text": "La Sinfonia n. 15 in Sol maggiore K 124 di Wolfgang Amadeus Mozart fu composta a Salisburgo durante le prime settimane del 1772.\nUna nota apposta sulla partitura autografa fa supporre che tale opera sia stata scritta per un evento religioso, organizzato probabilmente per il nuovo arcivescovo, Hieronymus von Colloredo.\nStruttura.\nLa sinfonia \u00e8 composta da quattro movimenti, il primo dei quali \u00e8 stato definito innovativo e \"ardito\" viste le repentine variazioni di tempo. L'ultimo movimento \u00e8 caratterizzato da un temperamento allegro e da frivolezza, con \"un numero sufficiente di episodi giocosi tale da suscitare grande soddisfazione nel pubblico\".\nLa strumentazione prevede due oboi, due corni, fagotto, archi e basso continuo.\nI quattro movimenti sono:"}
{"id": "4185468", "revid": "585241", "url": "https://it.wikipedia.org/wiki?curid=4185468", "title": "Vladimir Vol'fovi\u010d \u017dirinovskij", "text": ""}
{"id": "4185471", "revid": "33751", "url": "https://it.wikipedia.org/wiki?curid=4185471", "title": "Coppa delle nazioni del Golfo 1972", "text": "La Coppa delle Nazioni del Golfo 1972, 2\u00aa edizione del torneo, si \u00e8 svolta nel'Arabia Saudita dal 16 marzo al 28 marzo 1972. \u00c8 stata vinta dall'."}
{"id": "4185474", "revid": "767487", "url": "https://it.wikipedia.org/wiki?curid=4185474", "title": "Sabato tragico", "text": "Sabato tragico (\"Violent Saturday\") \u00e8 un film statunitense del 1955 diretto da Richard Fleischer.\n\u00c8 un film drammatico con protagonisti Victor Mature, Richard Egan e Stephen McNally. \u00c8 basato sul romanzo di William I. Heath. Il film, ambientato in una cittadina mineraria statunitense, descrive la progettazione e l'attuazione di una rapina in banca in relazione alle vicende personali di vari cittadini.\nTrama.\nUn pomeriggio di venerd\u00ec, Harper, un rapinatore di banche travestito da commesso viaggiatore, arriva in una piccola citt\u00e0 americana, affiancato dal sadico tossicodipendente da benzedrina Dill e da Chapman. I tre sono l\u00ec per attaccare la banca locale il sabato a mezzogiorno, all'ora di chiusura. Il loro arrivo toglie la maschera a diversi personaggi locali e rivela il passato oscuro di alcuni residenti della citt\u00e0.\nBoyd Fairchild \u00e8 il direttore della sede locale della miniera di rame, turbato dalla moglie infedele. Egli ha intenzione di iniziare una relazione con un'infermiera, Linda Sherman, anche se ama veramente sua moglie. Il suo socio, Shelley Martin, ha una vita felice a casa, ma \u00e8 imbarazzato dal fatto che suo figlio lo crede un vigliacco perch\u00e9 non ha servito nella seconda guerra mondiale.\nLe sottotrame includono le vicende personali del direttore della banca, Harry Reeves, e di una bibliotecaria, Elsie Braden. Mentre i rapinatori finalizzano il colpo, i fili delle varie sottotrame, inizialmente separate, vengono intrecciate quando la violenza esplode durante la rapina. La moglie di Fairchild viene uccisa e il direttore Reeves ferito. Martin viene tenuto in ostaggio in una fattoria con una famiglia Amish. Con l'aiuto del padre della famiglia, Stadt, sconfigge i ladri in uno scontro a fuoco. Nel finale, Martin diventa un eroe per suo figlio, e Linda conforta Fairchild mentre questi piange per sua moglie.\nProduzione.\nIl film, diretto da Richard Fleischer su una sceneggiatura di Sydney Boehm con il soggetto di William L. Heath (autore del romanzo), fu prodotto da Buddy Adler per la Twentieth Century Fox Film Corporation e girato a Bisbee in Arizona.\nDistribuzione.\nIl film fu distribuito negli Stati Uniti dall'aprile del 1955 al cinema dalla Twentieth Century Fox.\nAlcune delle uscite internazionali sono state:\nCritica.\nSecondo il Morandini \u00e8 un \"insolito e ben costruito film d'azione gangsteristica in cui il contesto (la vita della cittadina) \u00e8 importante quanto e pi\u00f9 dell'azione: l'arrivo dei banditi, anzi, fa da cartina da tornasole di caratteri e comportamenti\". Il film si avvale inoltre di un buon cast in cui spicca Lee Marvin."}
{"id": "4185476", "revid": "46931", "url": "https://it.wikipedia.org/wiki?curid=4185476", "title": "Violent Saturday", "text": ""}
{"id": "4185495", "revid": "1347902", "url": "https://it.wikipedia.org/wiki?curid=4185495", "title": "Medaglia per i servizi nel condurre il censimento della popolazione", "text": "La medaglia per i servizi nel condurre il censimento della popolazione \u00e8 stato un premio statale della Federazione Russa.\nStoria.\nLa medaglia \u00e8 stata istituita il 14 ottobre 2002 ed \u00e8 stata assegnata fino al 7 luglio 2010.\nAssegnazione.\nLa medaglia \u00e8 assegnata ai cittadini che hanno dato un contributo significativo alla preparazione e allo svolgimento del censimento nazionale della popolazione."}
{"id": "4185498", "revid": "80598", "url": "https://it.wikipedia.org/wiki?curid=4185498", "title": "Wisseloord Studios", "text": "Il Wisseloord Studio \u00e8 uno studio di registrazione a Hilversum, Paesi Bassi. Fu ufficialmente inaugurato nel 1978 dal Principe Claus dei Paesi Bassi.\nVi hanno registrato diversi artisti famosi come Elton John, Scorpions, Def Leppard, Iron Maiden, Tina Turner, e U2."}
{"id": "4185504", "revid": "99767573", "url": "https://it.wikipedia.org/wiki?curid=4185504", "title": "Rockman", "text": "Il Rockman \u00e8 un effetto preamplificato per chitarre, ideato da Tom Scholz, leader della nota rock-band Boston. Fu usato per la prima volta nel 1976, proprio dai Boston.\nIl Rockman ha ispirato diversi altri tipi di amplificatori negli anni a venire."}
{"id": "4185522", "revid": "110157", "url": "https://it.wikipedia.org/wiki?curid=4185522", "title": "Gli Snicci e altre storie", "text": "Gli Snicci e altre storie \u00e8 un libro per bambini scritto dal Dr. Seuss tradotto da Anna Sarfatti pubblicato nel 1961, il libro contiene altre due storie intitolate: \"Troppi Cicci\" e \"Che paura!\" \nTrama.\nGli Snicci.\nIn una spiaggia vivono due razze di grossi uccelli gialli, gli Snicci. Si differenziano fra loro per un piccolo particolare: gli Snicci stellati hanno una piccola stella verde sulla pancia mentre quelli comuni no.\nGli \"Stellati\" trattano quelli \"Comuni\" molto male, escludendoli da qualsiasi attivit\u00e0, finch\u00e9 un giorno non arriva una scimmia che propone ai \"Comuni\" di far comparire una stella anche sulla loro pancia, con una macchina di sua invenzione e per soli pochi soldi.\nGli \"Snicci Stellati\", non essendo pi\u00f9 diversi e non potendosi pi\u00f9 distinguere, vengono convinti dalla scimmia ad entrare in un'altra macchina di sua invenzione che, per pochi soldi, permetter\u00e0 di togliere la stella.\nIn questo modo Snicci Stellati diventano Comuni mentre quelli Comuni diventano Stellati, con un continuo via vai in tutte e due le macchine. Alla fine la scimmia se ne va via piena di soldi, lasciando di Snicci confusi, ormai incapaci di riconoscersi tra Stellati e no.\nLa storia finisce con le due razze di Snicci che si apprezzano fra di loro.\nTroppi Cicci.\nQuesta storia racconta di una mamma che ha ventitr\u00e9 bambini il cui nome di ognuno \u00e8 Ciccio.\nChe paura!\nUn coniglio bianco che afferma di non avere paura una sera incontra dei pantaloni verde pera che si muovono da soli. All'inizio ha paura ma poi comincia a farselo amico."}
{"id": "4185524", "revid": "1347902", "url": "https://it.wikipedia.org/wiki?curid=4185524", "title": "Medaglia di Suvorov", "text": "La medaglia di Suvorov \u00e8 un premio statale della Federazione Russa dedicato al maresciallo Aleksandr Vasil'evi\u010d Suvorov.\nStoria.\nLa medaglia \u00e8 stata istituita il 2 marzo 1994.\nAssegnazione.\nLa medaglia \u00e8 assegnata a militari per coraggio dimostrato durante il combattimento a terra."}
{"id": "4185528", "revid": "120721473", "url": "https://it.wikipedia.org/wiki?curid=4185528", "title": "Hatsan Escort", "text": "L'Hatsan \u00e8 un'impresa con sede in Turchia che produce armi da fuoco e ad aria compressa. Esporta i suoi prodotti in oltre 90 paesi.\nProdotti.\nUno dei prodotti della casa turca, \u00e8 il fucile a canna liscia della serie Escort con cartuccia 12/76, fabbricato in molte varianti, sia con funzione di caricamento a pompa e semiautomatico. Le armi hanno canne lavorate per sopportare qualsiasi cartuccia Magnum, calciature intercambiabili a seconda degli usi e svariati accessori di mira."}
{"id": "4185548", "revid": "47767", "url": "https://it.wikipedia.org/wiki?curid=4185548", "title": "Gerg\u0151", "text": ""}
{"id": "4185550", "revid": "1649409", "url": "https://it.wikipedia.org/wiki?curid=4185550", "title": "Medaglia di U\u0161akov", "text": "La medaglia di U\u0161akov \u00e8 un premio statale della Federazione Russa, fondato per\u00f2 ai tempi dell'Unione Sovietica e dedicato all'ammiraglio F\u00ebdor F\u00ebdorovi\u010d U\u0161akov.\nStoria.\nLa medaglia \u00e8 stata istituita il 3 marzo 1944.\nAssegnazione.\nLa medaglia \u00e8 assegnata ai soldati e marinai della Marina Militare e della Guardia di frontiera del Servizio di Sicurezza Federale della Federazione Russa per premiare il coraggio nella difesa della Patria e degli interessi pubblici della Federazione Russa nei teatri navali militari, nella protezione dei confini di Stato della Federazione Russa, nello svolgimento delle missioni di combattimento navale con le navi della Marina Militare e/o della Guardia di frontiera del Servizio di Sicurezza Federale della Federazione Russa, durante le esercitazioni e le manovre in esercizio delle funzioni militari sotto condizioni che comportano un rischio per la vita e ottime prestazioni negli allenamenti ai combattimenti navali."}
{"id": "4185553", "revid": "6923", "url": "https://it.wikipedia.org/wiki?curid=4185553", "title": "The Last Resort (Trentem\u00f8ller)", "text": "The Last Resort \u00e8 il primo album in studio del musicista danese Trentem\u00f8ller, pubblicato il 6 ottobre 2006 dalla Poker Flat Recordings.\nTracce.\nMusiche di Anders Trentem\u00f8ller.\nFormazione.\nCrediti tratti dall'edizione CD."}
{"id": "4185583", "revid": "1347902", "url": "https://it.wikipedia.org/wiki?curid=4185583", "title": "Medaglia di \u017dukov", "text": "La medaglia di \u017dukov \u00e8 un premio statale della Federazione Russa dedicato al generale e politico Georgij Konstantinovi\u010d \u017dukov.\nStoria.\nLa medaglia \u00e8 stata istituita il 9 maggio 1994.\nAssegnazione.\nLa medaglia \u00e8 assegnata a soldati per coraggio e altruismo personale nella lotta per la protezione della patria e degli interessi pubblici della Federazione Russa, per la distinzione nel portamento militare durante il servizio, per l'attenzione e la partecipazione attiva ad esercitazioni e manovre, per prestazioni eccellenti nell'addestramento al combattimento."}
{"id": "4185584", "revid": "287204", "url": "https://it.wikipedia.org/wiki?curid=4185584", "title": "Randolph Spencer-Churchill", "text": ""}
{"id": "4185587", "revid": "682087", "url": "https://it.wikipedia.org/wiki?curid=4185587", "title": "Grammatiche ad attributi", "text": ""}
{"id": "4185591", "revid": "300067", "url": "https://it.wikipedia.org/wiki?curid=4185591", "title": "Michael Wilkinson", "text": ""}
{"id": "4185592", "revid": "599013", "url": "https://it.wikipedia.org/wiki?curid=4185592", "title": "Heinz Hergert", "text": ""}
{"id": "4185595", "revid": "767487", "url": "https://it.wikipedia.org/wiki?curid=4185595", "title": "Vercoquin e il plancton", "text": "Vercoquin e il plancton \u00e8 un romanzo di Boris Vian pubblicato per la prima volta nel 1947 dall'editore Gallimard.\nTrama.\nIl romanzo \u00e8 ambientato in Francia, nel corso della seconda guerra mondiale. Si svolge tra gli aderenti della sottocultura \"Zazous\" e i loro amici. Questi si dedicano spesso ai balli dello \"swing\" e del \"jitterbug\" nell'allegra e spensierata atmosfera dei \"surprise-party\". Ad organizzare il primo ed il secondo \"surprise-party\" \u00e8 il Major. Nel primo, il Major s'innamora di Zizanie, nel secondo si fidanza con lei. Nel romanzo, tra i due \"surprise-party,\" viene descritto il frustrante lavoro impiegatizio presso il \"Consorzio Nazionale dell'Unificazione\", a cui sono sottoposti Emile Vidal, dietro il quale si nasconde l'autore Vian, Emmanuel Pingeon, suonatore di jazz, Lavandoux, e, in un secondo momento, il Major. Infatti anche il Major viene assunto come impiegato nel C.N.U. con il nascosto proposito di sposarsi con l'affascinante Zizanie, nipote del direttore del C.N.U.: Miquet, tutore di Zizanie. Il Major ottiene l'ammirazione del pedante zio-direttore-tutore Miquet dopo aver messo a punto un progetto sui \"surprise-party,\" e non solo, di averlo difeso nell'incontro con i Rapportatori e gli Uffici di Unificazione. In casa di Zizanie, viene organizzato un ricevimento in occasione del fidanzamento tra Zizanie e il Major, presenti molti parenti. Ma la festa ristagna in una atmosfera falsa e priva di reale divertimento. Gli adulti vengono finalmente \"neutralizzati\", cos\u00ec la festa pu\u00f2 essere trasferita nella casa di una ragazza della compagnia. Qui il Major e il suo migliore amico e collaboratore Antioche, avviano il pi\u00f9 sensazionale surprise-party mai organizzato. \u00c8 talmente ben riuscito che il romanzo termina con l'esplosione della casa.\nAlcuni temi.\nLo scontro generazionale.\nSiamo in piena guerra generazionale, e la giovent\u00f9 avanza con energia il suo diritto a divertirsi, e ad ogni costo differenziarsi dagli adulti. Vian lo rende esplicito negli ultimi capitoli del romanzo, dove gli \"Zazous\" si liberano degli adulti, anche uccidendoli fisicamente, ma sempre in maniera comica e totalmente irrealistica.\nL'ipocrisia del mondo borghese.\nLa critica pi\u00f9 aspra e sentita lanciata da Vian, anche perch\u00e9 fortemente connessa alla sua vita, \u00e8 contenuta nel personaggio del direttore-tutore-zio Miquet. Miquet \u00e8 ossessionato da un'idea quasi eroica del proprio lavoro, eppure risulta inoperoso, ipocrita in ogni sua parola, pretenzioso fino al capriccio, come i numerosi rimproveri a danno dei dipendenti su problemi assurdi rivelano: l'attenzione alle virgole nei verbali scritti, l'ordine nel presentarsi e nel vestire, e cos\u00ec via. Inoltre la sua ossessione nel lavoro gli procura anche una completa insensibilit\u00e0 nei confronti della guerra, della quale \u00e8 preoccupato solo in rapporto al rischio che i documenti del suo ufficio possano essere saccheggiati. La falsit\u00e0 di Miquet porta Emmanuel Pingeon a questa affermazione: \"\"[Pingeon] disse di essere disgustato di essere sempre franco e non incontrare che ipocriti\".\nLa frustrazione del lavoro impiegatizio.\nI compiti insensati ordinati da Miquet rendono l'ambiente lavorativo frustrante. Molta letteratura del Novecento descrive la frustrazione e l'umiliazione a cui gli impiegati erano sottoposti durante lo svolgimento del loro lavoro; l'umiliazione \u00e8 ovviamente pi\u00f9 insostenibile per coloro che nutrono ambizioni letterarie: questo Vian deve aver provato durante la sua vita, assunto dal luglio 1942 al febbraio 1946 all'AFNOR. La noia mortale dell'ufficio fa risaltare il divertimento dei \"surprise-party\".\nStruttura e stile.\nIl romanzo \u00e8 diviso in quattro parti: \"Swing dal Major\", \"All'ombra dei ciclostile\", \"Il Major nell'hypoid\", \"La passione dei Jitterburg\"s\".\nStruttura dei capitoli.\nNon pu\u00f2 passare inosservata la particolare successione e struttura dei capitoli: nella prima parte, ai capitoli III e IV segue nuovamente un capitolo II, preceduto dalla seguente motivazione dell'autore: \"\"\u00c8 solo il capitolo II perch\u00e9 le avventure del Major sono cominciate al capitolo precedente con l'arrivo di Zizanie\". Inoltre, il VI capitolo precede il IV, e al riguardo l'autore fornisce spiegazioni sempre fantasiose e comiche.\nStile.\n\u00c8 gi\u00e0 la scelta della posizione dei capitoli a rivelare la passione per l'umorismo e il gioco. Cos\u00ec il Major spiega al suo amico Antioche, come egli sia riuscito ad ingannare Fromental: \"Non aveva letto il capitolo V...\"\". Numerosi i giochi di significato con le parole e gli effetti comici dati dal suono dei vocaboli, ovviamente pi\u00f9 efficaci in lingua originale.\nCuriosit\u00e0.\nNel corso del VIII capitolo della parte terza sono presenti due poesie, una di Fromental e una del Major, che si scambiano, ed entrambe declamate dal Major."}
{"id": "4185596", "revid": "1347902", "url": "https://it.wikipedia.org/wiki?curid=4185596", "title": "Medaglia di Nesterov", "text": "La medaglia di Nesterov \u00e8 un premio statale della Federazione Russa dedicato al pioniere dell'aviazione P\u00ebtr Nikolaevi\u010d Nesterov.\nStoria.\nLa medaglia \u00e8 stata istituita il 2 marzo 1994 ed \u00e8 stata assegnata per la prima volta nel 1995.\nAssegnazione.\nLa medaglia \u00e8 assegnata ai soldati dell'Aeronautica Militare, alle altre truppe aeree e alle truppe del Ministero degli Affari Interni della Federazione Russa, a equipaggi dell'aviazione civile e dell'industria aeronautica per il coraggio personale mostrato nella difesa degli interessi della Patria, durante l'esercizio delle funzioni di combattimento, ad esercitazioni e manovre, per ottime prestazioni in formazione di combattimento e nel mantenimento della disponibilit\u00e0 di attivit\u00e0 aeree, per meriti speciali nella gestione dello sviluppo, e della manutenzione di aeromobili, per l'eccellenza professionale in capacit\u00e0 di volo, per prestazioni eccellenti nell'allenamento al combattimento e all'addestramento al combattimento aereo."}
{"id": "4185598", "revid": "300067", "url": "https://it.wikipedia.org/wiki?curid=4185598", "title": "Aco Petrovic", "text": ""}
{"id": "4185600", "revid": "287204", "url": "https://it.wikipedia.org/wiki?curid=4185600", "title": "Supersanremo 1985", "text": ""}
{"id": "4185610", "revid": "123396188", "url": "https://it.wikipedia.org/wiki?curid=4185610", "title": "Abdalaati Iguider", "text": "Nel 2012 \u00e8 stato campione del mondo indoor nei 1500 metri piani a Istanbul con il tempo di 3'45\"21, che tuttavia risultava una prestazione peggiore rispetto al 3'41\"96 che gli valse la medaglia d'argento ai Campionati del mondo indoor di Doha 2010.\nNell'agosto dello stesso anno ha preso parte ai Giochi olimpici di Londra 2012, piazzandosi sesto nei 5000 metri piani e conquistando il bronzo nei 1500 metri piani, con un tempo di 3'35\"13."}
{"id": "4185613", "revid": "119159", "url": "https://it.wikipedia.org/wiki?curid=4185613", "title": "Rivelazione di Sturgeon", "text": ""}
{"id": "4185615", "revid": "33751", "url": "https://it.wikipedia.org/wiki?curid=4185615", "title": "Coppa delle nazioni del Golfo 1974", "text": "La Coppa delle Nazioni del Golfo 1974, 3\u00aa edizione del torneo, si \u00e8 svolta nel Kuwait dal 15 marzo al 28 marzo 1974. \u00c8 stata vinta dal ."}
{"id": "4185616", "revid": "247222", "url": "https://it.wikipedia.org/wiki?curid=4185616", "title": "Dialogo ecumenico", "text": ""}
{"id": "4185649", "revid": "725642", "url": "https://it.wikipedia.org/wiki?curid=4185649", "title": "K 124", "text": ""}
{"id": "4185662", "revid": "765341", "url": "https://it.wikipedia.org/wiki?curid=4185662", "title": "Maria Luisa Carlotta d'Assia-Kassel", "text": "Famiglia.\nMaria Luisa Carlotta era la secondogenita e seconda figlia femmina del Langravio Guglielmo d'Assia-Kassel e di sua moglie la Principessa Luisa Carlotta di Danimarca. Fu una sorella maggiore di Luisa d'Assia-Kassel, consorte di Cristiano IX di Danimarca.\nMatrimonio e figli.\nMaria Luisa Carlotta spos\u00f2 il Principe Federico Augusto di Anhalt-Dessau, quarto ma terzo figlio maschio sopravvissuto di Federico, Principe Ereditario di Anhalt-Dessau e di sua moglie la Langravina Amalia d'Assia-Homburg, l'11 settembre 1832 al Rumpenheimer Schloss ad Offenbach am Main. Maria Luisa Carlotta e Federico Augusto ebbero tre figli:"}
{"id": "4185683", "revid": "110946328", "url": "https://it.wikipedia.org/wiki?curid=4185683", "title": "La battaglia del burro", "text": "La battaglia del burro \u00e8 un libro per bambini scritto dal Dr. Seuss tradotto da Anna Sarfatti pubblicato nel 1984. Nell'edizione italiana, il libro contiene anche una storia intitolata \"I Rax\".\nTrama.\nIn un paese, vivono degli uccelli vestiti tutti di blu chiamati \"Zaghi\"; questi uccelli facevano la colazione con la fetta di pane imburrato dalla parte in alto, invece i loro \"vicini\", separati da un confine con un muro a dividerli, i \"Zighi\" lo imburrano dalla parte sotto del pane. Allora i due guardiani del muro cominciano una guerra che non avr\u00e0 mai fine.\nPossibile adattamento cinematografico.\nLa Warner Bros. Pictures, in collaborazione con la Warner Bros. Animation, avrebbe in mente un futuro film tratto dal libro stesso intitolato \"La battaglia del burro: il film\"."}
{"id": "4185687", "revid": "1372005", "url": "https://it.wikipedia.org/wiki?curid=4185687", "title": "Herbert Gans", "text": " Considerato uno dei pi\u00f9 influenti sociologi della sua generazione, si dedic\u00f2 allo studio delle societ\u00e0 urbane e della sociologia della comunicazione. Presidente dell'American Sociological Association nel 1988, insegn\u00f2 alla Columbia University dal 1971 al 2007, diventando successivamente docente emerito.\nBiografia.\nNel 1938, appena undicenne, Gans fugg\u00ec dalla Germania nazista nel 1938 per riparare in Inghilterra. Due anni dopo raggiunse gli Stati Uniti d'America, acquisendo la cittadinanza statunitense tre anni dopo. Nel 1947 si diplom\u00f2 al College dell'Universit\u00e0 di Chicago, nel 1950 un Master of Arts in Sociologia e scienze sociali nella stessa universit\u00e0. Dopo aver conseguito quest'ultimo titolo, inizi\u00f2 a lavorare per diverse aziende private, occupandosi della ricerca sociale connessa all'urbanistica per uno studio di architettura. Nel 1953 si dedic\u00f2 alla carriera accademica, lavorando per l'Universit\u00e0 della Pennsylvania prima come \"lecturer\" e poi come professore associato. Nel 1957 consegu\u00ec presso la stessa universit\u00e0 un dottorato di ricerca. Nel 1964 pass\u00f2 al Teachers College della Columbia University e successivamente al MIT. Nel 1971 inizi\u00f2 a insegnare alla Columbia."}
{"id": "4185690", "revid": "91792", "url": "https://it.wikipedia.org/wiki?curid=4185690", "title": "Chiesa di Santa Maria della Consolazione (Milano)", "text": "La chiesa di Santa Maria della Consolazione al Castello (detta anche Santa Maria al Castello o Madonna del Castello per la sua vicinanza al Castello Sforzesco) \u00e8 una piccola chiesa situata in Largo Cairoli a Milano, al termine della via San Giovanni sul Muro e di fronte al Teatro dal Verme. \u00c8 chiesa sussidiaria della parrocchia di Santa Maria alla Porta dell'arcidiocesi di Milano e cappellania della comunit\u00e0 dei fedeli filippini milanesi.\nStoria.\nEdificata sulla spianata del Castello nel 1471 come oratorio voluto da Galeazzo Maria Sforza e intitolata alla Madre della Consolazione proprio dal Duca, la chiesa fu affidata nel 1492 ai frati agostiniani che vi aggiunsero un piccolo convento successivamente abbattuto probabilmente durante i lavori di ampliamento del castello. \nDemolito il convento \u00e8 rimasta la chiesetta che \u00e8 giunta fino a noi, attraverso vari rimaneggiamenti, in una veste neoclassica evidente nella facciata dell'architetto Giovan Battista Chiappa e ultimata nel 1836. La facciata \u00e8 a due ordini, con un pronao di tre arcate ed \u00e8 adornata da tre statue raffiguranti la Vergine e due angeli.\nL'interno, a una sola navata e otto cappelle, \u00e8 a due ordini e ornato da alcuni fra i pi\u00f9 significativi artisti del Seicento lombardo: il soffitto in legno a cassettoni ospita dipinti di Camillo Procaccini con le figure degli Apostoli. La pregevole pala d'altare che \u00e8 custodita all'interno e che raffigura la Madre della Consolazione fu traslata nel 1502. Nella terza cappella di destra una pregevole tela di Enea Salmeggia, \"il Martirio di sant'Andrea apostolo\", del 1604.\nLa chiesa \u00e8 attualmente importante punto di riferimento per la comunit\u00e0 filippina che ha donato una statua del \"Santo Ni\u00f1o de Ceb\u00fa\" (il Bambino Ges\u00f9 di Cebu) a cui quella comunit\u00e0 \u00e8 particolarmente devota e che \u00e8 visibile nella prima cappella di sinistra.\nDall'11 gennaio 2015, viene celebrata la Santa Messa secondo il rito ambrosiano tradizionale, utilizzando il messale in latino promulgato nel 1954 dal cardinale Ildefonso Schuster ogni festivit\u00e0 alle ore 8:30 e 10:00."}
{"id": "4185691", "revid": "121156790", "url": "https://it.wikipedia.org/wiki?curid=4185691", "title": "Medaglia di Pu\u0161kin", "text": "La medaglia di Pu\u0161kin \u00e8 un premio statale della Federazione Russa dedicato al poeta, saggista, scrittore e drammaturgo Aleksandr Sergeevi\u010d Pu\u0161kin.\nStoria.\nLa medaglia \u00e8 stata istituita il 9 maggio 1999 ed \u00e8 stata assegnata per la prima volta il 4 giugno 1999.\nAssegnazione.\nLa medaglia \u00e8 assegnata a cittadini russi e stranieri per i risultati nel campo delle arti e della cultura, dell'istruzione, delle arti e della letteratura, e per grande contributo allo studio e alla conservazione del patrimonio culturale, per l'avvicinamento e l'arricchimento reciproco delle culture delle nazioni e nazionalit\u00e0, e per la creazione di immagini altamente artistiche.\nLa medaglia di Puskin \u00e8 stata assegnata a cittadini dei seguenti stati: Abcasia, Afghanistan, Argentina, Armenia, Austria, Azerbaigian, Bielorussia, Belgio, Bolivia, Bosnia-Erzegovina, Brasile, Bulgaria, Canada, Cile, Cina, Corea del Sud, Croazia, Cuba, Cipro, Repubblica Ceca, Ecuador, Egitto, Eritrea, Estonia, Finlandia, Francia, Georgia, Germania, Ghana, Grecia, Guatemala, Guyana, India, Irlanda, Israele, Italia, Giappone, Kazakistan, Kirghizistan, Lettonia, Liechtenstein, Lituania, Macedonia, Mali, Malta, Messico, Moldavia, Mongolia, Montenegro, Nuova Zelanda, Nicaragua, Nigeria, Ossezia del Sud, Panama, Paraguay, Per\u00f9, Filippine, Polonia, Romania, Serbia, Seychelles, Singapore, Slovacchia, Siria, Stati Uniti d'America, Svezia, Svizzera, Tagikistan, Turchia, Turkmenistan, Ucraina, Ungheria, Uruguay, Uzbekistan e Vietnam.\nI capi di Stato e leader di organizzazioni internazionali che l'hanno ricevuta sono:\nInsegne.\nLa medaglia \u00e8 d'argento. Il dritto reca un autoritratto (disegno) di Pu\u0161kin. Al centro del rovescio troviamo la firma orizzontale in rilievo di Pu\u0161kin. La firma prende la maggior parte della larghezza totale della medaglia. Sotto la firma vicino al bordo inferiore della medaglia, vi \u00e8 una linea riservata per l'assegnazione del numero di serie.\nIl nastro \u00e8 azzurro con una sottile striscia gialla sul bordo sinistro."}
{"id": "4185697", "revid": "1436676", "url": "https://it.wikipedia.org/wiki?curid=4185697", "title": "Gianni Celeste &amp; Friends", "text": "Gianni Celeste &amp; Friends \u00e8 un album del cantante siciliano Gianni Celeste, cantato in lingua napoletana, pubblicato nel 2009.\nL'album contiene 14 brani duettati in passato con vari artisti della musica napoletana."}
{"id": "4185703", "revid": "767487", "url": "https://it.wikipedia.org/wiki?curid=4185703", "title": "A Life in the Balance (film 1955)", "text": "A Life in the Balance \u00e8 un film statunitense e messicano del 1955 diretto da Harry Horner e Rafael Portillo e tratto dal racconto \"Sept petites croix dans un carnet\" di Georges Simenon.\n\u00c8 un film thriller con protagonisti Ricardo Montalb\u00e1n, Anne Bancroft e Lee Marvin nel ruolo di un killer psicopatico.\nProduzione.\nIl film, diretto da Harry Horner e Rafael Portillo su una sceneggiatura di Robert Presnell Jr. e Leo Townsend con il soggetto di Georges Simenon, fu prodotto da Leonard Goldstein per la Panoramic Productions e la Tele-Voz S.A. e girato per gli esterni a Citt\u00e0 del Messico in Messico.\nDistribuzione.\nIl film fu distribuito negli Stati Uniti dal 1\u00ba luglio 1955 al cinema dalla Twentieth Century Fox Film Corporation.\nAlcune delle uscite internazionali sono state:\nPromozione.\nLe tagline sono:"}
{"id": "4185709", "revid": "1305772", "url": "https://it.wikipedia.org/wiki?curid=4185709", "title": "Volume (esercizio coi pesi)", "text": "Il volume \u00e8 uno dei principali parametri applicati nell'allenamento coi pesi (bodybuilding, power lifting, weight lifting, fitness).\nDefinizione.\nIl parametro \"volume\" rappresenta la mole di lavoro totale svolta in una sessione di allenamento, in una settimana, in un mese, o generalmente in un dato periodo di tempo. In altre parole \u00e8 il parametro quantitativo del \"resistance training\", metodo di allenamento utilizzato prevalentemente in discipline sportive come power lifting, weight lifting, body building e fitness. La sua misura pu\u00f2 condizionare indirettamente la durata totale della seduta di allenamento. Diversi ricercatori nell'ambito della fisiologia dell'esercizio con sovraccarichi definiscono il volume come l'ammontare delle ripetizioni eseguite durante ogni sessione di allenamento moltiplicata per la resistenza utilizzata (carico x ripetizioni) oppure, il carico totale sollevato per il totale numero di serie per il totale numero di ripetizioni (Kraemer e Fleck, 1988).\nIl volume totale \u00e8 quindi rappresentato dal prodotto tra carico, ripetizioni e serie. Ad esempio, 3 serie da 12 ripetizioni con 20\u00a0kg sarebbe espresso come 3 x 12 x 20 = 720\u00a0kg di volume. Secondo questa definizione, il volume \u00e8 il prodotto tra il numero degli esercizi in ogni sessione, il numero delle ripetizioni per ogni serie, e il numero di serie per ogni esercizio. Esso \u00e8 rappresentato complessivamente dal tonnellaggio dei chili sollevati. Le due formule del volume sono:\nIl calcolo del \"volume\" \u00e8 utile per determinare la quantit\u00e0 di \"stress\" totale. Esiste inoltre una relazione tra il \"volume\" e i risultati ottenuti, come ipertrofia muscolare, riduzione della massa grassa, aumento della massa magra, prestazione fisica, o limitazione della perdita di forza durante un periodo di \"deallenamento\".\nDefinizioni alternative del volume.\nVolume nel bodybuilding e fitness.\nSecondo alcuni autori, in quanto tale, il volume sotto la forma sopra esposta non sarebbe propriamente adatto ad essere applicato nel bodybuilding e nel fitness, proprio per il fatto che, da un punto di vista teorico, sarebbe necessario mantenere lo stesso esercizio durante la sessione. Al contrario del powerlifting e del weightlifting, queste attivit\u00e0 si basano su una grande variet\u00e0 di esercizi ad ogni seduta (tra cui i monoarticolari e i macchinari, che non sono previsti nelle precedenti), quindi perderebbe ogni senso confrontare il volume di due esercizi di natura completamente diversa, come paragonando un esercizio multiarticolare con uno monoarticolare, un esercizio a catena cinetica aperta con uno a catena cinetica chiusa, oppure una macchina isotonica con i pesi liberi. Ci\u00f2 \u00e8 dato dal fatto che l'impegno specifico dello stesso muscolo agonista coinvolto in queste diverse tipologie di esercizi potrebbe differire largamente. Ad esempio, secondo gli autori non avrebbe senso confrontare il volume sviluppato su 3 serie di croci con manubri, con quello su 3 serie di distensioni su panca. Queste osservazioni potrebbero valere se si considerasse il volume come parametro di misura del lavoro su un muscolo specifico, tuttavia esso in realt\u00e0 nasce come parametro di misura del lavoro totale, senza fare distinzione tra il coinvolgimento di diversi fasci muscolari nei vari gesti atletici. Inoltre, spesso l'attivazione dei muscoli agonisti non differisce significativamente tra esercizi ai pesi liberi e omologhi alle macchine, oppure tra multiarticolari e monoarticolari.\nIl concetto di \"volume\" nel body building e nel fitness spesso viene semplificato, indicando il numero totale di serie eseguite durante l'intera seduta, oppure la durata totale dell'allenamento. In queste attivit\u00e0, il \"volume\" pu\u00f2 essere a sua volta suddiviso in \"volume totale\" e \"volume relativo\":\nSe nella sua definizione tradizionale il volume viene alterato modificando il carico, il numero di serie, e il numero di ripetizioni, nella definizione semplificata e riadattata al body building, il volume verrebbe alterato solo modificando il numero di serie, indipendentemente dal carico o dal numero di ripetizioni. Ad esempio, se 2 atleti eseguono lo stesso protocollo di allenamento a parit\u00e0 di intensit\u00e0 e numero di serie, ma il primo esegue pi\u00f9 ripetizioni per esercizio, secondo la tradizionale definizione, il primo atleta eseguirebbe un allenamento dal maggiore volume. Secondo la definizione riadattata, il volume di allenamento dei due atleti rimarrebbe invece uguale. Poich\u00e9 la definizione semplificata e non scientifica non tiene conto dell'influenza del carico e delle ripetizioni sul volume risultante, essa trova delle evidenti limitazioni. Tuttavia \u00e8 necessario riconoscere che anche nella letteratura scientifica si tende ad identificare il volume prevalentemente con il numero di serie.\nVolume nelle altre discipline.\nIl parametro \"volume\" viene applicato anche in altre discipline, ma il suo criterio di misurazione varia in base al tipo di attivit\u00e0 a cui ci si riferisce. Nell'attivit\u00e0 aerobica di endurance ad esempio, il volume pu\u00f2 essere rappresentato dalla distanza percorsa, altri invece lo calcolano in maniera pi\u00f9 simile a quanto accade nell'esercizio coi pesi, moltiplicando la durata dell'esercizio per la distanza percorsa per l'intensit\u00e0 media. Rimanendo nell'ambito \"fitness\", nell'attivit\u00e0 aerobica con l'utilizzo di macchinari cardiofitness, pi\u00f9 comunemente viene indicato per quantificare la durata complessiva della prestazione.\nFattori condizionanti il volume.\nCome esposto dalla formula sopra riportata, e dalla definizione di diverse autorit\u00e0 nell'ambito dell'esercizio con sovraccarichi, il volume \u00e8 il risultato del rapporto tra carico, numero di ripetizioni e numero di serie. Ci\u00f2 significa che l'alterazione di una sola di queste variabili incider\u00e0 sull'alterazione del parametro in questione. Oltre a queste tre componenti che alterano il volume in maniera diretta, esistono ulteriori variabili che influiscono su di esso indirettamente.\nNumero di serie.\nAnche se per definizione il \"volume\" di allenamento non \u00e8 determinato unicamente dal solo numero di serie che compongono una sessione di allenamento, un singolo gruppo muscolare, o un singolo esercizio, il numero di serie \u00e8 un fattore importante ed incisivo nella definizione di questa variabile, a tal punto che nel bodybuilding e nel fitness il concetto del \"volume\" semplificato in ambito amatoriale spesso pu\u00f2 indicare solamente il numero totale di serie eseguite durante l'intera seduta. Anche nel mondo scientifico tuttavia si tende ad identificare il volume con il numero di serie, sebbene si riconosca che questo non sia l'unico fattore determinante. Ci\u00f2 presumibilmente accade perch\u00e9 gli altri due fattori che influenzano direttamente il volume sono strettamente dipendenti dalla variabile dell'intensit\u00e0 (% 1-RM), e dal momento che nel bodybuilding viene usata pi\u00f9 spesso la moderata intensit\u00e0 (65-80% 1-RM, connessi con 8-12 RM), mantenendo questa inalterata, la variabile che pi\u00f9 inciderebbe sull'alterazione del volume potrebbe effettivamente essere il numero di serie totali. Il carico specifico fa riferimento all'intensit\u00e0 come misura in percentuale sul one-repetition maximum (1-RM), e le ripetizioni massime (RM) per un dato carico sono allo stesso modo da essa dipendenti (in condizioni di non affaticamento). Questo prendendo in considerazione il concetto di intensit\u00e0 come definito convenzionalmente dal mondo scientifico a non altre reinterpretazioni astratte e non calcolabili usate amatorialmente. Sebbene il ruolo del numero di serie nel determinare il volume sia ritenuto importante, una delle due comuni formule per calcolare il volume spesso usata dai ricercatori risulta il semplice \"carico x ripetizioni\", escludendo quindi il numero di serie dall'equazione. Il numero di serie nel conteggio del \"volume\" potrebbe effettivamente essere superfluo, perch\u00e9 anche il solo numero di ripetizioni totali ad allenamento moltiplicate per il carico sarebbero sufficienti per ricavarne il valore. Questo considerando che il numero di serie sarebbe comunque un'influenza indiretta in questo calcolo, perch\u00e9 la sua variazione altera il numero di ripetizioni totali. Dal momento che la fatica limita il numero di ripetizioni che possono essere completate in un gruppo di serie con un dato carico, la variazione del numero di serie \u00e8 anche una delle strategie pi\u00f9 comuni per regolare il volume. Ad ogni modo, riconsiderando la formula del volume in cui le serie vengono conteggiate, esso pu\u00f2 essere effettivamente modulato anche alterando solo l'intensit\u00e0 (carico) e/o le ripetizioni totali, ma l'affaticamento cumulativo, dipendente anche da altre variabili, ha un ruolo cruciale in questo contesto.\nNumero di ripetizioni.\nIl numero di ripetizioni di norma \u00e8 specificamente correlato al carico, e quindi all'intensit\u00e0. Pi\u00f9 precisamente, si intende dire che il numero di ripetizioni massime (RM) eseguibili sono dipendenti dallo specifico carico utilizzato, a sua volta connesso con una specifica intensit\u00e0 relativa (% 1-RM). Effettivamente \u00e8 necessario distinguere il numero di ripetizioni effettive eseguite con un dato carico, e il numero massimo di ripetizioni possibili eseguite con lo stesso. Questa distinzione va ritrovata nel fatto che un carico pu\u00f2 essere sollevato per le massime ripetizioni possibili, oppure pu\u00f2 essere sollevato per un numero di ripetizioni inferiore a quelle possibili. Nel primo caso si parler\u00e0 di una serie portata al \"cedimento muscolare\" concentrico, e quindi il numero di ripetizioni massime eseguibili verr\u00e0 definito con la sigla \"RM\" (\"Repetition Maximum\"). Nel secondo caso si parler\u00e0 di una serie che non raggiunge il cedimento muscolare, in cui non vengono compiute tutte le ripetizioni massime possibili. Ad esempio, se un atleta utilizza un carico di 80\u00a0kg che gli permette il sollevamento dello stesso per 10 volte al massimo, si parler\u00e0 di un carico relativo a 10-RM. Un carico relativo a 10-RM equivale per definizione ad un'intensit\u00e0 relativa del 75% 1-RM. Tuttavia, un carico relativo a 10-RM pu\u00f2 essere sollevato volontariamente per meno ripetizioni rispetto a quelle possibili, e questa scelta avr\u00e0 un'influenza sulla modulazione del volume. Normalmente, quando le linee guida prescrivono un \"range\" ideale di ripetizioni per lo sviluppo di un dato adattamento ricercato, intendono il numero di ripetizioni massime (RM), oppure non specificano se il numero di ripetizioni faccia riferimento alle RM o meno. Queste indicazioni per tanto potrebbero essere fuorvianti. Come accennato, il numero di ripetizioni massime (RM, cio\u00e8 a cedimento) \u00e8 strettamente dipendente dal carico e quindi dall'intensit\u00e0 relativa, ma ci\u00f2 non vale per il numero di ripetizioni di per s\u00e9. Richiamando al fatto che il numero di ripetizioni totali influisce sul volume, sar\u00e0 utile fare un esempio. Se un atleta esegue un gruppo di 5 serie con un carico che gli permette 10-RM (intensit\u00e0 relativa del 75% 1-RM), pu\u00f2 scegliere di portare tutte le serie previste a cedimento compiendo 10 ripetizioni a serie (10-RM), oppure pu\u00f2 scegliere di non raggiungere il cedimento compiendo 5 ripetizioni a serie. Nel primo caso, avr\u00e0 svolto un allenamento dal maggiore volume, mentre nel secondo caso avr\u00e0 svolto un allenamento dal minore volume nonostante la parit\u00e0 di serie e di carico (intensit\u00e0).\nDal punto di vista pratico, la questione \u00e8 tuttavia pi\u00f9 complicata, perch\u00e9 nell'esempio non si \u00e8 considerato il grado di fatica cumulativa che aumenta gradualmente con il progredire delle serie. Per tali motivi, anche altre variabili non considerate nella formula del volume influiscono su questo parametro, seppur in maniera indiretta. Qualsiasi variabile che incide sul grado di affaticamento porter\u00e0 a ridurre il numero di ripetizioni totali, e quindi a ridurre il volume. Una delle principali variabili influenti \u00e8 il tempo di recupero tra le serie. \u00c8 stato infatti osservato che impostare tempi di recupero lunghi permette di completare maggiori volumi di allenamento rispetto a recuperi brevi. Ci\u00f2 \u00e8 dovuto al fatto che i recuperi lunghi permettono di mantenere maggiormente nel tempo l'efficienza della prestazione con la progressione delle serie riuscendo ad eseguire maggiori ripetizioni totali, mentre la pause brevi portano ad un maggiore affaticamento influendo negativamente sulla capacit\u00e0 di eseguire le stesse ripetizioni nella serie successiva. Ad esempio, se un atleta esegue un gruppo di 5 serie a cedimento con un carico relativo a 10-RM (75% 1-RM), con pause da 3 minuti egli riuscir\u00e0 a compiere pi\u00f9 ripetizioni totali che non con pause da 1 minuto, per tanto nel primo caso il volume risulter\u00e0 maggiore. Qualsiasi altra strategia di allenamento volta ad aumentare il livello di difficolt\u00e0 o di fatica (come le tecniche speciali ad alta intensit\u00e0) porter\u00e0 a ridurre il numero di ripetizioni totali a parit\u00e0 di carico e di serie, e quindi a ridurre il volume totale dell'allenamento.\nCarico.\nIl carico \u00e8 il terzo fattore che condiziona in maniera diretta il volume totale dell'allenamento. Tuttavia, nella terminologia scientifica, il carico non determina solo il risultato nella formula del volume, ma rappresenta anche la definizione di \"intensit\u00e0\". Diversamente da altre interpretazioni astratte, non calcolabili, non convenzionali e/o non scientifiche, l'intensit\u00e0 \u00e8 per definizione la percentuale di carico sollevato rispetto al carico massimale su una ripetizione (1-RM). In altri termini, l\u2019\"intensit\u00e0\" \u00e8 la percentuale del \"One-repetition maximum\" (% 1-RM), e viene determinata dal carico utilizzato. Sulla base di queste constatazioni, \u00e8 possibile riconoscere come un'alterazione dell'intensit\u00e0 (quindi del carico) determini di conseguenza un'alterazione del volume. Come riportato nell'esempio iniziale, a parit\u00e0 di serie e ripetizioni, l'aumento o la riduzione del carico (intensit\u00e0) determiner\u00e0 rispettivamente un aumento o una riduzione del volume. Tralasciando quindi le interpretazioni approssimative del volume che riconoscono come determinante solo il numero di serie, in realt\u00e0 anche il carico ha un ruolo importante nel determinare tale variabile. Poich\u00e9 nella scienza dell'esercizio con i pesi il carico viene riconosciuto con il parametro \"intensit\u00e0\", e poich\u00e9 le indicazioni generali sostengono che i valori dell'intensit\u00e0 e del volume debbano essere inversamente proporzionali, ad un aumento del carico dovrebbe corrispondere una riduzione delle serie e delle ripetizioni totali e viceversa. Da un punto di vista puramente teorico, se ad esempio un atleta esegue 10 serie da 10 ripetizioni per un gruppo muscolare con un carico (intensit\u00e0) relativo a 10-RM (75% 1-RM), l'aumento del carico all'85% 1-RM (6-RM) dovrebbe essere compensato con una riduzione delle serie e/o delle ripetizioni totali. Visto che ad un aumento del carico corrisponde come conseguenza diretta una riduzione delle RM (intensit\u00e0 inversamente proporzionale alle RM), ci\u00f2 che pi\u00f9 pu\u00f2 determinare in questo caso le variazioni del volume sarebbe l'alterazione del numero di serie. Tuttavia, dal momento che non necessariamente le serie vengono portate al \"cedimento muscolare\", anche questo aspetto deve essere considerato nella variazione del volume. Se ad esempio un atleta esegue 10 serie da 10 ripetizioni per un gruppo muscolare con un carico (intensit\u00e0) relativo a 10-RM (75% 1-RM), con l'aumento del carico (intensit\u00e0) all'85% 1-RM (6-RM), la riduzione compensatoria del volume pu\u00f2 essere attuata mediante la sola riduzione del numero di ripetizioni totali, svolgendone solo 3 per serie non a cedimento invece delle 6-RM possibili, senza dover necessariamente alterare il numero di serie. Altrimenti, l'aumento dell'intensit\u00e0 potrebbe essere compensato con una riduzione del solo numero di serie, oppure sia con la riduzione delle serie che delle ripetizioni totali (ad esempio, senza raggiungere le RM per il carico specifico).\nAltri fattori condizionanti.\nNel calcolo del volume vengono normalmente presentate due formule, ovvero \"carico x ripetizioni totali\" o \"carico x serie x ripetizioni totali\". Si potrebbe credere che solamente queste tre variabili incidano sui risultati delle formule esposte, tuttavia esistono ulteriori fattori che condizionano altamente il \"volume\". Questi sono:\nCome era stato precedentemente accennato, tempi di recupero lunghi permettono di completare maggiori volumi di allenamento rispetto a recuperi brevi a parit\u00e0 di carichi e numero di serie, perch\u00e9 le pause brevi portano ad un maggiore affaticamento influendo negativamente sulla capacit\u00e0 di eseguire le stesse ripetizioni nelle serie successive. Di conseguenza, a parit\u00e0 di carichi e numero di serie, le pause lunghe permettono di completare un maggior numero di ripetizioni totali. Lo \"speed of movement\" (la velocit\u00e0 delle ripetizioni) incide sul volume, poich\u00e9 a parit\u00e0 di carico i movimenti pi\u00f9 lenti impongono la capacit\u00e0 di sollevare lo stesso per meno ripetizioni. Anche il \"time under tension\" (TUT) \u00e8 coinvolto nella regolazione del volume, perch\u00e9 una maggiore durata delle serie (connessa con maggiori ripetizioni o con movimenti pi\u00f9 lenti a parit\u00e0 di ripetizioni) porta ad aumentare l'affaticamento e quindi la resa e le ripetizioni portate a termine nelle serie successive, penalizzando il numero di ripetizioni totali.\nTempi di recupero, velocit\u00e0 del movimento, e durata della serie sono variabili che influenzano direttamente un altro parametro del \"resistance training\", ovvero la densit\u00e0. Inferiori tempi di recupero e maggiori tempi sotto tensione (TUT) aumentano la densit\u00e0 ma riducono il volume. Viceversa tempi di recupero lunghi e TUT brevi riducono la densit\u00e0 ma aumentano il volume. Si potrebbe per tanto concludere che, a parit\u00e0 di carico utilizzato e serie previste, il volume e la densit\u00e0 siano inversamente proporzionali.\nUn fattore condizionante il volume \u00e8 la scelta degli esercizi specifici. Poich\u00e9 anche il carico \u00e8 una variabile che altera il volume, \u00e8 necessario considerare che alcuni esercizi consentono di sollevare carichi maggiori rispetto ad altri in termini assoluti. Vale a dire che, a parit\u00e0 di RM, un esercizio pu\u00f2 permettere di sollevare maggior carico rispetto a un altro, oppure a parit\u00e0 di carico, un esercizio pu\u00f2 permettere maggiori RM rispetto a un altro. Un esempio rappresentativo pu\u00f2 essere il paragone tra un esercizio multiarticolare o uno monoarticolare (di isolamento). Il primo esercizio permetter\u00e0 all'atleta di sollevare un maggiore carico se paragonato all'esercizio monoarticolare (arrivando anche a differenze del 50%). Tradotto in un esempio pratico, se un atleta esegue 5 serie da 10-RM con un esercizio multiarticolare (panca piana), il volume di questo protocollo sar\u00e0 significativamente maggiore di 5 serie da 10-RM con un esercizio di isolamento (croci), poich\u00e9 nel primo caso i carichi sollevati sulla singola serie e sul totale sono superiori. Ovvero, a parit\u00e0 di serie, RM, e intensit\u00e0 (in relazione all'esercizio specifico), il tonnellaggio totale e quindi il volume, sono maggiori scegliendo l'esercizio multiarticolare (panca piana) che non il monoarticolare (croci). Da un punto di vista pratico, questo indica che se durante una sessione vengono scelti un maggior numero di esercizi multiarticolari, o in generale esercizi che permettono di sollevare maggiori carichi in termini assoluti, il volume risulter\u00e0 maggiore anche a parit\u00e0 di serie, ripetizioni e intensit\u00e0 relativa rispetto ad una sessione in cui viene scelto un maggior numero di esercizi monoarticolari o che permettono di sollevare meno carico in termini assoluti.\nAnche la frequenza pu\u00f2 avere un impatto sul volume di allenamento, in quanto esso pu\u00f2 misura non solo la quantit\u00e0 di lavoro totale a sessione, ma anche la quantit\u00e0 di lavoro totale settimanale. Un'alta frequenza (5 giorni a settimana) potrebbe quindi imporre un inferiore volume a sessione; viceversa una bassa frequenza (2 giorni a settimana) potrebbe prevedere maggiori volumi a sessione per pareggiare il volume totale settimanale. Una frequenza troppo alta sul singolo gruppo muscolare non compensata con una riduzione del volume sulla singola seduta pu\u00f2 culminare nella sindrome da sovrallenamento (OTS).\nAnche l'ordine degli esercizi nella sessione potrebbe influire sul volume dell'allenamento. Alcune ricerche hanno osservato che il volume totale risultasse superiore quando l'allenamento viene iniziato con i gruppi muscolari grandi seguiti dai gruppi muscolari piccoli a causa di un maggiore calo della prestazione dell'ultimo caso. Tuttavia, non tutte le ricerche hanno confermato questa conclusione. Infine, ulteriori analisi hanno osservato che anche l'ordine degli esercizi all'interno di un \"super set\" tra muscoli antagonisti potesse condizionare il volume di allenamento. Secondo questi risultati, un \"super set\" composto da \"leg curl\"+\"leg extension\" portava ad aumentare il volume rispetto all'ordine inverso.\nLinee guida.\nL'ottimale numero di serie dipende dal tipo di soggetto e dall'obiettivo specifico. Naturalmente il numero di serie ottimale pu\u00f2 variare tra atleti neofiti, intermedi, esperti, anziani, bambini, tra soggetti che ricercano il massimo sviluppo della prestazione fisica o coloro che ricercano semplicemente il miglioramento del \"fitness\" e dello stato di salute generale. Anche tra le diverse categorie di atleti che praticano il \"resistance training\", i volumi possono variare largamente. Ad esempio l'esercizio con i pesi finalizzato all'attivit\u00e0 del bodybuilding, e quindi all'aumento dell'ipertrofia muscolare (dimensioni), pi\u00f9 spesso prevede volumi di allenamento maggiori (fino a 20 serie), che non necessariamente vengono adottati per lo sviluppo delle prestazioni di forza e potenza. Per tanto, lo sviluppo ottimale di forza, potenza, ipertrofia o resistenza muscolare facilmente pu\u00f2 richiedere un differente numero di serie, anche se come indicazione generale, 3-6 serie per parte corporea potrebbero essere suggerite per una crescita ottimale. Alcuni autori hanno suggerito che il numero di serie eseguite debba essere inversamente proporzionale al numero di ripetizioni eseguite. Secondo questa indicazione, se vengono svolte 20 ripetizioni a serie basterebbe l'esecuzione di 1-2 serie totali, mentre serie da 4 ripetizioni richiederebbero 4 o pi\u00f9 serie. Questa interpretazione tuttavia non manca di contraddizione, perch\u00e9 maggiori ripetizioni sono connesse con intensit\u00e0 inferiori, e l'intensit\u00e0 inferiore dovrebbe essere compensata con un volume maggiore, cosa che si ottiene aumentando il numero di serie. Ad ogni modo, riguardo alle indicazioni su base scientifica per un ottimale numero di serie (il principale aspetto determinante il volume), sar\u00e0 necessario analizzare documenti scientifici di maggiore rilievo come le linee guida ufficiali, le review e le meta-analisi recenti. Sembra comunque non esistere un'indicazione univoca riguardo a questo aspetto, e le analisi specifiche sullo sviluppo dell'ipertrofia sono molto pi\u00f9 limitate rispetto alle analisi specifiche sullo sviluppo della forza.\nSecondo le linee guida dell'American College of Sports Medicine (ACSM) del 2006/07, per chi ricerca benefici sulla salute dall'esercizio con i pesi si raccomanda la prescrizione di una serie, per 8-12 ripetizioni eseguite fino al punto di fatica volontaria per ogni esercizio, per 8-12 esercizi a sessione. I programmi a serie multiple possono garantire uno stato di forma e di crescita muscolare ottimale, e per questa categoria di soggetti sono raccomandati se il tempo lo permette (ACSM, 2006). Una \"reveiew\" di Kraemer et al. (2002) raccomandava 1-2 serie per bambini e anziani, e 1-3 serie per neofiti e atleti intermedi. Mentre in un programma monoserie, gli autori suggerivano di prescrivere esercizi multipli per uno specifico gruppo muscolare in modo da arrivare all'obiettivo di 4 serie totali a gruppo muscolare. Applicando il principio della \"periodizzazione\", i ricercatori raccomandavano maggiormente le serie multiple per gli atleti avanzati, come powerlifter e bodybuilder, impegnati in un programma avanzato per il massimo guadagno della forza o dell'ipertrofia muscolare. Una meta-analisi di Rhea (2003) concluse che 4 serie per gruppo muscolare consentissero il massimo sviluppo della forza su soggetti allenati e non allenati. Una meta-analisi di Wolfe (2004) osserv\u00f2 che per i soggetti non allenati le monoserie e le multiserie producevano simili guadagni di forza, ma con l'avanzamento del programma le serie multiple producevano uno sviluppo della forza superiore. Due importanti documenti meta-analitici condotti da Peterson et al. (2004, 2005) sostenevano che per ottimizzare i guadagni della forza, 4 serie per gruppo muscolare fossero adatte sia per i neofiti che per gli atleti intermedi, mentre una media di 8 serie per ogni esercizio (considerando anche determinate frequenze e intensit\u00e0 e un numero massimo di 4 esercizi per gruppo muscolare) fosse raccomandata per atleti avanzati e professionisti. Una meta-regressione di Krieger (2009) ha dimostrato che 2-3 serie per esercizio sono associate ad uno sviluppo della forza maggiore del 46% rispetto alla monoserie, sia negli allenati che nei non allenati. Un'altra meta-analisi di Krieger (2010) stabil\u00ec che non ci fossero significative differenze tra 2-3 serie o 4-6 serie per esercizio in termini di guadagni di ipertrofia, ma entrambe queste modalit\u00e0 producevano guadagni maggiori del 40% rispetto alla monoserie, sia per i soggetti allenati che per i non allenati. L'ACSM (2009) raccomanda maggiori volumi a serie multiple, e da 3 a 5 serie ad esercizio, per massimizzare l'ipertrofia.\nConclusioni.\nCome precedentemente riportato, il volume varia in base agli obiettivi specifici, al grado di esperienza dell'atleta, all'et\u00e0, e ad altri vari fattori. Generalmente i maggior volumi vengono adottati e suggeriti per i culturisti o per gli atleti di forza esperti che ricercano il massimo aumento della massa muscolare (ipertrofia), pi\u00f9 che per i powerlifter e i pesisti intenti prevalentemente nello sviluppo della forza e della potenza. Tuttavia, tra gli atleti di forza i volumi variano in base al ciclo specifico all'interno di un programma periodizzato a lungo termine. Considerando che volume e intensit\u00e0 sono inversamente proporzionali, nei cicli a bassa intensit\u00e0 prevalgono gli alti volumi, mentre tale variabile viene proporzionalmente ridotta con l'aumento dell'intensit\u00e0.\nLa ricerca sul volume nelle attivit\u00e0 con i pesi \u00e8 prevalentemente orientata sullo sviluppo della forza, e i risultati incrociati delle varie meta-analisi suggeriscono attorno alle 4 serie per gruppo muscolare per atleti non allenati e intermedi, e tra 4 e una media di 8 serie per gruppo muscolare per atleti avanzati. In ogni caso risulta che le serie multiple consentano maggiori sviluppi della forza rispetto alle monoserie e le prime siano maggiormente suggerite per lo sviluppo della forza. Alcune importanti analisi suggeriscono che nei primi periodi di allenamento i non allenati possano sviluppare adeguatamente la forza con le monoserie, ma progredendo nel programma siano pi\u00f9 efficaci le serie multiple.\nPer quanto riguarda il massimo stimolo dell'ipertrofia muscolare, alcune review suggeriscono le serie multiple per massimizzare questo adattamento, la principale meta-analisi stabilisce la superiorit\u00e0 delle serie multiple rispetto alle monoserie, mentre le linee guida del ACSM raccomandano tra le 3 e le 5 serie ad esercizio e alti volumi per il massimo sviluppo dell'ipertrofia.\nRiguardo all'esercizio con i pesi utilizzato strettamente come mezzo per il miglioramento della salute generale, le linee guida del ACSM raccomandano protocolli \"total body\" monoserie per 8-12 esercizi totali (8-12 serie totali) a moderata intensit\u00e0 (8-12 RM) con la possibilit\u00e0 di introdurre anche le serie multiple, mentre una review raccomandava 1-2 serie per bambini e anziani.\nRicerca scientifica.\nRisposte ormonali.\nIl volume \u00e8 generalmente associato ad una maggiore risposta ormonale. Svariate ricerche hanno segnalato maggiori incrementi degli ormoni quali GH, testosterone e cortisolo dalle serie multiple rispetto alle monoserie a parit\u00e0 di intensit\u00e0. Anche sul lungo termine (6 mesi), un allenamento periodizzato ad alto volume ha mostrato maggiori livelli di testosterone e IGF-1, e ridotti livelli di cortisolo rispetto ad un programma in \"circuit training\". Il gruppo ad alto volume presentava anche maggiore forza, potenza e velocit\u00e0. Altri studi hanno trovato che nei protocolli di forza (alta intensit\u00e0) il numero di serie non influenza la risposta ormonale, mentre nei protocolli di ipertrofia (moderata intensit\u00e0) e di endurance muscolare (bassa intensit\u00e0), l'aumento del numero di serie influiva sull'aumento del GH e del cortisolo. Il testosterone non aumentava significativamente in base al numero di serie. Una review pi\u00f9 recente di Kraemer e Ratamess (2005) riassunse le varie rilevazioni scientifiche ribadendo che i protocolli ad alto volume, ad intensit\u00e0 moderata o alta, usando tempi di recupero brevi e stressando una maggior quantit\u00e0 di muscoli, tendesse a produrre le maggiori risposte ormonali acute (testosterone, GH e cortisolo) se comparati con i protocolli a basso volume, alta intensit\u00e0, con tempi di recupero lunghi. Viene generalmente stabilito per tanto che i protocolli dai volumi maggiori (spesso associati alle serie multiple) risultino in una maggiore risposta degli ormoni anabolici quali GH e testosterone, e ormoni dello stress quali il cortisolo, se paragonati ai protocolli dalla maggiore intensit\u00e0 ma dai volumi inferiori. Di conseguenza, l'esercizio con i pesi orientato all'ipertrofia muscolare, ovvero a moderata intensit\u00e0 (60-80% 1-RM), tempi di recupero brevi tra le serie (60-90 secondi) e alti volumi, provoca una maggiore risposta ormonale se comparato all'esercizio con i pesi pi\u00f9 orientato sulla forza.\nSebbene sia stata spesso proposta - e data per scontata - una certa correlazione tra la risposta degli ormoni anabolici (testosterone e GH) e l'effettivo sviluppo della forza, dell'ipertrofia e dello stimolo sulla sintesi proteica muscolare, in anni recenti molte ricerche hanno smentito questa connessione. In realt\u00e0 gi\u00e0 in passato alcuni segnalarono che, ad eccezione del testosterone, la risposta ormonale indotta dall'esercizio coi pesi avesse principalmente un effetto sulla disponibilit\u00e0 e sull'utilizzo di substrati. Il testosterone comunque era stato citato per la sua azione diretta sullo stimolo della sintesi proteica muscolare. Analisi pi\u00f9 recenti hanno invece stabilito la mancata correlazione tra l'aumento degli ormoni anabolici (esaltato maggiormente da alcune strategie di allenamento specifiche come un maggiore volume), testosterone compreso, e un aumento dell'ipertrofia muscolare, della forza muscolare o della sintesi proteica muscolare. Anche se esistono alcune limitate evidenze contrastanti, queste nuove conclusioni recenti sembrano stabilire in maniera univoca che effettivamente non vi sia alcun rapporto tra l'aumento della secrezione degli ormoni cosiddetti anabolici, provocato da alcune strategie di allenamento, e un maggiore sviluppo dei guadagni muscolari. Ci\u00f2 nonostante, i maggiori volumi di allenamento hanno spesso dimostrato guadagni muscolari superiori.\nGuadagni muscolari.\nPoich\u00e9 il recente dibattito sulla correlazione tra la stimolazione ormonale e i guadagni muscolari \u00e8 piuttosto acceso, sarebbe corretto scindere la questione della risposta ormonale acuta e cronica e gli effettivi guadagni a lungo termine. L'importanza del volume nello sviluppo degli adattamenti muscolari come ipertrofia, forza e sintesi proteica \u00e8 anch'esso piuttosto dibattuto. Diversi studi suggeriscono che una singola serie per esercizio sia efficace allo stesso modo delle serie multiple (2-3 serie per esercizio) per aumentare la forza dei soggetti decondizionati e amatori durante i primi mesi di allenamento con i pesi. Alcune review come quelle condotte da Carpinelli e Otto (1998) e Smith e Bruce-Low (2004) hanno concluso che una serie per esercizio possa produrre ottimi risultati. Nel documento di Carpinelli e Otto \u00e8 stato osservato che le serie singole producono risultati ottimali in 33 studi su 35 revisionati.\nTuttavia, una parte consistente della letteratura scientifica supporta l'utilizzo delle serie multiple piuttosto delle monoserie, anche se spesso questo \u00e8 stato stabilito su soggetti non allenati, moderatamente allenati, o comunque non atleti di forza avanzati. Un'importante meta-analisi quantitativa (Wolfe et al., 2004) osserv\u00f2 che per i soggetti non allenati i protocolli monoserie o multiserie producessero simili guadagni di forza, mentre con il progredire del programma di allenamento le serie multiple fossero pi\u00f9 efficaci delle monoserie. Altri documenti hanno stabilito che il volume possa essere pi\u00f9 importante dell'intensit\u00e0 per produrre l'anabolismo muscolare, e che la sintesi proteica sia meglio stimolata con 3 serie che con una sola serie al 70% 1-RM. Risultati relativamente recenti di una meta-analisi di 140 studi sull'allenamento con i pesi non supportano il principio di prescrivere un programma con una singola serie ad esercizio per migliorare le prestazioni dei soggetti decondizionati e amatori. In generale, una serie viene caratterizzata dal numero di ripetizioni consecutive eseguite durante un singolo esercizio, tuttavia Rhea et al. (2003) notarono che il numero totale di serie eseguite per uno specifico gruppo muscolare \u00e8 il migliore indicatore dello stress da allenamento se comparato con le serie per esercizio. Usando questa definizione di serie, riportarono che una media di 4 serie durante ogni sessione di allenamento ottimizza i guadagni della forza sia nei soggetti non allenati che negli allenati. Peterson et al. (2004, 2005) analizzarono la questione delle serie concludendo che le serie multiple fossero migliori rispetto alle monoserie. I dati di Peterson stabilirono che 4 serie per gruppo muscolare fossero adatte sia per i neofiti che per gli atleti intermedi, mentre per gli atleti avanzati o d'\u00e9lite fosse indicata una media di 8 serie a gruppo muscolare. Come sostiene Carpinelli, i dati di Peterson per\u00f2 potrebbero non supportare le loro conclusioni poich\u00e9 non sarebbe stata riscontrata nessuna significativa differenza sull'ipertrofia data dai differenti volumi di allenamento. Due recenti meta-analisi condotte da Krieger (2009, 2010) riportarono un incremento del 46% della forza e un incremento del 40% nella massa muscolare quando i protocolli a serie multiple venivano paragonati ai protocolli monoserie. Evidenze recenti sollevano l'ipotesi che alti volumi (3 serie a esercizio per 9 serie per gruppo muscolare) siano meglio adatti per migliorare la forza, mentre bassi volumi (1 serie a esercizio per 3 serie per gruppo muscolare) siano pi\u00f9 indicati per il semplice mantenimento della forza.\nEPOC e grasso corporeo.\nIl volume potrebbe essere una variabile in grado di incidere sull'EPOC. L'EPOC, comunemente denominato \"afterburn\", rappresenta il consumo di ossigeno e il dispendio energetico al di sopra dei livelli basali (o pre-esercizio) che si verifica nelle ore successive all'esercizio. In termini semplici \u00e8 la quantit\u00e0 di calorie consumate dopo l'allenamento. Durante il periodo in cui si manifesta l'EPOC, il corpo avvia i processi di recupero e di ripristino dei livelli pre-esercizio, utilizzando energia supplementare proveniente soprattutto dai lipidi. Poich\u00e9 durante il periodo in cui si estende l'EPOC, il metabolismo energetico si sposta su un utilizzo preferenziale di lipidi piuttosto che di glucidi, esso potrebbe rappresentare un importante componente per la riduzione della massa grassa e per la gestione del peso. La ricerca sulla relazione tra EPOC e volume del \"resistance training\" \u00e8 piuttosto limitata. In generale, sembra che l'EPOC venga significativamente pi\u00f9 influenzato dall'intensit\u00e0 che dal volume, e che quest'ultimo parametro non inciderebbe sul dispendio energetico post-allenamento in maniera rilevante.\nMelby et al. (1993) conclusero che a parit\u00e0 di volume, la modifica del numero di serie e dei tempi di recupero non influisse sul EPOC. Tuttavia, a distanza di 15 ore dal post-allenamento, il protocollo che prevedeva pi\u00f9 serie e tempi di recupero pi\u00f9 brevi a parit\u00e0 di volume, favor\u00ec un innalzamento del metabolismo basale di quasi il doppio rispetto al protocollo con pause pi\u00f9 lunghe e meno serie. Haddock e Wilkin (2006) stabilirono che non ci fosse differenza sul EPOC tra una o tre serie a parit\u00e0 di intensit\u00e0. Heden et al. (2012) compararono gli effetti dell'allenamento total body a basso volume (1 serie, 10 esercizi, 10-RM) con l'allenmento total body ad alto volume (3 serie, 10 esercizi, 10-RM) su soggetti adulti giovani sedentari, non rilevando differenze nel dispendio energetico basale fino a 72 ore tra i due protocolli. Risultati simili sono stati ottenuti da Abboud et al. (2012), secondo cui a parit\u00e0 di intensit\u00e0 (85% 1-RM), volumi maggiori del doppio non sortivano differenze significative sull'EPOC. La ricerca sembra riconoscere piuttosto come la densit\u00e0 sia pi\u00f9 importante nel volume per aumentare l'EPOC. A parit\u00e0 di volume, la magnitudo del EPOC sembra essere maggiore a seguito dei protocolli dalla maggiore densit\u00e0. In questo senso, i \"circuit training\" (i protocolli ad alta densit\u00e0 per eccellenza), che per definizione prevedono pause brevi (al massimo 30 secondi) e basse intensit\u00e0 (40-60% 1-RM) sarebbero la miglior strategia per aumentare l'EPOC a parit\u00e0 di volume.\nL'EPOC tuttavia non \u00e8 il solo fattore da considerare per valutare l'importanza del volume sotto l'aspetto del dimagrimento. Infatti i risultati a breve termine (EPOC e dispendio lipidico post-esercizio), non necessariamente sono predittivi dei risultati a lungo termine (riduzione della massa grassa). Alcuni ricercatori hanno sostenuto che il volume possa incidere sulla riduzione del grasso corporeo (Fleck e Kraemer, 2004), anche se queste conclusioni non sembravano essere supportato da qualche evidenza scientifica diretta. Una review di Stone, Fleck, Kramer et al. (1991) concludeva la composizione corporea venisse influenzata e controllata con l'esercizio con i pesi allenando gruppi muscolari di maggiori dimensioni e maggiori volumi totali. In una ricerca di Kraemer et al. (2000) venne paragonato un \"circuit training\" monoserie con un programma periodizzato ad alto volume, segnalando una riduzione della perdita di grasso nel secondo gruppo. Effettivamente, alcune ricerche (Phillips e Ziuraitis, 2003) avevano osservato che i protocolli monoserie stabiliti dalle linee guida del ACSM (8 esercizi monoserie da 15-RM) portassero ad un dispendio calorico insufficiente in rapporto ai valori di riferimento, e altri autori hanno sostenuto che il volume sia direttamente proporzionale alla spesa energetica dell'allenamento. Pertanto \u00e8 ipotizzabile che alti volumi, imponendo un maggiore dispendio energetico durante l'esericizio, abbiano un effetto favorevole sulla riduzione della massa grassa. Tuttavia le evidenze scientifiche a sostegno di questa ipotesi sembrano essere scarse, vaghe e non definitive.\nSovrallenamento.\nIl \"sovrallenamento\" rappresenta l'aumento di alcuni parametri di allenamento come l'intensit\u00e0 e/o il volume risultando in un decremento della prestazione a lungo termine. Tuttavia l'intensit\u00e0 e il volume incidono in maniera diversa sul \"sovrallenamento\". Mentre il sovrallenamento indotto da un alto volume pu\u00f2 risultare in un rapporto sfavorevole tra testosterone e cortisolo, compromettendo gli adattamenti e i guadagni muscolari, il sovrallenamento indotto da alte intensit\u00e0 pu\u00f2 causare un aumento dell'attivit\u00e0 del sistema nervoso simpatico per compensare la perdita di forza muscolare.\nIl \"sovrallenamento\" legato alle variazioni di volume ha dimostrato di aumentare i livelli di cortisolo e di ridurre le concentrazioni basali dell'ormone luteinizzante (LH) e del testosterone libero, e il testosterone totale si \u00e8 dimostrato particolarmente sensibile a questo stimolo. Inoltre, l'incremento del testosterone totale indotto dall'esercizio viene attenuato durante il sovrallenamento ad alto volume. Al contrario, il sovrallenamento indotto dall'alta intensit\u00e0 non sembra alterare le concentrazioni basali dell'ormone, dimostrando quindi una diversa risposta se paragonato al grande aumento del volume. Non sono stati riportati cambiamenti nei livelli di testosterone circolante e libero, cortisolo e somatotropina (GH) durante il sovrallenamento indotto dall'alta intensit\u00e0 (ad esempio 10 serie da 1 RM su squat ogni giorno per due settimane). Quindi, da quanto emerge dalla ricerca, sembra che il sovrallenamento indotto dall'alta intensit\u00e0 non alteri le concentrazioni ormonali basali con un corrispondente decremento della prestazione, mentre al contrario il sovrallenamento indotto dall'alto volume sembra alterare significativamente le concentrazioni ormonali basali."}
{"id": "4185712", "revid": "33689", "url": "https://it.wikipedia.org/wiki?curid=4185712", "title": "Distretto governativo di Chemnitz", "text": ""}
{"id": "4185715", "revid": "125276760", "url": "https://it.wikipedia.org/wiki?curid=4185715", "title": "National Waterpolo League", "text": "La National Waterpolo League \u00e8 il massimo campionato svizzero di pallanuoto maschile.\nIl campionato \u00e8 formato da 8 clubs e si compone di due fasi: la regular season e i play-off.\nNella fase di regular season, i clubs si scontrano tra loro tre volte e le partite si concentrano principalmente nel periodo primaverile, in cui si pu\u00f2 disporre di impianti scoperti per attirare un numero sempre crescente di pubblico.\nLe prime sei squadre, si qualificano per i play off, le prime due direttamente alle semifinali che si svolgono al meglio delle cinque partite, mentre le altre quattro si affrontano in un primo turno di playoff al meglio delle tre partite. Le finali per il titolo sono al meglio delle cinque partite.\nOgni squadra ha la possibilit\u00e0 di schierare in formazione solo due atleti non svizzeri.\nLa stagione 2016-2017 del campionato \u00e8 stata a 7 squadre, a causa della rinuncia della SP Bissone.\nDalla stagione 2017-2018 si rigiocher\u00e0 ad 8 squadre grazie alla promozione del SC Winterthur.\nDalla stagione 2021-2022 si torner\u00e0 alle 7 squadre a causa della retrocessione dello stesso SC Winterthur.\nIl team detentore del titolo \u00e8 il Kreuzlingen SC."}
{"id": "4185716", "revid": "1718925", "url": "https://it.wikipedia.org/wiki?curid=4185716", "title": "I Rax", "text": "I Rax \u00e8 un libro per bambini scritto dal Dr. Seuss tradotto da Anna Sarfatti pubblicato nel 1961. Nel libro italiano \u00e8 stato allegato insieme al libro \"La battaglia del burro\".\nTrama.\nI Rax sono due esseri pelosi che stanno camminando finch\u00e9 un giorno si ritrovano uno di fronte all'altro. Tutti e due non si vogliono spostare e allora rimangono l\u00ec.\nLa storia finisce che nonostante passi il tempo loro sono ancora l\u00e0, in attesa che uno di loro due si scansi."}
{"id": "4185718", "revid": "1347902", "url": "https://it.wikipedia.org/wiki?curid=4185718", "title": "Medaglia del difensore della Russia libera", "text": "La medaglia del difensore della Russia libera \u00e8 un premio statale della Federazione Russa.\nStoria.\nLa medaglia \u00e8 stata istituita il 2 luglio 1992 ed \u00e8 stata assegnata per la prima volta il 19 agosto 1992.\nAssegnazione.\nLa medaglia \u00e8 assegnata ai cittadini della Federazione Russa e ai cittadini stranieri e apolidi per il loro coraggio nel difendere l'ordine costituzionale nel corso del tentativo del colpo di Stato del 1991, e per meriti nell'attuazione della trasformazione democratica, delle riforme economiche e politiche, per il rafforzamento dello Stato russo, e per il contributo alla soluzione dei problemi nazionali."}
{"id": "4185720", "revid": "729019", "url": "https://it.wikipedia.org/wiki?curid=4185720", "title": "Bryan Clark", "text": "\u00c8 noto per i suoi stint in WWF con il nome di Adam Bomb e in WCW con i nomi di Wrath e Bryan Clark.\nCarriera nel wrestling.\nInizio.\nClark debutta nel mondo del wrestling nel 1991 nella Smoky Mountain Wrestling di Jim Cornette con il nome di The Night Stalker. Sempre nel 1991 partecipa a WCW Starrcade '91 e in coppia con Rick Steiner viene sconfitto da Big Van Vader e Mr. Hughes. L'8 febbraio 1993 arriva la prima vittoria importante: sconfiggendo Tracey Smothers a Jellico, Tennessee, conquista infatti l'SMW Television Title. Sfortunatamente perde il titolo quella stessa sera sconfitto da Tim Horner.\nWorld Wrestling Federation.\nSul finire del 1993 Clark fa il suo debutto alla WWF, con il nome di Adam Bomb. Nei primi mesi alla WWF, Clark si fregia dei servizi da manager di Johnny Polo (futuro Raven). Dopo qualche mese Bomb passa sotto l\u2018ala protettrice di un nuovo manager: Harvey Wippleman. Adam Bomb partecipa a Survivor Series lottando con Irwin R. Schyster e Diesel, Rick Martel contro Marty Jannetty, Randy Savage, Razor Ramon, e 1-2-3 Kid, ma alla fine la vittoria finale va al team di Razor Ramon. Nei primi mesi del 1994 Adam Bomb ha una grande occasione: entra col numero 30 alla Royal Rumbe, ma ben presto viene eliminato da Lex Luger, che alla fine vince ex aequo con Bret Hart.\nNel 1994 Clark partecipa a WrestleMania X, per lui \u00e8 la prima (e ultima) apparizione nel pi\u00f9 importante PPV della WWF. La sua \u00e8 una apparizione comunque da dimenticare, visto che viene distrutto da Earthquake in un match che dura appena 27 secondi. I feud di Clark alla WWF sono comunque di basso rilievo, come quelli con 1-2-3 Kid, che lo elimina in un match di qualificazione per i quarti di finale del torneo 1994 di King of the Ring.\nAdam Bomb rompe bruscamente poi il suo rapporto con Harvey Whippleman ed inizia un feud contro un altro dei clienti del manager, Kwang, che viene sconfitto in un dark match prima di SummerSlam 1994. Adam Bomb partecipa a Survivor Series 1994 nel team Guts and Glory (Lex Luger, Mabel, Adam Bomb, Bart e Billy Gunn) contro The Million Dollar Team (Tatanka, King Kong Bundy, Bam Bam Bigelow, Jim Del Ray, Dr. Tom Pritchard). Alla fine gli unici due sopravvissuti saranno King Kong Bundy e Bam Bam Bigelow. Anche nel 1995 la fortuna sembra essere dalla parte di Clark che partecipa alla Rumble entrando con il numero 28, ma non riesce a sfruttare la grande occasione venendo eliminato dal suo futuro tag team partner Crush. Bomb partecipa nuovamente ai match di qualificazione per il torneo di King of the Ring, ma viene eliminato al primo match da Mabel (futuro vincitore del torneo) durante WWF In Your House 1.\nWorld Championship Wrestling.\nVisto gli scarsi risultati ottenuti alla WWF, Clark decide di passare alla rivale WCW dove debutta con il nome di Wrath. Anche alla WCW per\u00f2 la sua carriera stenta a decollare, visto che vari infortuni lo costringono continuamente a star fermo. Quando i problemi fisici gli danno un po' di tregua, Clark inizia a far coppia con Mortis (Chris Kanyon). I due iniziano un feud con la coppia formata da Glacier ed Ernest Miller. A Great American Bash 1997 Wrath viene sconfitto dal maestro delle arti marziali, Glacier (Ray Lloyd). Il feud ha fine a Bash at the Beach 1997, dove Mortis e Wrath sconfiggono Glacier ed Ernest Miller. Il team inizia poi un feud contro the Faces of Fear (Meng e the Barbarian). I due tag-team si affrontano a Fall Brawl, dove la vittoria finale va a Wrath e Mortis.\nIl 23 novembre Clark partecipa senza lasciare il segno alla three ring battle royal, che si svolge a WCW World War 3\u00a01997. La fortuna per\u00f2 torna a perseguitare Clark che decise di prendersi un periodo di pausa per riprendersi da tutti gli infortuni. Sul finire del 1998 Wrath torna alla WCW conseguendo una serie di vittorie in ppv. Sconfigge prima Meng a Halloween Havoc e poi Glacier a World War 3 (dove partecipa nuovamente alla three ring battle royal). All'inizio del 1999 Wrath inizia un feud con Bam Bam Bigelow: i due si affrontano prima a Nitro, il 4 gennaio in un match che si chiude per Double Count Out, ma la sfida decisiva fra i due si ha WCW Souled Out dove Bigelow riesce a portare a casa la vittoria finale.\nClark continua comunque a galleggiare nel mid-carding e nell'aprile del 1999 inizia un feud con Jerry Flynn. Proprio durante un match con Flynn la sfortuna si accanisce nuovamente con Clark che si infortuna gravemente a una gamba, strappandosi anche il legamento crociato anteriore: l'infortunio e cos\u00ec grave che Clark deve ricorrere ad un intervento chirurgico e deve restare fuori fino al 2000.\nAl suo ritorno alla WCW l'ex Adam Bomb inizia a lottare con il suo vero nome, Bryan Clark, e inizia a fare coppia con un altro ex WWF, Brian Adams (Crush alla WWF). Nascono cos\u00ec i Kronik, che debuttano nella WCW il 16 aprile 2000, durante WCW Spring Stampede, attaccando Lex Luger e Ric Flair che stavano affrontando Buff Bagwell e Shane Douglas, membri del New Blood. Ben presto per\u00f2 i Kronik passano dalla parte dei Millionaire's Club, dopo essere entrati in rotta di collisione con Vince Russo. Il nuovo Tag-Team della WCW inizia quindi un feud contro Buff Bagwell &amp; Shane Douglas. Il 15 maggio 2000 i Kronik durante WCW Monday Nitro, conquistano i titoli di coppia sconfiggendo Shane Douglas e The Wall (che lottava al posto di Buff Bagwell sospeso per trenta giorni). Il regno di Clark e Adams dura solo quindici giorni: infatti, durante una puntate di WCW Thunder perdono i titoli in favore di Shawn Stasiak e Chuck Palumbo.\nIl mese di giugno vede i Kronik imbattuti: i due sconfiggono anche gli \u201citaliani\u201d The Mamalukes (Big Vito &amp; Johnny The Bull) a WCW Great American Bash. Il 9 luglio del 2000 si disputa WCW Bash at the Beach e i Kronik hanno l'occasione di tornare campioni di coppia. La sfruttano a dovere sconfiggendo i Perfect Event (Stasiak e Chuck Palumbo) dopo un match dominato da Clark e Adams.\nNel mese di agosto vediamo i campioni di coppia impegnati in un feud contro i Natural Born Thrillers (stable formata da giovani wrestler proveniente dal WCW Powerplant). Il 13 agosto 2000 i Kronik mantengono i titoli sconfiggendo MIA (Misfits in Action),The Perfect Event e Sean O'Haire &amp; Mark Jindrak a WCW New Blood Rising 2000. A sorpresa, sempre nel corso del PPV, i Kronik affrontano venendo sconfitti la coppia formata da Vampiro e The Great Muta, che diventano cos\u00ec i nuovi campioni di coppia WCW. Il mese di agosto vede i Kronik impegnati in un feud contro gli Harris Brothers. Per colpa dei due gemelli i Kronik ottengono molto sconfitte: Clark viene sconfitto addirittura da \u201cScreamin\u201d Norman Smiley. Il 17 ottobre hanno l'occasione di vendicarsi degli Harris, ma vengono sconfitti durante WCW Fall Brawl, perdendo cos\u00ec i titoli.\nDopo molti mesi come Tag-Team pi\u00f9 amato alla WCW, i Kronik passano dalla parte dei cattivi prestando di nuovo servizio a Vince Russo. Iniziano un feud con Bill Goldberg, il wrestler pi\u00f9 amato della federazione di Atlanta. Il 29 ottobre si svolge WCW Halloween Havo, i Kronik affrontano Bill Goldberg in un Handicap-Match, ma nonostante l'inferiorit\u00e0 numerica \u201cDa Man\u201d riesce a portare a casa la vittoria. La WCW, in attesa dell'arrivo del nuovo millennio, svolge un PPV a Oberhausen, Germania: qui i Kronik si rifanno delle ultime cattive prestazioni sconfiggendo i Filthy Amimals (Rey Misterio jr. e Billy Kidman), che \u00e8 l'inizio di un feud. Il 26 novembre, i Kronik vengono sconfitti dai Filthy Animals (Rey Misterio jr. e Billy Kidman) durante WCW Mayhem 2000. Nel mese di dicembre i Kronik si scontrano con il Tag-Team di \u201cfratelli\u201d italiani, formato da Reno e Big Vito. Il 17 dicembre durante WCW Starrcade i quattro si scontrano e alla fine sono i Kronik a portare a casa la vittoria dopo che Reno tradisce il fratello.\nIl 2001 dei Kronik si apre con una serie di sconfitte e con un feud con i Totaly Buff (Buff Bagwell e Lex Luger). Durante una puntata di Thunder Clark viene infortunato da Luger e Bagwell e la sua presenza per il ppv successivo \u00e8 in forte dubbio. Il 18 febbraio Kronik hanno l'occasione di portare a casa una vittoria ma a sorpresa Bryan Clark, che aveva finto l'infortunio tradisce Adams dando cos\u00ec la vittoria ai Totally Buff. Subito dopo il match per\u00f2 si scopre che non era il vero Bryan Clark ma Mike Awesome vestito e truccato da Kronik. Il giorno dopo, a Nitro, Clark ha l'occasione di vendicarsi di Awesome ma il loro match finisce in no contest. Questa fu l'ultima apparizione di Clark e Adams alla WCW. Nel febbraio del 2001, Brian Adams viene operato d'urgenza per problemi di appendicite. Fortunatamente l'operazione ha pieno successo ma Adams deve stare fermo per quattro mesi. Poche settimane dopo la WCW viene acquistata da Vince McMahon, proprietario della WWF, che decide di non rilevare, fra i contratti dei wrestlers, anche quello dei Kronik.\nRitorno in WWF.\nNei mesi successivi non ci sono voci che vogliono i Kronik alla WWF, ma a sorpresa il 3 settembre 2001 fanno il loro ritorno attaccando The Undertaker per ordine di Steven Richards, che aveva accusato l'American Bad Ass di essere stato l'elemento che aveva fatto disgregare i suoi \u201cRight To Censor\u201d. Il 20 settembre 2001 i Kronik disputano il loro primo match alla WWF sconfiggendo il Kaientai. Tre giorni dopo, a WWF Unforgiven hanno l'opportunit\u00e0 di conquistare i titoli di coppia WCW, ma dopo un match orrendo vengono sconfitti da Undertaker &amp; Kane dopo che Taker ha eseguito la sua micidiale Last Ride PowerBomb su Clark. Visto il pessimo match, la WWF propone ai due un periodo di allenamento alla Ohio Valley Wrestling (federazione satellite della WWF). Clark si rifiuta e viene subito licenziato e stessa sorte subisce Adams dopo quasi due mesi da wrestler alla HWA (altra federazione satellite della WWF) e da istruttore alla Ohio Valley Wrestling.\nFederazioni indipendenti.\nIl 24 febbraio 2002 abbiamo il ritorno dei Kronik. Clark e Adams partecipano infatti al ppv \u201cRevolution\u201d, evento organizzato dalla WWA. Alla fine gli ex campioni di coppia WCW portano a casa una vittoria sconfiggendo i Native Blood. Devono passare cinque mesi prima che Clark torni sul ring, questa volta non in America ma in Giappone, dove, sempre in coppia con Adams, conquista i titoli di coppia della AJPW, sconfiggendo Keiji Mutoh &amp; Taiyo Kea. Il 30 agosto 2002, i Kronik perdono i titoli di coppia venendo sconfitti da Mike Barton &amp; Jim Steele. Il 31 agosto sconfiggono Tomoaki Honma &amp; Yuto Aijima. Passano altri 5 mesi prima di rivedere Clark sul ring, infatti sempre alla AJPW e sempre con Brian Adams, affronta perdendo Bill Goldberg e Keiji Mutoh.\nNel luglio del 2004 Bryan Clark annuncia ufficialmente il suo ritiro dal wrestling per problemi fisici e nel 2006 si sottopone ad un intervento chirurgico alla schiena. Negli anni successivi scompare completamente dal panorama del wrestling mondiale."}
{"id": "4185752", "revid": "1872303", "url": "https://it.wikipedia.org/wiki?curid=4185752", "title": "Il ritorno del gatto col cappello", "text": "Il ritorno del gatto col cappello \u00e8 un libro per bambini scritto dal Dr. Seuss pubblicato nel 1958 e tradotto da Anna Sarfatti. \u00c8 il seguito del libro \"Il gatto col cappello\".\nTrama.\nIn un giorno di inverno, Sally e suo fratello sono intenti a spalare la neve via dal vialetto, quando arriva il Gatto col Cappello. I due fratelli cercano in tutti i modi di scacciare via il gatto ma non ci riescono. Il Gatto, per cercare di aiutare i due fratelli, tirer\u00e0 fuori un sacco di piccoli aiutanti che li assomigliano moltissimo."}
{"id": "4185757", "revid": "110157", "url": "https://it.wikipedia.org/wiki?curid=4185757", "title": "Il cane e il pezzo di carne", "text": "Il cane e il pezzo di carne oppure Il cane e la carne (\"Canis per fluvium carnem ferens\") \u00e8 la quarta favola del primo libro delle \"Fabulae\" dell'autore latino Fedro, scritte nel I secolo.\nTrama.\nUn cane si \u00e8 conquistato un pezzo di carne e cerca un posto dove poterserlo gustare. Decide di mangiarlo vicino al fiume e avvicinatosi all'acqua vede il suo riflesso. Credendo che si tratti di un altro cane con un secondo pezzo di carne, decide di provare ad azzannare il riflesso della bistecca cos\u00ec da potersi mangiare il doppio della carne, ovvero sia la bistecca che gi\u00e0 possiede che quella del presunto sosia. Ma appena prova a prendere quell'altra bistecca, quella che aveva gi\u00e0 in bocca gli cade nel fiume e la perde e cos\u00ec invece di prendersi il doppio lo sciocco cane resta a bocca asciutta.\nMorale della favola: a volte cercando di avere il doppio, si perde quello che gi\u00e0 si aveva."}
{"id": "4185759", "revid": "1086846", "url": "https://it.wikipedia.org/wiki?curid=4185759", "title": "Associazione Calcio Siena 1945-1946", "text": "Questa voce raccoglie le informazioni riguardanti la Associazione Calcio Siena nelle competizioni ufficiali della stagione 1945-1946.\nStagione.\nPer la Divisione Nazionale 1945-1946 fu incluso nel campionato Centro-Sud. Il club chiuse al 10\u00ba posto."}
{"id": "4185762", "revid": "100726867", "url": "https://it.wikipedia.org/wiki?curid=4185762", "title": "Un cielo che non sai", "text": "Un cielo che non sai \u00e8 un album discografico del cantante italiano Franco Fasano, pubblicato nel 1990 dalla CBS.\nTracce.\nTesti di Fabrizio Berlincioni, musiche di Franco Fasano."}
{"id": "4185765", "revid": "118485243", "url": "https://it.wikipedia.org/wiki?curid=4185765", "title": "Bowling Green State University", "text": "La Bowling Green State University, spesso chiamata semplicemente Bowling Green o BGSU, \u00e8 un'universit\u00e0 pubblica con sede a Bowling Green, nello Stato dell'Ohio, negli Stati Uniti d'America. L'universit\u00e0 dispone di un campus accademico di che si trova a 35\u00a0km da Toledo, nell'Ohio. La fondazione dell'universit\u00e0 risale al 1910."}
{"id": "4185770", "revid": "101790625", "url": "https://it.wikipedia.org/wiki?curid=4185770", "title": "Il lupo e il cane", "text": "Il lupo e il cane (\"Lupus ad canem\") \u00e8 la settima favola del terzo libro delle \"Fabulae\" di Fedro, scritte nel I secolo d.C.\nTrama.\nUn lupo a chiazze molto magro e affamato incontra nel bosco un cane allegro e grassottello. I due si mettono a passeggiare e il lupo gli chiede come mai sia cos\u00ec pasciuto e lindo, dato che lui si considera il predatore pi\u00f9 temuto della zona, e il cane gli risponde che ha un buon padrone. Infatti il cane custodisce il portone ogni notte, per impedir che i ladri possano entrare nella nobile casa e il padrone ricompensa il suo fedele con abbondanti pasti. Il lupo meravigliato esprime il desiderio di volersi trovare in una situazione simile e il cane lo invita nella sua casa.&lt;br&gt;Camminando, il lupo si accorge che il cane ha la pelliccia del collo rovinata e gli chiede il motivo; l'altro risponde che ci\u00f2 \u00e8 a causa del collare che il padrone gli mette il giorno per rimanere in casa e gli toglie la notte per fare la guardia; ma cerca di rinfrancarlo ricordandogli i sontuosi servizi che il lupo ricever\u00e0. Ma il lupo offeso dichiara che preferisce mille volte andare a zonzo dove vuole, piuttosto che essere governato da qualcuno con collari e roba simile.\nMorale della favola: \u00e8 pi\u00f9 dolce essere liberi e poveri, che ben curati ma trattenuti."}
{"id": "4185775", "revid": "52350515", "url": "https://it.wikipedia.org/wiki?curid=4185775", "title": "William R. Shafter", "text": ""}
{"id": "4185777", "revid": "767487", "url": "https://it.wikipedia.org/wiki?curid=4185777", "title": "Bellas mariposas", "text": "Bellas mariposas \u00e8 un film del 2012 scritto e diretto da Salvatore Mereu, tratto dall'omonimo racconto di Sergio Atzeni, edito da Sellerio nel 1996.\nTrama.\n3 agosto. Via Corbaglius, quartiere di Santalamenera, periferia di Cagliari. La giornata di due adolescenti, Caterina detta \"Cate\" e Luna, la sua migliore amica. Cate spera di fuggire dalla periferia per fare la cantante \"come Valerio Scanu o Marco Carta\".\nProduzione.\nAnche se nella storia la protagonista indica esplicitamente il luogo di ambientazione, il film \u00e8 stato girato a Cagliari, quartiere di Sant'Elia. Alcuni dialoghi sono girati nel dialetto cagliaritano della lingua sarda. La giovane protagonista \u00e8 la \"regista\" del film, interloquisce con il regista, con la telecamera, dialoga con la macchina da presa. Il regista, originario di Nuoro, trascorre un anno nella periferia di Cagliari, collaborando con due scuole medie del posto, da cui poi ha selezionato i personaggi della pellicola, giovani attori non professionisti.\nAccoglienza.\nSecondo Giulio Angioni \" \"il film, come il libro di Atzeni, racconta una giornata di due adolescenti, con tocco tanto pi\u00f9 leggero quanto pi\u00f9 \u00e8 drammatica la vita delle protagoniste e della gente del loro rione sottoproletario\"\"."}
{"id": "4185780", "revid": "767487", "url": "https://it.wikipedia.org/wiki?curid=4185780", "title": "Mamaia Idu Trophy 2012", "text": "Il Mamaia Idu Trophy 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Mamaia in Romania dal 27 agosto al 2 settembre 2012 su campi in terra battuta e aveva un montepremi di $25,000.\nVincitori.\nSingolare.\n Sharon Fichman ha battuto in finale Patricia Maria \u021aig 6\u20133, 6\u20137(5\u20137), 6\u20133\nDoppio.\n Elena Bogdan / Ioana Raluca Olaru hanno battuto in finale Danka Kovini\u0107 / Tadeja Majeri\u010d 7\u20136(7\u20134), 6\u20133"}
{"id": "4185783", "revid": "767487", "url": "https://it.wikipedia.org/wiki?curid=4185783", "title": "Sekisho Challenge Open 2012", "text": "Il Sekisho Challenge Open 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Tsukuba in Giappone dal 27 agosto al 2 settembre 2012 su campi in cemento e aveva un montepremi di $25,000.\nVincitori.\nSingolare.\n Aki Yamasoto ha battuto in finale Risa Ozaki 6\u20133, 1\u20136, 6\u20131\nDoppio.\n Luksika Kumkhum / Varatchaya Wongteanchai hanno battuto in finale Yurina Koshino / Mari Tanaka 6\u20132, 6\u20132"}
{"id": "4185787", "revid": "486946", "url": "https://it.wikipedia.org/wiki?curid=4185787", "title": "Lista dei gran visir ottomani", "text": ""}
{"id": "4185801", "revid": "163662", "url": "https://it.wikipedia.org/wiki?curid=4185801", "title": "Il cervo alla fonte", "text": "Il cervo alla fonte (\"Cervus ad fontem\") \u00e8 la dodicesima favola del primo libro delle \"Fabulae\" di Fedro, scritte nel I secolo.\nTrama.\nUn cervo si ferm\u00f2 a bere presso una fonte e vide la sua immagine riflessa. Loda le sue corna mentre disprezza le sue esili zampe. Dopo aver sentito le voci dei cacciatori, fugge via e distanzia i loro cani. Quindi si addentra nel bosco e le sue corna restano impigliate tra i rami. I cani lo raggiungono e lo sbranano. Si dice che prima di morire abbia pronunciato le seguenti parole: \u00ab Ora capisco quanto mi siano state utili le cose che ho disprezzato e quanto mi abbiano nociuto quelle che avevo lodato \u00bb.\nMorale della favola: spesso le cose che disprezzi sono pi\u00f9 utili di quelle che lodi."}
{"id": "4185809", "revid": "767487", "url": "https://it.wikipedia.org/wiki?curid=4185809", "title": "Teun Adrianus van Dijk", "text": " Esperto di linguistica testuale e analisi del discorso, concep\u00ec con Walter Kintsch la teoria di \"costruzione-integrazione\", una teoria computazionale per l'analisi del testo. A partire dagli anni ottanta del XX secolo si dedic\u00f2 allo studio della notiziabilit\u00e0. Fu il fondatore di sei riviste internazionali: \"Poetics, Text\" (ora ribattezzata \"Text &amp; Talk\"), \"Discourse &amp; Society\", \"Discourse Studies\", \"Discourse &amp; Communication\" e \"Discurso &amp; Sociedad\"."}
{"id": "4185811", "revid": "110157", "url": "https://it.wikipedia.org/wiki?curid=4185811", "title": "Halenkovice", "text": "Halenkovice (in tedesco \"Allenkowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185819", "revid": "110157", "url": "https://it.wikipedia.org/wiki?curid=4185819", "title": "Haluzice (Repubblica Ceca)", "text": "Haluzice (in tedesco \"Halusitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185821", "revid": "729019", "url": "https://it.wikipedia.org/wiki?curid=4185821", "title": "Teatro Onigo", "text": "Il Teatro Onigo (denominato anche \"Teatro Grande\", poi \"Astori\", e dal 1846 \"Teatro della Societ\u00e0\" o \"Sociale\") era un teatro di Treviso, gi\u00e0 situato a fianco alla residenza cittadina della famiglia Onigo, nel luogo oggi occupato dal Teatro comunale Mario Del Monaco.\nStoria.\nIl teatro Onigo, il pi\u00f9 antico teatro stabile cittadino dopo quello, di dimensioni assai ridotte, di Santa Margherita (inaugurato tra il 1678 e il 1682), fu voluto dal nobile trevigiano Fiorino Onigo, proprietario di vari terreni in contrada San Martino. Dopo il ritiro dello sfortunato appalto stipulato con Francesco Maestri, il quale aveva disatteso all'impegnato a demolire le \"\"case gi\u00e0 dirupate e disabitate\" che si trovavano nel luogo e a costruire \"un Teatro da Opera, ossia da Commedia\" che avrebbe potuto liberamente gestire per dieci anni corrispondendo un affitto annuo di 25 ducati, Fiorino Onigo dovette completare a proprie spese la costruzione del teatro. I lavori si protrassero dal 1690 al 1692, anno in cui, in ottobre, iniziava l'attivit\u00e0 con la \"Rosiclea\" di Giovanni Frezza.\nL'iniziativa rispondeva alle necessit\u00e0 della societ\u00e0 trevigiana, ma anche dei nobili veneziani che nella stagione autunnale si trasferivano nelle numerose ville circostanti.\nLe stagioni si susseguirono con una certa discontinuit\u00e0 fino al 1714, anno in cui l'attivit\u00e0 fu definitivamente interrotta, pare per ragioni economiche. Inutilizzato, il complesso venne abbandonato all'incuria (nessun intervento \u00e8 documentato nei cinque decenni successivi).\nNuovo impulso all'attivit\u00e0 operistica trevigiana, nel frattempo continuata presso il teatro inaugurato l'11 ottobre 1721 dal veneziano Vettore Dolfin, fu dato da Camillo Don\u00e0: nel 1762 il nobile trevigiano inoltr\u00f2 una richiesta al Consiglio dei Dieci per costruire un nuovo teatro. La normativa allora vigente imponeva per\u00f2 una rigida proporzione tra il numero di abitanti della citt\u00e0 e quello dei teatri e la presenza dell'antico teatro Onigo, seppur non in attivit\u00e0, ostava alla costruzione di un nuovo edificio. Posto di fronte all'alternativa di riprendere l'attivit\u00e0 del teatro avito o di chiuderlo definitivamente, Guglielmo Onigo, nipote di Fiorino, opt\u00f2 per la seconda ricevendo l'8 marzo dell'anno successivo una Ducale favorevole.\nLa notizia che il teatro Onigo, dopo i necessari lavori di recupero, sarebbe ritornato in attivit\u00e0 suscit\u00f2 gravi preoccupazioni a Giustina Bragadin Dolfin, la quale aveva ricevuto l'omonimo teatro per via ereditaria, ma l'opposizione di costei fu vana: una perizia del 16 maggio attestava che l'Onigo, seppur in rovina, esisteva ancora, \"coi suoi Muri, Coperto, Scena e Palchi\"\".\nGuglielmo Onigo affid\u00f2 il progetto del nuovo edificio a due diversi architetti: Antonio Galli da Bibbiena, discendente da una famosa famiglia di architetti, pittori e scenografi, si occup\u00f2 della sala e della scena, l'allievo di Francesco Maria Preti e membro della \"schola riccatiana\" Giovanni Miazzi disegn\u00f2 invece la facciata e l'atrio; a quest'ultimo fu inoltre affidata la direzione dei lavori del cantiere. I lavori si conclusero nel 1765 e l'anno successivo il teatro Onigo fu reinaugurato con la prima del \"Demofoonte\" di Pietro Alessandro Guglielmi.\nIl calo delle entrate causato dal divieto di giocare d'azzardo nei ridotti dei teatri di Venezia e di provincia provoc\u00f2 una crisi finanziaria cui si tent\u00f2 di rimediare ricorrendo a sovvenzioni o affidandosi ad affittuari, come nel caso dei fratelli Alberto e Giammaria Astori (1788-91). La caduta della Serenissima e la successiva precaria situazione politica, durante la quale il ridotto era diventato uno strumento di propaganda politica, aggravarono la situazione, portando a lunghi periodi di inattivit\u00e0.\nNella prima met\u00e0 del XIX secolo il teatro ospit\u00f2, tra l'altro, festeggiamenti per il matrimonio di Napoleone, tre serate in onore di Paganini e ricevimenti degli imperatori Ferdinando e Francesco I e del Vicer\u00e9 Arciduca Ranieri.\nAlla morte di Guglielmo, la propriet\u00e0 pass\u00f2 prima al figlio Gerolamo, quindi al nipote, anch'egli chiamato Guglielmo. Fu quest'ultimo, a causa delle ormai insostenibili spese, a gestire la cessione del teatro alla Societ\u00e0 dei palchettisti, riservandosi la carica di presidente perpetuo dell'organo di gestione dell'ente e la piena propriet\u00e0 di tre palchi, tra cui quello centrale di secondo ordine. Le prime trattative, avviate nel 1834, portarono alla firma, nell'anno successivo, dell\"'Istromento d'Enfiteusi\" e alla definitiva denominazione, dopo lunghe trattative, il 17 ottobre 1846, di teatro di Societ\u00e0, o teatro Sociale. I sessantacinque palchettisti potevano \"tener, goder, posseder, ceder, donar, alienar a cuique liberamente e in perpetuo\" il proprio palco.\nImportanti lavori, diretti da Francesco Bagnara, avevano interessato la sala tra il 1834 e il 1836. In occasione del definitivo passaggio di propriet\u00e0 dagli Onigo alla Societ\u00e0 dei palchettisti, si provvide invece al restauro della facciata, alla chiusura del portico, inglobato nell'atrio e alla ricostruzione delle scale.\nL'attivit\u00e0 procedette regolarmente per oltre un ventennio fino al 2 ottobre 1868, giorno in cui un imponente incendio distrusse la sala, il ridotto e la torre scenica. Dell'antico teatro Onigo rimane oggi solo la facciata.\nArchitettura.\nDell'edificio voluto da Fiorino Onigo non si conoscono n\u00e9 il progettista n\u00e9 l'aspetto."}
{"id": "4185824", "revid": "110157", "url": "https://it.wikipedia.org/wiki?curid=4185824", "title": "Horn\u00ed Lhota (Zl\u00edn)", "text": "Horn\u00ed Lhota \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185828", "revid": "1305772", "url": "https://it.wikipedia.org/wiki?curid=4185828", "title": "Hosti\u0161ov\u00e1", "text": "Hosti\u0161ov\u00e1 (in tedesco \"Hostischau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185831", "revid": "110157", "url": "https://it.wikipedia.org/wiki?curid=4185831", "title": "Hrobice (Zl\u00edn)", "text": "Hrobice (in tedesco \"Hrobitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185836", "revid": "110157", "url": "https://it.wikipedia.org/wiki?curid=4185836", "title": "H\u0159iv\u00edn\u016fv \u00dajezd", "text": "H\u0159iv\u00edn\u016fv \u00dajezd (in tedesco \"Hrziwno Augest\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185842", "revid": "110157", "url": "https://it.wikipedia.org/wiki?curid=4185842", "title": "Hvozdn\u00e1", "text": "Hvozdn\u00e1 (in tedesco \"Hwozdna\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185843", "revid": "110157", "url": "https://it.wikipedia.org/wiki?curid=4185843", "title": "Jasenn\u00e1 (Zl\u00edn)", "text": "Jasenn\u00e1 (in tedesco \"Jassena\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185849", "revid": "247222", "url": "https://it.wikipedia.org/wiki?curid=4185849", "title": "Trasparente (Scialpi)", "text": "Trasparente \u00e8 un album discografico del cantante italiano Scialpi, pubblicato dalla RCA nel 1990.\nCon il brano \"Il grande fiume\" partecipa al programma televisivo \"Azzurro 1990\" classificandosi al primo posto con la \"Squadra Rosa\" e poi anche al \"Festivalbar 1990\"."}
{"id": "4185851", "revid": "110157", "url": "https://it.wikipedia.org/wiki?curid=4185851", "title": "Jest\u0159ab\u00ed", "text": "Jest\u0159ab\u00ed (in tedesco \"Jastraby\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185873", "revid": "110157", "url": "https://it.wikipedia.org/wiki?curid=4185873", "title": "Ka\u0148ovice (Zl\u00edn)", "text": "Ka\u0148ovice (in tedesco \"Kanowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185880", "revid": "287204", "url": "https://it.wikipedia.org/wiki?curid=4185880", "title": "Karlovice (Zl\u00edn)", "text": "Karlovice (in tedesco \"Karlowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185881", "revid": "110157", "url": "https://it.wikipedia.org/wiki?curid=4185881", "title": "Ka\u0161ava", "text": "Ka\u0161ava (in tedesco \"Kaschawa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185882", "revid": "767487", "url": "https://it.wikipedia.org/wiki?curid=4185882", "title": "EmblemHealth Bronx Open 2012", "text": "L'EmblemHealth Bronx Open 2012 \u00e8 stato un torneo professionistico di tennis femminile giocato sul cemento. \u00c8 stata la 17\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2012. Si \u00e8 giocato a Crotona, nel Bronx negli USA dal 6 al 12 agosto 2012.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che hanno ricevuto un entry con uno special ranking:\nGiocatrici che sono passate dalle qualificazioni:"}
{"id": "4185885", "revid": "21583", "url": "https://it.wikipedia.org/wiki?curid=4185885", "title": "John Daly (atleta)", "text": ""}
{"id": "4185908", "revid": "120115634", "url": "https://it.wikipedia.org/wiki?curid=4185908", "title": "Sinfonia in fa maggiore (Mascagni)", "text": "La Sinfonia in fa maggiore \u00e8 una composizione musicale giovanile di Pietro Mascagni.\nStoria della composizione.\nComposta a Livorno nel 1880, durante il periodo in cui Mascagni, diciassettenne, studiava all'Istituto Musicale Livornese \"Cherubini\" diretto da Arturo Soffredini , originariamente scritta per pianoforte a quattro mani, \u00e8 dedicata a Giulio Pellegrini, musicista collaboratore del Mascagni giovanile (v. Pellegrini - Vianesi). \"Di carattere haydniano, contiene spunti che in seguito Mascagni utilizzer\u00e0 ne \"Le maschere\"\" (Gragnani, cit. pag. 54). \nI tempi sono: \nStruttura della composizione.\nIl primo movimento, \"Adagio\" in fa maggiore e in 4/4, \u00e8 espressivo e semplice; al primo breve tema segue un brevissimo sviluppo fino a una corona sulla dominante. Il successivo \"Allegro\", ancora nel primo movimento, haydniano, contrappone a un tema principale (ancora in fa) un secondo tema, alla dominante, di diverso carattere, di una \"vaghezza melodica\" somigliante, secondo il Gragnani, a \"taluni atteggiamenti corali di Parisina e Lodoletta\". I due temi vengono poi sviluppati e un breve episodio di sapore rossiniano porta alla ripresa del primo tema, ma in fa minore, e del secondo tema, in si bemolle. Il secondo movimento, \"Larghetto\" in 3/8 di 236 battute, \u00e8 un'aria cantabile. Il terzo tempo (\"Minuetto\") \u00e8 esattamente il \"Minuetto in do per quintetto a corda\" composto il 22 luglio 1880 da Mascagni e dedicato \"al mio carissimo maestro Alfredo Soffredini\". Il quarto e ultimo movimento, \"Allegro Molto\", nasce da un tema brillante, espone poi un secondo tema a cui segue improvvisamente, in contrasto, un nuovo motivo \"pp con grazia\" con un gran finale di sapore verdiano. Ovunque, dietro lo spartito originale pianistico, si intravede l'intenzione orchestrale sinfonica: pizzicati, ripieni di archi, interventi solistici dei legni appaiono in controluce in questo lavoro certo semplice ma segno di grande maestria e tecnica compositiva.\nCuriosit\u00e0.\nArnaldo Bonaventura afferma nella rivista \"Liburni Civitas\" (Livorno, fasc. II, 1928 citata in AA.VV. cit. pag.572): \"Dopo avere composto e fatto eseguire all'Istituto Cherubini una seconda sinfonia (in fa maggiore)...\". L'equivoco (\"una seconda sinfonia in fa maggiore\") nasce dal fatto che Mascagni aveva gi\u00e0 composto una sinfonia, in do minore, nel dicembre 1879, per piccola orchestra e pianoforte, eseguita presso l'Istituto Cherubini il 6 dicembre 1879 come \"primo saggio dei suoi studi\" (cfr. AA.VV., cit., e Magroni, cit.), chiamata poi spesso erroneamente \"Prima Sinfonia in do minore\". Sul manoscritto autografo della sinfonia in fa maggiore, oggi in possesso degli eredi Pellegrini, le informazioni su titolo, date ecc. risultano evidenti. \nEsecuzioni.\nMascagni ne esegu\u00ec, al pianoforte a quattro mani con Giulio Pellegrini, l'Adagio e il Minuetto in anteprima presso l'Istituto Cherubini il 3 gennaio 1881 in un concerto - saggio in cui esegu\u00ec anche \"Sulle Rive di Chiaia\", barcarola per pianoforte. Fu poi eseguita integralmente in versione orchestrale con lo stesso Mascagni al contrabbasso, ancora all'Istituto Cherubini, il 19 giugno 1881, ricevendo poi gli elogi di Amilcare Ponchielli, e mai pi\u00f9 eseguita per tutto il XX secolo. Nell'aprile 2000 \u00e8 stata eseguita, per la prima volta in tempi moderni, dall'Orchestra da camera Milano Classica, diretta da Massimiliano Caldi, a Milano, insieme alla sinfonia in do minore. Inoltre, nella versione originale per pianoforte a quattro mani, dal duo pianistico Gabriele Baldocci - Roberto Prosseda al Teatro Goldoni a Livorno il 28 dicembre 2005 in un concerto di beneficenza (ass. Cure Palliative Onlus Livorno), sulla base di una pubblicazione editoriale non autorizzata dai proprietari del manoscritto, gli eredi Pellegrini. \nNon risulta essere depositata presso la Siae in versione orchestrale."}
{"id": "4185910", "revid": "553803", "url": "https://it.wikipedia.org/wiki?curid=4185910", "title": "NYJTL Bronx Open", "text": "Il NYJTL Bronx Open, conosciuto in passato come Emblem Health Bronx Open, \u00e8 un torneo femminile di tennis giocato a New York negli Stati Uniti. Ha fatto parte dell'ITF Women's Circuit dal 1996 al 2012. Dal 2019 rimpiazza la Bell Challenge come \"International\", ma si disputa nella settimana precedentemente occupata da \"Premier\" di New Haven."}
{"id": "4185917", "revid": "466539", "url": "https://it.wikipedia.org/wiki?curid=4185917", "title": "SC Horgen", "text": "Il SC Horgen \u00e8 la squadra svizzera di pallanuoto che ha vinto pi\u00f9 titoli nazionali."}
{"id": "4185918", "revid": "486946", "url": "https://it.wikipedia.org/wiki?curid=4185918", "title": "EmblemHealth Bronx Open", "text": ""}
{"id": "4185919", "revid": "767487", "url": "https://it.wikipedia.org/wiki?curid=4185919", "title": "L'ululato del lupo bianco", "text": "L'ululato del lupo bianco \u00e8 un film TV del 2000, diretto da Victoria Muspratt.\n\u00c8 l'ultimo sequel del film \"Grido nella foresta\".\nTrama.\nDue adolescenti difficili, Jack, un ladruncolo di citt\u00e0 che vive con la madre e il patrigno, e Pamela, figlia di un senatore, si ritrovano a condividere lo stesso destino, quello di dover sopravvivere in una foresta canadese, quando un aeroplano che li doveva condurre ad un campeggio per \"ragazzi diversi\" tenta un atterraggio di fortuna. I due ragazzi per\u00f2 non sono soli: con loro c'\u00e8 Quentin, pilota Nativo Americano, che dar\u00e0 una mano ai due ragazzi a sopravvivere. A guidare i due ragazzi sar\u00e0 lo \"Spirito del lupo bianco\"."}
{"id": "4185923", "revid": "729019", "url": "https://it.wikipedia.org/wiki?curid=4185923", "title": "The Golden Age (Your Demise)", "text": "The Golden Age \u00e8 il quarto album studio della band hardcore punk inglese Your Demise, pubblicato il 26 marzo 2012. In Europa \u00e8 stato pubblicato sotto l'etichetta Visible Noise mentre in Canada sotto la Distort Entertainment.\nNell'album hanno collaborato molti cantanti di altri gruppi musicali inclusi: Steve Regan (Annotations Of An Autopsy), Josh Franceschi (You Me At Six), Jason Butler (letlive.), David Wood (Down To Nothing and Terror), Theo Kindynis (Last Witness), Ajay Jones (Brutality Will Prevail), Louis Gauthier (Breaking Point) e Dannika Webber degli (Evarose).\nLa band ha pubblicato il primo singolo, \"Forget About Me\", il 3 gennaio 2012 con la partecipazione di David Wood (Down To Nothing and Terror) come voce ospite. La canzone \u00e8 disponibile su iTunes e sul sito ufficiale del gruppo."}
{"id": "4185924", "revid": "830939", "url": "https://it.wikipedia.org/wiki?curid=4185924", "title": "Emil Zsigmondy", "text": "Inizi\u00f2 a scalare montagne nel 1874, spesso in compagnia del fratello maggiore Otto Zsigmondy, introducendo nell'alpinismo la scalata senza guida alpina.\nDopo 140 ascensioni, mor\u00ec mentre tentava di scalare il Meije, nel massiccio del Pelvoux."}
{"id": "4185927", "revid": "729019", "url": "https://it.wikipedia.org/wiki?curid=4185927", "title": "Tatarstan Open 2012", "text": "Il Tatarstan Open 2012 \u00e8 stato un torneo professionistico di tennis femminile giocato sul cemento. \u00c8 stata la 3\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2012. Si \u00e8 giocato a Kazan' in Russia dal 13 al 19 agosto 2012.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nGiocatrici che hanno ricevuto un entry con uno special ranking:"}
{"id": "4185928", "revid": "110157", "url": "https://it.wikipedia.org/wiki?curid=4185928", "title": "La voce magica della luna", "text": "La voce magica della luna \u00e8 un album discografico della cantante italiana Irene Fargo, pubblicato nel 1992 dalla Carosello."}
{"id": "4185957", "revid": "1546219", "url": "https://it.wikipedia.org/wiki?curid=4185957", "title": "Ersilio Michel", "text": "Biografia.\nSi tratta di uno storico e biografo importante per la nostra storia risorgimentale, materia di cui fu cultore assiduo.\nStudi\u00f2 all'Universit\u00e0 di Pisa, dove fu allievo di Amedeo Crivellucci, con cui si laure\u00f2 con una tesi d'argomento mazziniano.\nSi diede successivamente all'insegnamento, come docente di storia nelle scuole superiori di Agrigento, Grosseto, Massa e Firenze, attivit\u00e0 a cui accompagn\u00f2 tutta una serie di pubblicazioni, apparse in prevalenza nella \"Rassegna storica del Risorgimento\". A fronte di tale specializzazione, divenne quindi bibliotecario della sezione risorgimentale della Biblioteca nazionale Vittorio Emanuele II di Roma.\nDurante la Prima guerra mondiale fu ufficiale di complemento degli Alpini, e comand\u00f2 il battaglione Val d'Adige con cui prese parte ad episodi di valore, che gli valsero, unico caso nella nostra storia militare, di arrivare al grado di colonnello (in genere precluso agli ufficiali di complemento).\nDopo il conflitto fece parte della Societ\u00e0 per la storia del Risorgimento italiano, di cui fu vicesegretario nel 1919 e segretario nel 1924, insegnando nel contempo al Liceo Mamiani di Roma.\nNel 1925 \u00abfond\u00f2 l\"'Archivio Storico di Corsica\", quasi interamente redatto da lui stesso, appassionato cultore della figura e l'opera di Pasquale Paoli\u00bb.\nOltre a numerose pubblicazioni sugli esuli italiani, scrisse numerosissime biografie per il noto \"Dizionario del Risorgimento nazionale\" diretto da Michele Rosi per la casa editrice Vallardi.\nDa Livorno, dove fu peraltro presidente del Comitato per la storia del Risorgimento, Michel pass\u00f2 infine a Pisa per collaborare con la Domus Mazziniana alla pubblicazione del \"Catalogo degli autografi, documenti e cimeli di Giuseppe Mazzini\".\nUltima sua opera di rilievo fu \"Maestri e scolari dell'Universit\u00e0 di Pisa nel Risorgimento nazionale (1815-1870)\", pubblicata a Firenze nel 1949, assai apprezzata dalla critica."}
{"id": "4185959", "revid": "110157", "url": "https://it.wikipedia.org/wiki?curid=4185959", "title": "Tatarstan Open", "text": "Il Tatarstan Open \u00e8 un torneo di tennis che si gioca sul cemento. Il torneo si gioca a Kazan' in Russia dal 2010."}
{"id": "4185960", "revid": "110157", "url": "https://it.wikipedia.org/wiki?curid=4185960", "title": "Keln\u00edky", "text": "Keln\u00edky (in tedesco \"Kelnik\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185976", "revid": "287204", "url": "https://it.wikipedia.org/wiki?curid=4185976", "title": "Kom\u00e1rov (Zl\u00edn)", "text": "Kom\u00e1rov (in tedesco \"Komarow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185978", "revid": "2182021", "url": "https://it.wikipedia.org/wiki?curid=4185978", "title": "Bernard Dematteis", "text": "Nato e cresciuto nel cuore della Valle Varaita (CN), ha cominciato a dominare la scena nazionale da giovanissimo, anche nel cross, dove vince un titolo italiano da junior (Cinque Mulini 2004) e veste la maglia azzurra tra gli under 23.\nTesserato per la Corrintime, \u00e8 fratello gemello di Martin Dematteis.\nRecord.\nDetiene la miglior prestazione del Km verticale \"senza l'ausilio di bastoni\" con il tempo di 30:27 ottenuto vincendo il 15 luglio i campionati italiani 2013 a Chiavenna. Sul medesimo tracciato erano stati stabiliti anche i due precedenti record, sempre da Bernard in 30:55 nel 2012 e dal fratello Martin in 31:01 nel 2010.\nDetiene il record ufficiale di scalata del Monviso stabilito l'8 settembre 2017. Partendo dal Pian del Re ha fatto i 1.800\u00a0m di dislivello della via normale impiegando un tempo di 1 ora 40 minuti e 47 secondi, laddove un alpinista medio impiega non meno di 6 ore. Nell'impresa \u00e8 stato accompagnato dal fratello Martin Dematteis che \u00e8 arrivato alcuni minuti dopo."}
{"id": "4185979", "revid": "124814689", "url": "https://it.wikipedia.org/wiki?curid=4185979", "title": "Luigi De Laurentiis (1979)", "text": "Biografia.\n\u00c8 figlio del presidente della Filmauro e dell'SSC Napoli Aurelio De Laurentiis e dal 31 luglio 2018 \u00e8 presidente del , con cui ha centrato una promozione in Serie C nella Serie D 2018-2019."}
{"id": "4185991", "revid": "2014155", "url": "https://it.wikipedia.org/wiki?curid=4185991", "title": "Alberto IV di Meclemburgo-Schwerin", "text": "Sal\u00ec al potere come signore di Meclemburgo nel 1383, succedendo al padre Enrico III di Meclemburgo-Schwerin."}
{"id": "4185995", "revid": "91440524", "url": "https://it.wikipedia.org/wiki?curid=4185995", "title": "Gruppo del Reichenspitze", "text": "Il Gruppo del Reichenspitze (\"Reichenspitzgruppe\" in tedesco) \u00e8 un massiccio montuoso delle Alpi della Zillertal (pi\u00f9 particolarmente delle Alpi Aurine). Si trova in Austria (Tirolo e Salisburghese) ed, in parte minima, in Italia (Trentino-Alto Adige).\nPrende il nome dalla montagna pi\u00f9 significativa: il Reichenspitze.\nCollocazione.\nSecondo le definizioni della SOIUSA il Gruppo del Reichenspitze ha i seguenti limiti geografici: Gerlospass, fiume Salzach, Krimmler Achental, Forcella del Picco, alta Valle Aurina, Heilig Geist J\u00f6chl, Zillergrund, Zillertal, Gerlostal, Gerlospass.\nEssa raccoglie la parte nord-orientale delle Alpi della Zillertal.\nClassificazione.\nLa SOIUSA definisce il Gruppo del Reichenspitze come un supergruppo alpino e vi attribuisce la seguente classificazione:\nSuddivisione.\nIl Gruppo del Reichenspitze viene suddiviso in due gruppi e sette sottogruppi:\nMontagne.\nLe montagne principali appartenenti al Gruppo del Reichenspitze sono:"}
{"id": "4185996", "revid": "110157", "url": "https://it.wikipedia.org/wiki?curid=4185996", "title": "K\u0159ekov", "text": "K\u0159ekov (in tedesco \"Krekow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4185997", "revid": "33689", "url": "https://it.wikipedia.org/wiki?curid=4185997", "title": "Marco Emilio Lepido (console 285 a.C.)", "text": "Biografia.\nFu eletto console nel 285 a.C., ma il suo nome \u00e8 noto solo per i fasti consulares; delle vicende del suo consolato non \u00e8 stato tramandato nulla.\nIn ogni caso fu il primo a portare il cognomen Lepido tra la gens Aemilia. Il console omonimo dell'anno 232 a.C. fu probabilmente suo nipote."}
{"id": "4185999", "revid": "110157", "url": "https://it.wikipedia.org/wiki?curid=4185999", "title": "Lhota (Zl\u00edn)", "text": "Lhota (in tedesco \"Gro\u00df Lhotta\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186001", "revid": "110157", "url": "https://it.wikipedia.org/wiki?curid=4186001", "title": "Lhotsko", "text": "Lhotsko \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186002", "revid": "643662", "url": "https://it.wikipedia.org/wiki?curid=4186002", "title": "Vladislav Stoyanov", "text": ""}
{"id": "4186003", "revid": "643662", "url": "https://it.wikipedia.org/wiki?curid=4186003", "title": "Yordan Minev", "text": ""}
{"id": "4186004", "revid": "288300", "url": "https://it.wikipedia.org/wiki?curid=4186004", "title": "Nikolay Bodurov", "text": ""}
{"id": "4186006", "revid": "110157", "url": "https://it.wikipedia.org/wiki?curid=4186006", "title": "L\u00edpa (Zl\u00edn)", "text": "L\u00edpa (in tedesco \"Lippa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186008", "revid": "287204", "url": "https://it.wikipedia.org/wiki?curid=4186008", "title": "Georgi Sarmov", "text": ""}
{"id": "4186009", "revid": "92723", "url": "https://it.wikipedia.org/wiki?curid=4186009", "title": "Alberto I di Mei\u00dfen", "text": "Fu dapprima in contrapposizione col padre Ottone II di Mei\u00dfen, margravio di Mei\u00dfen, che fu da lui ucciso nel 1190 e poi con il fratello Teodorico I di Mei\u00dfen, che lo uccise nel 1195. In tutto tenne il margraviato per 5 anni."}
{"id": "4186010", "revid": "288300", "url": "https://it.wikipedia.org/wiki?curid=4186010", "title": "Vladimir Gadzhev", "text": ""}
{"id": "4186012", "revid": "287204", "url": "https://it.wikipedia.org/wiki?curid=4186012", "title": "Lipov\u00e1 (Zl\u00edn)", "text": "Lipov\u00e1 (in tedesco \"Lippowa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186013", "revid": "486946", "url": "https://it.wikipedia.org/wiki?curid=4186013", "title": "Alberto di Meissen", "text": ""}
{"id": "4186015", "revid": "288300", "url": "https://it.wikipedia.org/wiki?curid=4186015", "title": "Tsvetan Genkov", "text": ""}
{"id": "4186016", "revid": "200568", "url": "https://it.wikipedia.org/wiki?curid=4186016", "title": "Catechine", "text": ""}
{"id": "4186017", "revid": "110157", "url": "https://it.wikipedia.org/wiki?curid=4186017", "title": "Lou\u010dka (Zl\u00edn)", "text": "Lou\u010dka (in tedesco \"Kleinwiese\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186018", "revid": "110157", "url": "https://it.wikipedia.org/wiki?curid=4186018", "title": "Ludkovice", "text": "Ludkovice (in tedesco \"Ludkowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186020", "revid": "110157", "url": "https://it.wikipedia.org/wiki?curid=4186020", "title": "Lukov (Zl\u00edn)", "text": "Lukov (in tedesco \"Gro\u00df Lukau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186021", "revid": "288300", "url": "https://it.wikipedia.org/wiki?curid=4186021", "title": "Kasimpasa", "text": ""}
{"id": "4186023", "revid": "110157", "url": "https://it.wikipedia.org/wiki?curid=4186023", "title": "Lukove\u010dek", "text": "Lukove\u010dek (in tedesco \"Klein Lukau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186024", "revid": "110157", "url": "https://it.wikipedia.org/wiki?curid=4186024", "title": "Lutonina", "text": "Lutonina (in tedesco \"Lutonin\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186029", "revid": "110157", "url": "https://it.wikipedia.org/wiki?curid=4186029", "title": "Machov\u00e1", "text": "Machov\u00e1 (in tedesco \"Machowa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186030", "revid": "110157", "url": "https://it.wikipedia.org/wiki?curid=4186030", "title": "Myslo\u010dovice", "text": "Myslo\u010dovice (in tedesco \"Misloschowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186031", "revid": "1310927", "url": "https://it.wikipedia.org/wiki?curid=4186031", "title": "Boris Gal\u010dev", "text": ""}
{"id": "4186034", "revid": "125148079", "url": "https://it.wikipedia.org/wiki?curid=4186034", "title": "Alberto III di Sassonia", "text": "Biografia.\nEra il terzo e il figlio pi\u00f9 giovane (ma quinto figlio in ordine di nascita) di Federico II, e di sua moglie, Margherita d'Austria, sorella di Federico III d'Asburgo.\nDopo la fuga dalle mani di Kunz von Kaufungen, che lo aveva rapito insieme al fratello Ernesto, ha trascorso qualche tempo presso la corte dell'imperatore Federico III a Vienna.\nDiscendenza.\nSpos\u00f2, l'11 novembre 1464 a Cheb, Sidonia di Boemia, figlia di Giorgio di Boemia.\nDalla loro unione nacquero:\nDopo la morte del padre nel 1464, Alberto ed Ernesto governarono loro terre insieme, ma nel 1485 con il Trattato di Lipsia ci fu una divisione dei territori dove Alberto ricevette Mei\u00dfen.\nConsiderato un soldato capace dall'imperatore, Alberto, nel 1475, ebbe un ruolo di primo piano nella campagna contro Carlo il Temerario, duca di Borgogna, e nel 1487 guid\u00f2 una spedizione contro Mattia Corvino, re d'Ungheria, che non ebbe esito a causa della mancanza di sostegno da parte dell'imperatore.\nNel 1488 \u00e8 stato nominato Governatore della Paesi Bassi (fino al 1493), e marci\u00f2 con le forze imperiali per liberare l'imperatore Massimiliano dalla prigionia a Bruges. Riusc\u00ec a ripristinare l'autorit\u00e0 di Massimiliano in Olanda, Fiandre e Brabante, ma non \u00e8 riuscito ad ottenere il rimborso delle ingenti somme di denaro che aveva speso in queste campagne.\nI suoi servizi sono stati premiati nel 1498, quando Massimiliano gli concesse il titolo di governatore ereditario della Frisia, ponendo fine all'autonomia amministrativa dell'area denominata Libert\u00e0 Frisona.\nMorte.\nMor\u00ec il 12 settembre 1500 a Emden. Fu sepolto a Mei\u00dfen."}
{"id": "4186044", "revid": "117822492", "url": "https://it.wikipedia.org/wiki?curid=4186044", "title": "Religione ufologica", "text": "Per religione ufologica si intende una religione che crede nell'esistenza di entit\u00e0 extraterrestri che visitano la Terra mediante gli UFO e sono capaci di intervenire nella storia dell'umanit\u00e0. In genere gli aderenti a queste religioni credono che gli extraterrestri siano evoluti, benevoli ed interessati al benessere della specie umana e ritengono che la cultura, la tecnologia e la spiritualit\u00e0 degli extraterrestri permetteranno all'umanit\u00e0 di superare i problemi ecologici, sociali e spirituali che la affliggono. Essi pensano anche che problemi come la povert\u00e0, l'odio, la guerra e il fanatismo potranno essere risolti con l'aiuto degli extraterrestri.\nQuesti sistemi di credenze sono stati descritti nelle loro prospettiva come millenaristi. In genere queste religioni hanno un carattere settario. Le radici delle religioni ufologiche sono costituite dalla fantascienza, dall'ufologia e da alcuni aspetti della sottocultura ufologica come le storie sui rapimenti alieni. Alcune di queste religioni condividono credenze del cristianesimo dandone una nuova interpretazione (come l'idea che gli angeli e Ges\u00f9 Cristo sono di origine extraterrestre), altre si rifanno a concetti e tecniche di certe religioni orientali come il buddismo o di correnti esoteriche come la teosofia.\nLe religioni ufologiche si sono sviluppate soprattutto in alcune nazioni come USA, Canada, Regno Unito, Francia e Giappone, dove la societ\u00e0 \u00e8 tecnologicamente avanzata, ma anche in Italia si sta diffondendo questo tipo di religione. Alcune di queste religioni sono nate negli anni cinquanta ad opera di sedicenti contattati dagli extraterrestri, altre sono nate negli anni settanta.\nTra le pi\u00f9 note religioni ufologiche vi \u00e8 il Movimento raeliano.\nSecondo la teoria degli antichi astronauti peraltro tutte le religioni tradizionali (religioni abramitiche, religioni indiane, religioni taoiche) sarebbero originate da contatti alieni. Per le nuove religioni vi \u00e8 dibattito se Scientology possa essere considerata una religione ufologica.\nLista parziale di religioni ufologiche.\nQuesta lista non comprende le religioni o le filosofie che alcuni potrebbero considerare ufologiche, ma che non vogliono farsi conoscere come tali:"}
{"id": "4186046", "revid": "1632387", "url": "https://it.wikipedia.org/wiki?curid=4186046", "title": "Steelwing", "text": "Gli Steelwing sono stati un gruppo musicale Heavy metal svedese, formatosi nel 2009 e scioltosi nel 2016.\nIl gruppo.\nIl gruppo si forma nella primavera del 2009 a Stoccolma, con il nome di Scavenger, che viene poi cambiato in Steelwing dal cantante, prendendo spunto dalla cover di un album dei Judas Priest, Screaming for Vengeance, in cui \u00e8 disegnato un uccello d'acciaio. Dopo un primo demo nel 2009, l'anno dopo gli Steelwing pubblicano il loro primo album, Roadkill (or Be Killed), con all'interno 9 pezzi. Il loro sound \u00e8 influenzato da gruppi heavy metal britannici come Iron Maiden, Judas Priest e Diamond Head. Il loro stile \u00e8 spesso associato, facendo allusione alla NWOBHM (New Wave of British Heavy Metal), alla NWOTHM (New Wave of Traditional Heavy Metal), una corrente musicale formata da gruppi musicali aventi l'intento di riproporre, in et\u00e0 contemporanea, le sonorit\u00e0 dell'heavy metal classico degli anni 80. Roadkill (or Be Killed) viene pubblicato il 26 febbraio 2010 attraverso la Noise Art Records, e riceve un buon giudizio dalla critica specializzata.\nNel 2011 il bassista Gustav Skurk lascia la band, e viene sostituito da Nic Savage, che precedentemente aveva gi\u00e0 suonato in band quali Pain Killer e Jackal's Wrath. Nello stesso anno gli Steelwing avranno l'occasione di supportare band di rilievo come i connazionali Grand Magus, e soprattutto i pionieri dell'heavy metal tedesco: gli Accept.\nNel gennaio del 2012 la band pubblica il suo secondo album, Zone of Alienation.\nIl 20 novembre 2015 gli Steelwing pubblicano il loro terzo album, edito dalla Napalm Records: Reset, Reboot, Redeem, che ottiene il plauso della critica. Nel 2016, dopo sette anni di attivit\u00e0 e una carriera di certo non priva di importanti traguardi ed esperienze significative, gli Steelwing decidono definitivamente di sciogliersi.\nNel 2018, due anni dopo lo scioglimento della band, l'ex bassista Nic Savage diviene il nuovo chitarrista solista degli Heavy Load, tra i gruppi pi\u00f9 importanti dell'heavy metal svedese anni 80 e considerati tra i fondatori della scena epic metal, riunitosi nel 2017."}
{"id": "4186048", "revid": "124876881", "url": "https://it.wikipedia.org/wiki?curid=4186048", "title": "Serie A2 2012-2013 (pallamano maschile)", "text": "La Serie A2 \u00e8 la seconda divisione del campionato italiano di pallamano maschile per la stagione sportiva 2012-2013."}
{"id": "4186053", "revid": "1305772", "url": "https://it.wikipedia.org/wiki?curid=4186053", "title": "House of Gold &amp; Bones Part 1", "text": "House of Gold &amp; Bones Part 1 \u00e8 il quarto album in studio del gruppo musicale statunitense Stone Sour, pubblicato il 22 ottobre 2012 nel Regno Unito e il giorno successivo negli Stati Uniti d'America dalla Roadrunner Records.\nDescrizione.\nSi tratta della prima parte di un doppio concept album: infatti \u00e8 stato registrato simultaneamente con \"House of Gold &amp; Bones Part 2\", pubblicato il 9 aprile dell'anno successivo. La storia ruota attorno a un ragazzo chiamato l'Umano che deve affrontare la scelta di rimanere un adolescente o di diventare un adulto.\nGli Stone Sour iniziarono a realizzare l'album a marzo e il frontman Corey Taylor afferm\u00f2 che \"House of Gold &amp; Bones\" sarebbe stato un concept album diviso in due parti, cosa confermata anche dai restanti membri. Taylor descrisse inoltre che musicalmente l'album sarebbe stato simile tra un'unione dell'album dei Pink Floyd \"The Wall\" con quello degli Alice in Chains \"Dirt\". Successivamente fu rivelato che il bassista Shawn Economaki aveva abbandonato il gruppo e che le parti di basso sarebbero state curate da Rachel Bolan degli Skid Row.\nSingoli.\nIl 24 agosto il gruppo ha pubblicato per il download digitale il primo singolo estratto dall'album, ovvero il doppio singolo \"Gone Sovereign/Absolute Zero\". Il 17 dicembre \u00e8 stato pubblicato a livello promozionale il brano \"RU486\", mentre il 14 agosto 2013 \u00e8 stato pubblicato un videoclip per il brano \"Tired\".\nTracce.\nTesti e musiche degli Stone Sour."}
{"id": "4186055", "revid": "72396", "url": "https://it.wikipedia.org/wiki?curid=4186055", "title": "Serie A2 2012-2013 - Girone A (pallamano maschile)", "text": "Formula.\nPer la stagione 2012-13 le 7 squadre partecipanti disputano un girone all'italiana di andata, ritorno e doppia andata.\nPer ogni incontro i punti assegnati in classifica erano cos\u00ec determinati:"}
{"id": "4186057", "revid": "767487", "url": "https://it.wikipedia.org/wiki?curid=4186057", "title": "The Puppet Man", "text": "The Puppet Man \u00e8 un film muto del 1921 diretto da Frank Hall Crane (con il nome Frank H. Crane).\nProduzione.\nIl film fu prodotto da Edward Godal per la British &amp; Colonial Kinematograph Company. Fu l'unico film prodotto nel 1921 dalla casa di produzione inglese.\nDistribuzione.\nUsc\u00ec nelle sale cinematografiche britanniche nell'agosto 1921. Negli Stati Uniti, fu distribuito dalla Film Booking Offices of America."}
{"id": "4186062", "revid": "834", "url": "https://it.wikipedia.org/wiki?curid=4186062", "title": "The Driver's Seat", "text": ""}
{"id": "4186065", "revid": "287204", "url": "https://it.wikipedia.org/wiki?curid=4186065", "title": "Memorial Van Damme 2012", "text": "Il Memorial Van Damme 2012 \u00e8 stata la 36\u00aa edizione dell'omonimo meeting, annuale competizione di atletica leggera ed ha avuto luogo allo Stadio Re Baldovino di Bruxelles, dalle ore 18:25 alle 21:55 UTC+2 del 7 settembre 2012. Il meeting \u00e8 stato inoltre anche la tappa finale della terza edizione del circuito internazionale di atletica leggera Diamond League.\nProgramma.\nIl meeting ha visto lo svolgimento di 17 specialit\u00e0, 9 maschili e 8 femminili: di queste, 7 maschili e 8 femminili sono risultate valide per la Diamond League. Oltre a queste, erano inserite in programma una prova sui 200 metri per atleti con disabilit\u00e0 appartenenti alla categoria T 12, una batteria femminile sui 100 m intitolata \"For Africa\" e diverse prove riservate agli atleti pi\u00f9 giovani.\nRisultati.\nDi seguito i primi tre classificati di ogni specialit\u00e0."}
{"id": "4186068", "revid": "124339287", "url": "https://it.wikipedia.org/wiki?curid=4186068", "title": "Michelangelo Frammartino", "text": "Biografia.\nNato nel 1968 a Milano da genitori calabresi originari di Caulonia, i suoi non gli impartiscono un'educazione religiosa, non battezzandolo nemmeno. Studia architettura al Politecnico di Milano e poi cinema alla Civica Scuola di Cinema Luchino Visconti. Comincia a lavorare nel mondo della videoarte realizzando videoinstallazioni come \"La casa delle belle addormentate\" (1997), ispirata da Kawabata e prodotta da Filmmaker Doc. Dirige anche diversi cortometraggi, tra cui \"Scappa Valentina\" (2001).\nCon 5000 euro provenienti principalmente da un premio in denaro vinto al Bellaria Film Festival e una cinepresa 16mm in prestito alla Civica, gira il suo lungometraggio d'esordio, \"Il dono\" (2003), che ambienta nel paese natale dei genitori. A causa delle ristrettezze di budget, Frammartino lavora sul set anche come attrezzista e runner, mentre il film finito viene presentato in video all'Infinity Festival; l'interessamento di ItaliaCinema, Rai e Lab80 permetter\u00e0 al regista di realizzarne una copia in 35mm da proiettare al Festival di Locarno. Nel frattempo, per mantenersi, insegna cinema alla Civica e all'Istituto Europeo di Design.\nNel 2010 scrive e dirige \"Le quattro volte\", presentato alla Quinzaine des R\u00e9alisateurs del Festival di Cannes e anch'esso girato in Calabria.\nDal 2005 insegna istituzioni di regia all'Universit\u00e0 degli Studi di Bergamo. , tiene un Laboratorio di videoarte e installazioni audiovisive all'Universit\u00e0 IULM. Nel dicembre 2013 ha tenuto un workshop presso l'Universit\u00e0 della Calabria. Dal 2016 collabora regolarmente con il CISA (Conservatorio Internazionale di Scienze di Audiovisive con sede a Locarno), dove insegna regia e segue come tutor i cortometraggi di post-diploma. \nDopo aver lavorato fino al 2015 ad un altro film non concretizzatosi, nel 2021, a undici anni da \"Le quattro volte\", presenta il suo terzo lungometraggio, \"Il buco\", in concorso alla 78\u00aa Mostra internazionale d'arte cinematografica di Venezia, dove riceve dieci minuti di applausi e il plauso della critica, vincendo inoltre il Premio speciale della giuria."}
{"id": "4186072", "revid": "834", "url": "https://it.wikipedia.org/wiki?curid=4186072", "title": "Gli anni in fiore della signorina Brodie", "text": ""}
{"id": "4186074", "revid": "1305772", "url": "https://it.wikipedia.org/wiki?curid=4186074", "title": "The Prime of Miss Jean Brodie", "text": ""}
{"id": "4186077", "revid": "1543377", "url": "https://it.wikipedia.org/wiki?curid=4186077", "title": "Aeroporti nei Territori palestinesi", "text": "Questa \u00e8 la lista degli aeroporti nei Territori palestinesi, ordinata per dimensione."}
{"id": "4186080", "revid": "834", "url": "https://it.wikipedia.org/wiki?curid=4186080", "title": "The Mandelbaum Gate", "text": ""}
{"id": "4186085", "revid": "303585", "url": "https://it.wikipedia.org/wiki?curid=4186085", "title": "Aeroporto di Gaza", "text": ""}
{"id": "4186091", "revid": "1543377", "url": "https://it.wikipedia.org/wiki?curid=4186091", "title": "15\u00aa edizione dei Critics' Choice Awards", "text": "La 15\u00aa edizione dei Critics' Choice Movie Awards si \u00e8 tenuta il 15 gennaio 2010 all'Hollywood Palladium ed \u00e8 stata presentata da Kristin Chenoweth."}
{"id": "4186093", "revid": "834", "url": "https://it.wikipedia.org/wiki?curid=4186093", "title": "Loitering with Intent", "text": ""}
{"id": "4186103", "revid": "767487", "url": "https://it.wikipedia.org/wiki?curid=4186103", "title": "Dead in Tombstone", "text": "Dead in Tombstone \u00e8 un film direct-to-video del 2013 diretto da Roel Rein\u00e9, con Danny Trejo e Mickey Rourke protagonisti.\nTrama.\nGuerrero Hernandez \u00e8 il leader della banda di fuorilegge dei Blackwater. Questo, dopo aver liberato di prigione il fratellastro Red, organizza un saccheggio della citt\u00e0 mineraria di Edendale. Il piano per\u00f2 non va per il verso giusto, Guerrero viene tradito e ucciso proprio dal fratello Red. Dopo aver stipulato un patto col diavolo, Guerrero torna in vita, ed un anno dopo i fatti, torna in cerca di vendetta. Le strade della citt\u00e0, ribattezzata Tombstone, verranno attraversate da fiumi di sangue.\nProduzione.\nLocation.\nIl film viene girato completamente a Bucarest, in Romania.\nDistribuzione.\nIl primo trailer del film esce online il 31 agosto 2012.\nIl film viene distribuito negli Stati Uniti in modalit\u00e0 direct-to-video dalla Universal Studios Home Entertainment nell'ottobre 2013.\nSequel.\nNel 2017 esce il sequel del film, intitolato \"Dead Again in Tombstone\"."}
{"id": "4186121", "revid": "599013", "url": "https://it.wikipedia.org/wiki?curid=4186121", "title": "Arthur Robertson", "text": "Carriera.\nPartecip\u00f2 con l'Osborne Swimming Club #1 al torneo di pallanuoto ai Giochi della II Olimpiade, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2."}
{"id": "4186122", "revid": "287204", "url": "https://it.wikipedia.org/wiki?curid=4186122", "title": "Back to Black (in Video)", "text": "Back to Black (in Video) \u00e8 un di Amy Winehouse, che racchiude al suo interno alcuni video musicali pubblicati tra il 2006 e il 2007."}
{"id": "4186131", "revid": "599013", "url": "https://it.wikipedia.org/wiki?curid=4186131", "title": "Gallinari", "text": ""}
{"id": "4186133", "revid": "1305772", "url": "https://it.wikipedia.org/wiki?curid=4186133", "title": "Anomolo", "text": "La Anomolo (anche conosciuta come Anomolo Records o Anomolo Free Legal Download) \u00e8 un'etichetta discografica indipendente italiana, fondata nel 2002 ad Osimo. L'etichetta che si propone come casa di produzione e distribuzione gratuita, fu uno dei primi tentativi di rendere legale la diffusione di musica online attraverso il rifiuto del \"diritto di copia\" e l'applicazione del \"Copy-free\". La musica da loro prodotta poteva cos\u00ec essere liberamente scaricata dal sito internet.\nStoria.\nAnomolo nasce nel 2002 ad Osimo e fu la prima etichetta discografica a produrre e promuovere musica gratuitamente attraverso internet, bypassando con il No-copyright il diritto di copia e i vincoli imposti dal diritto d'autore. Il progetto, nelle sue utopiche intenzioni iniziali, era un tentativo di liberare la musica dai vincoli del mercato, riportandola a mezzo di pura espressione anche attraverso lo spirito del DIY.\nIl progetto attir\u00f2 le attenzioni della stampa nazionale ed internazionale ed ottenne recensioni da riviste come Il Mucchio Selvaggio, Music Club, Jam, Rockerilla, Vogue, La Stampa, Venerd\u00ec di Repubblica, Tribe e da programmi televisivi e radiofonici come Neapolis su Rai3, All music, Radio 24, Radio Sherwood.\nIl primo album pubblicato dall'etichetta fu \"Ovunque Da Nessuna Parte\" dei Paddy.\nNel 2004 l'arrivo anche in Italia delle licenze Creative Commons, fornisce ad Anomolo una forma di propriet\u00e0 intellettuale adatta alle proprie esigenze.\nNel 2005 Bertrand Bosredon, fotografo francese residente a Londra e conosciuto anche per gli scatti a musicisti come Radiohead, Bj\u00f6rk, Blur, Sonic Youth, venuto a conoscenza di Anomolo, vuole fotografare e documentare le band dell'etichetta."}
{"id": "4186140", "revid": "599013", "url": "https://it.wikipedia.org/wiki?curid=4186140", "title": "Eric Robinson", "text": "Carriera.\nRobinson \u00e8 accreditato dal CIO come vincitore del torneo di pallanuoto ai Giochi della II Olimpiade con l'Osborne Swimming Club #1, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2. Tuttavia \u00e8 poco probabile che abbia veramente disputato il torneo, poich\u00e9 due giorni dopo la finale olimpica, prese parte insieme a John Henry Derbyshire ad un incontro a Manchester."}
{"id": "4186143", "revid": "1543377", "url": "https://it.wikipedia.org/wiki?curid=4186143", "title": "Igor Lukes", "text": "Laureatosi in filosofia all'Universit\u00e0 di Praga nel 1976, consegu\u00ec nel 1985 una seconda laurea in \"Relazioni internazionali\" alla \"Fletcher School of Law and Diplomacy\" della Tufts University. \u00c8 dal 1988 professore di Storia e relazioni internazionali all'Universit\u00e0 di Boston, nonch\u00e9 associato del \"Davis Center for Russian Studies\" dell'Universit\u00e0 di Harvard.\nDal settembre 2005 \u00e8 inoltre console onorario della Repubblica Ceca a Wellesley, Massachusetts, la cittadina presso cui risiede con la famiglia."}
{"id": "4186144", "revid": "201394", "url": "https://it.wikipedia.org/wiki?curid=4186144", "title": "Anomolo Records", "text": ""}
{"id": "4186146", "revid": "536103", "url": "https://it.wikipedia.org/wiki?curid=4186146", "title": "Invidia (disambigua)", "text": ""}
{"id": "4186149", "revid": "112086457", "url": "https://it.wikipedia.org/wiki?curid=4186149", "title": "Tricolor Bucure\u0219ti", "text": "Il Tricolor Bucure\u0219ti \u00e8 stata una squadra di calcio rumena fondata nel 1914 e attiva fino al 1926, anno in cui si fuse con l\"'Unirea Bucarest\" per formare l'Unirea Tricolor Bucarest a sua volta attiva fino al 1958.\nStoria.\nIl Tricolor Bucure\u0219ti \u00e8 stato fondato con il nome \"Teius\" nel 1914 nel quartiere di Obor da un gruppo di studenti di un liceo. Ha partecipato al campionato negli anni successivi alla prima guerra mondiale ottenendo un secondo posto nell'anno di esordio (Divizia A 1919-1920) mentre il successo giunse nel campionato 1920-21.\nCon la riforma del 1921 il club venne inserito nel girone della capitale. Grazie alla vittoria fu ammesso alle finali nazionali dove perse in semifinale 3-0 a tavolino per non essersi presentato all'incontro con il Victoria Cluj. Nelle stagioni successive fu il Venus in tre occasioni e la Juventus Bucarest in una a passare al girone nazionale.\nNel 1923 fu il primo club a vincere una partita contro una squadra jugoslavia (2-1 con il Beogradski Belgrad)\nIl club si fuse nel 1926 con l'Unirea per formare l'Unirea Tricolor Bucarest.\nTra i giocatori pi\u00f9 rappresentativi del club \u00e8 da ricordare Constantin R\u0103dulescu, futuro allenatore della nazionale.\nPalmares.\nCompetizioni nazionali.\nIn seguito l\"'Unirea Tricolor Bucarest\" vinse un altro campionato, quello del 1940-1941."}
{"id": "4186151", "revid": "205197", "url": "https://it.wikipedia.org/wiki?curid=4186151", "title": "Tricolor Bucarest", "text": ""}
{"id": "4186155", "revid": "287204", "url": "https://it.wikipedia.org/wiki?curid=4186155", "title": "Formazioni di Superliga brasiliana di pallavolo femminile 2011-2012", "text": "Formazioni delle squadre di pallavolo partecipanti alla stagione 2011-2012 della Superliga brasiliana."}
{"id": "4186156", "revid": "729019", "url": "https://it.wikipedia.org/wiki?curid=4186156", "title": "Assedio di Iotapata", "text": "L'assedio di Iotapata costitu\u00ec il pi\u00f9 importante evento della fase iniziale delle campagne militari di Vespasiano nella prima guerra giudaica, contro i Giudei che si erano ribellati al potere romano nella provincia della Giudea: i Romani assediarono e conquistarono la roccaforte giudea di Iotapata.\nContesto storico.\nNel 66, Nerone, venuto a conoscenza della sconfitta subita in Giudea dal suo \"legatus Augusti pro praetore\" di Siria, Gaio Cestio Gallo, colto da grande angoscia e timore, trov\u00f2 che il solo Vespasiano (il futuro imperatore romano) sarebbe stato all'altezza del compito, e quindi capace di condurre una guerra tanto importante in modo vittorioso.\nE cos\u00ec Vespasiano fu incaricato della conduzione della guerra in Giudea, che minacciava di espandersi a tutto l'Oriente. Vespasiano, che si trovava in Grecia, al seguito di Nerone, invi\u00f2 il figlio Tito ad Alessandria d'Egitto, per rilevare la \"legio XV Apollinaris\", mentre egli stesso attraversava l'Ellesponto, raggiungendo la Siria via terra, dove concentr\u00f2 le forze romane e numerosi contingenti ausiliari di re clienti.\nQui Vespasiano rafforzava l'esercito siriaco (\"legio X Fretensis\"), aggiungendo due legioni (la \"legio V Macedonica\" e la \"legio XV Apollinaris\", giunta dall'Egitto), otto \"ali\" di cavalleria e dieci coorti ausiliarie, mentre attendeva l'arrivo del figlio Tito, nominato suo vice (\"legatus\").\nCon l'inizio del nuovo anno (67), Vespasiano si decise ad invadere la Galilea personalmente, facendo uscire le sue truppe in bell'ordine da Tolemaide. Giunto ai confini della Galilea si accamp\u00f2, tenendo a freno i suoi soldati, desiderosi di combattere, ma mettendo in bella mostra le sue forze per spaventare i nemici, con la speranza che volessero cambiare idea, rinunciando alla guerra. Giuseppe che era accampato non molto distante da Seffori (a \"Garis\"), vedendo che il terrore che incutevano i Romani nei suoi avevano generato molte defezioni, con i pochi rimasti si rifugi\u00f2 a Tiberiade.\nLa campagna militare dei Romani continu\u00f2. Vespasiano conquist\u00f2 al primo assalto la citt\u00e0 di \"Gabara\", che era rimasta priva di uomini validi per la sua difesa. Nel frattempo Giuseppe, giunto a Tiberiade, decise di scrivere ai governanti in Gerusalemme, cercando di esporre la situazione nel modo pi\u00f9 oggettivo possibile. Nel caso avessero deciso di venire a patti con i Romani, lo informassero il pi\u00f9 rapidamente possibile; nel caso avessero deciso di continuare la guerra, gli inviassero adeguati rinforzi per poter fermare l'avanzata romana.\nForze in campo.\nRomani.\nAll'inizio della campagna militare (nel 67), Vespasiano poteva contare gi\u00e0 su un esercito imponente:\nIl totale era quindi di ben 60.000 armati schierati da Vespasiano.\nAssedio.\nPrimi assalti.\nE mentre Giuseppe era in attesa di ricevere risposta dai governanti giudei, Vespasiano prosegu\u00ec la sua avanzata in direzione di Iotapata, citt\u00e0 ben fortificata e rifornita di viveri.\nUn disertore si rec\u00f2 da Vespasiano per sollecitarlo ad avanzare contro la citt\u00e0, sostenendo che la presa della stessa e la cattura di Giuseppe avrebbero portato tutta la Giudea sotto il dominio romano. Il comandante romano, allora, invi\u00f2 Placido con mille cavalieri, oltre al decurione Ebuzio, uomo di grande valore, con l'incarico di sorvegliare la citt\u00e0 lungo tutto il tracciato delle sue mura ed impedire che Giuseppe potesse fuggire di nascosto.\nIl giorno successivo Vespasiano diede ordine a tutta l'armata di mettersi in marcia per Iotapata, che raggiunse la sera stessa. Pose, quindi, l'accampamento su una collina che si trovava a nord della citt\u00e0 e che ne distava sette stadi (pari a circa 1.300 metri). I Giudei furono presi da un tale terrore, che nessuno os\u00f2 uscire fuori dalle mura. Vespasiano, per\u00f2, considerato che il suo esercito aveva marciato per l'intera giornata, prefer\u00ec non effettuare un attacco immediato, ma dispose di stringere sotto assedio la citt\u00e0 con una doppia linea di fanteria ed una terza linea di cavalleria all'esterno, bloccando agli assediati tutte le vie d'uscita.\nIl giorno seguente i Romani attaccarono la citt\u00e0. Inizialmente i Giudei, che s'erano accampati davanti alle mura, non indietreggiarono, ma quando Vespasiano ordin\u00f2 ai suoi arcieri, frombolieri e tutti coloro che erano in grado di lanciare, di abbatterli mentre lo stesso comandante romano avanzava con la fanteria legionaria dove le mura apparivano pi\u00f9 facilmente prendibili, Giuseppe fece una sortita seguito da una grande moltitudine di Giudei. Giunti improvvisamente sui Romani, li respinsero lontani dalle mura con molti atti di eroismo. Ma i Romani menavano fendenti al pari dei Giudei. I primi erano mossi dalla vergogna di una sconfitta, i secondi per la disperazione di essere massacrati. Dopo aver combattuto l'intera giornata, a sera, tra i Romani risultarono tredici morti e moltissimi i feriti, tra i Giudei diciassette caddero e seicento vennero feriti.\nTrascorsa la notte, i Romani tornarono di nuovo all'assalto ed ancora una volta i Giudei uscirono dalle mura per dare battaglia opponendo una rinnovata e fiera resistenza, divenuti pi\u00f9 audaci dall'insperato successo del giorno precedente. Gli assalti romani si susseguirono fino al quinto giorno, con scontri sotto le mura sempre pi\u00f9 violenti, poich\u00e9 n\u00e9 i Giudei cedevano di fronte alla schiacciante superiorit\u00e0 bellica del nemico, n\u00e9 i Romani per le difficolt\u00e0 riscontrate nell'espugnare la citt\u00e0.\nCostruzione di un terrapieno da parte dei Romani.\nVespasiano, avendo riscontrato una non comune resistenza da parte dei Giudei, decise di intensificare le operazioni d'assedio, convocando lo stato maggiore del suo esercito per discutere il piano d'attacco risolutivo. Fu stabilito d'innalzare un terrapieno dalla parte in cui le mura risultavano accessibili, considerando che lungo gli altri lati della fortezza vi erano profondi dirupi. L'esercito venne, quindi, inviato a procurarsi il materiale necessario:\nFrattanto i Giudei dall'alto delle mura scagliavano grosse pietre ed ogni sorta di proiettili sui Romani, generando sconforto per il frastuono e l'ostacolo continuo che provocavano tra questi ultimi che, senza sosta continuavano a lavorare al terrapieno.\nVespasiano, dopo aver disposto ben 160 macchine da lancio (\"tormenta\"), diede ordine di iniziare a tirare contro i difensori che erano appostati sulle mura. Le catapulte cominciarono a lanciare i loro dardi; le baliste, pietre del peso di un talento, oltre ad una serie di proiettili incendiari e di ogni altro tipo; contemporaneamente, insieme alle macchine, tiravano gli arcieri arabi, tutti gli altri reparti di \"sagittarii\" ed i frombolieri. Sebbene il continuo lancio di proiettili romani portasse distruzione non solo sulle mura, ma anche nella zona retrostante, i Giudei continuarono a difendersi, facendo anche rapide sortite, nelle quali strappavano i ripari a protezione dei Romani che lavoravano al terrapieno, per poi colpirli, oltre ad incendiare le impalcature. Queste azioni continuarono, fino a quando Vespasiano comprese che l'insuccesso era dovuto al fatto che i reparti romani erano troppo distanti gli uni dagli altri, offrendo al nemico giudeo intervalli adatti ad incunearsi e mettere a segno i loro attacchi. Fu cos\u00ec che il comandante romano dispose di riunire i diversi ripari, facendone uno solo, oltre a dare maggiore continuit\u00e0 ed uniformit\u00e0 di manovra fra i reparti in azione, precludendo ai Giudei la possibilit\u00e0 di dividerli.\nGiuseppe dispone di aumentare l'altezza delle mura cittadine.\nIntanto il terrapieno continuava a crescere, fino a raggiungere ormai la merlatura delle mura. Allora Giuseppe, una volta raccolti i suoi, ordin\u00f2 loro di accrescere, a sua volta, in altezza le mura stesse. E poich\u00e9 i Giudei si lamentavano di non poter lavorare sotto il lancio continuo dei dardi dei Romani, Giuseppe dispose di piantare una fila di pali in cima alle mura e di appendervi pelli di buoi appena scuoiati, in modo che frenassero nelle loro pieghe i colpi delle pietre scagliate dai Romani, oltre a smorzare anche il fuoco con la loro umidit\u00e0. E cos\u00ec i Giudei, grazie a questo accorgimento, lavorando giorno e notte, poterono innalzare il muro fino ad un'altezza di circa venti cubiti (quasi 9 metri), oltre a numerose torri ed una forte merlatura. Quando i Romani se ne accorsero, furono colti da grande scoramento, visto che gi\u00e0 si vedevano penetrati nella citt\u00e0. Gli Iotapateni, al contrario, ripreso coraggio dopo il lavoro di fortificazione del muro, tornarono a compiere nuove sortite contro i Romani, ricorrendo a tutte le possibili tattiche della guerriglia, depredando ed appiccando il fuoco a tutto ci\u00f2 che trovavano sul loro cammino. La reazione di Vespasiano, non si fece attendere. Il comandante romano, infatti, sospese ogni azione d'attacco, con la speranza di prendere la citt\u00e0 per fame, mettendo, quindi, sotto stretta sorveglianza tutte le uscite della citt\u00e0.\nGiuseppe Flavio riferisce che gli Iotapateni potevano disporre di abbondanti riserve di grano e di altri alimenti, ma scarseggiavano d'acqua, poich\u00e9 nella citt\u00e0 non c'era alcuna sorgente e si poteva solo far ricorso ad acqua piovana, peraltro molto rara, in quel luogo, durante l'estate. Per questo motivo, Giuseppe dispose di razionarla, ma questo gener\u00f2 del malcontento tra gli assediati. Una tale situazione non sfuggiva alla vista dei Romani, i quali dalle alture circostanti vedevano i Giudei raccogliersi in un unico luogo per ricevere la razione dell'acqua, riuscendo anche ad ucciderne molti, grazie al lancio delle loro catapulte. Vespasiano sperava che, una volta esauritesi le cisterne, la citt\u00e0 gli si sarebbe consegnata, ma Giuseppe gli tolse ogni speranza. Quest'ultimo ordin\u00f2 ai suoi uomini di inzuppare le loro vesti e appenderle lungo la merlatura, bagnando le mura stesse, in modo da scoraggiare i Romani, che gi\u00e0 pregustavano una loro resa a breve. Vespasiano, allora, non credendo pi\u00f9 che la fine dell'assedio fosse cos\u00ec vicina, decise di riprendere gli attacchi alla citt\u00e0 accontentando i Giudei, i quali, disperando ormai di potersi salvare, preferivano morire combattendo piuttosto che di fame e sete. Giuseppe, poco dopo, riusc\u00ec anche a procacciarsi viveri in abbondanza attraverso una gola impraticabile, poco sorvegliata dai Romani, che sboccava nella parte occidentale del burrone circostante la citt\u00e0, grazie all'invio di alcuni suoi uomini. Una volta per\u00f2 scoperto l'artifizio dai Romani, il passaggio venne bloccato. Avendo compreso Giuseppe che la citt\u00e0 non avrebbe potuto resistere a lungo e che la sua vita sarebbe stata in pericolo se fosse rimasto, si consigli\u00f2 con i maggiorenti per tentare una fuga, ma i popolani, avendo capito la sua intenzione, lo implorarono di non abbandonarli, poich\u00e9 solo in lui vedevano una possibile, anche se misera, speranza di salvezza. Non avendo altra scelta se non quella di rimanere e combattere, spron\u00f2 i suoi ad un nuovo assalto contro i Romani.\nImpugnate le armi, usc\u00ec alla testa dei pi\u00f9 valorosi. Mise in fuga gli avamposti romani, aprendosi la strada di corsa fino al campo romano, poi giunto in prossimit\u00e0 del terrapieno appicc\u00f2 il fuoco alle impalcature. La stessa cosa fece il giorno dopo e per molti giorni e notti seguenti, mai stanco di combattere.\nI Romani soffrivano queste sortite dei Giudei poich\u00e9, se da una parte si vergognavano nel ritirarsi davanti agli assalti nemici, dall'altra risultavano troppo lenti quando li inseguivano a causa del peso delle loro armi, mentre i Giudei, dopo aver causato qualche danno, riuscivano sempre a rifugiarsi in citt\u00e0 senza subire perdite. Allora Vespasiano ordin\u00f2 ai legionari di sottrarsi agli attacchi nemici e di non impegnarsi con uomini disperati e votati alla morte. Cos\u00ec Vespasiano prefer\u00ec, in questa delicata fase dell'assedio, utilizzare contro i Giudei le macchine da lancio, oltre a reparti di arcieri arabi, insieme a frombolieri e tiratori siriaci. La soluzione adottata dai Romani sembr\u00f2 essere efficace in un primo tempo, tanto che, abbattuti da questi proiettili, i Giudei furono costretti a ritirarsi, ma quando i Romani cominciarono ad allungare tiro, essi tornarono ad avvicinarsi minacciosi, costringendo i Romani a combattere senza sosta.\nAssalto romano con l'ariete.\nVespasiano, ritenendo ormai che il protrarsi dell'assedio e le continue perdite causate dalle precedenti sortite giudee stessero causando danni crescenti alle sue truppe, considerando che il terrapieno era cresciuto al punto di raggiungere nuovamente le mura nemiche, dispose di far entrare in azione l'ariete. E cos\u00ec, diede inizio ad un nuovo assalto sotto la copertura del lancio continuo di catapulte, arcieri e frombolieri, tanto che sotto questa gragnola di colpi, nessuno tent\u00f2 di affacciarsi dalle mura, mentre i Romani poterono accostare l'ariete, che era riparato da graticci ricoperti da pelli per difendere sia la macchina, sia i soldati romani. Al primo colpo le mura tremarono, tanto che i Giudei, all'interno, lanciarono alte grida come se fosse ormai giunta la loro fine.\nPoich\u00e9 l'ariete colpiva sempre la stessa parte delle mura, Giuseppe, intuendo che presto i Romani ne avrebbero provocato il crollo, escogit\u00f2 un espediente che potesse ridurne l'efficacia. Ordin\u00f2 ai suoi di riempire dei sacchi di crusca e di calarli con delle funi proprio nel punto esatto in cui l'ariete continuava a battere, in modo da sviarne i colpi o attutirne comunque la potenza. Ci\u00f2 gener\u00f2 un rallentamento nell'azione dei Romani, i quali, ovunque dirigessero la testa dell'ariete, trovavano i Giudei pronti, dall'alto delle mura, a calare i sacchi per assorbirne i colpi indirizzati contro le mura. Ci\u00f2 dur\u00f2 fino a quando i Romani non pensarono di servirsi di lunghe aste che tranciassero le funi calate dai Giudei. Quando Giuseppe vide che l'elepoli era tornata a provocare danni alle mura in piena efficienza, decise di ricorrere al fuoco. Raccolta cos\u00ec una grande quantit\u00e0 di legna secca, dispose una nuova sortita da tre punti diversi. Le fiamme si levarono alte sulla macchina da guerra romana, sui graticci e lungo il terrapieno, anche perch\u00e9 gli assediati utilizzarono bitume, pece e zolfo per meglio appiccare le fiamme, che si propagarono pi\u00f9 rapide del previsto, tanto che in una sola ora riuscirono a distruggere l'opera che ai Romani era costata non poche fatiche. Giuseppe Flavio racconta allora di episodi eroici tra i Giudei:\nSegu\u00ec un nuovo attacco generale dei Giudei, i quali, brandendo tizzoni infuocati, appiccarono nuovamente il fuoco alle macchine d'assedio romane, alle impalcature e ai bagagli della legione V e della X, che si stava ritirando, generando disordine tra gli assedianti. I Romani per\u00f2, rimesso a posto l'ariete, lo indirizzarono verso il punto dove il muro si era, in precedenza, gi\u00e0 sbriciolato sotto i loro colpi. Fu verso sera che uno dei difensori giudei riusc\u00ec a colpire dall'alto delle mura Vespasiano, raggiungendolo con una freccia alla pianta del piede. La ferita era per\u00f2 leggera, ma gener\u00f2 grande emozione fra i Romani, tanto che quando la notizia si diffuse tra le legioni, molti abbandonarono l'assedio in preda allo sconforto, accorrendo dal loro comandante. Primo fra tutti fu il figlio Tito, ma Vespasiano, vinto il dolore, si mostr\u00f2 in pubblico e rassicur\u00f2 tutti sul suo stato di salute, destando immenso entusiasmo tra le truppe, tanto che i Romani, incitandosi l'un l'altro con alte grida, si scagliarono contro le mura avversarie in un nuovo assalto.\nI Giudei, sebbene cadessero numerosi colpiti dalle catapulte e dalle baliste, continuavano a difendere le mura senza accennare a ritirarsi, lanciando sui Romani tizzoni infuocati, pietre e ogni altro genere di dardo. La battaglia continu\u00f2 anche di notte. La violenza delle baliste e delle catapulte non solo uccideva molti uomini con uno stesso colpo, ma anche sfondava i parapetti e scheggiava gli spigoli delle torri. Flavio Giuseppe, nel raccontare quale potenza generavano tali macchine da guerra romane, descrive alcuni episodi terrificanti:\nGiunto il mattino, all'ora del cambio della guardia, dopo che moltissimi erano stati i morti nella notte, come pure numerosi erano stati i feriti, la parte di mura che era stata ripetutamente battuta tutta la notte, cedette all'ariete romano. Ma i Giudei, che non erano dati per vinti, ostruirono la breccia con i loro corpi e con le armi, continuando a resistere prima che i Romani potessero sistemare dei ponti mobili per la scalata risolutiva.\nVespasiano, allora, dopo aver concesso all'esercito un breve riposo per le fatiche della notte, lo radun\u00f2 per organizzare l'ultimo assalto alla citt\u00e0. Ordin\u00f2 ai cavalieri pi\u00f9 valorosi di smontare, disponendoli in tre gruppi di fronte alla parte delle mura che ormai erano franate. Erano ben armati e dotati di lance in resta. Avevano il compito di penetrare nella citt\u00e0 una volta che i ponti fossero stati sistemati. Subito dietro di loro, la parte pi\u00f9 valida della fanteria [legionaria], mentre il resto delle forze a cavallo lo dispose di fronte alle mura, lungo tutta la montagna, affinch\u00e9 nessuno potesse sfuggire all'occupazione romana. Subito dietro furono posti gli arcieri in semicerchio, pronti al tiro, insieme a frombolieri ed i \"ballistarii\" (serventi delle macchine d'artiglieria). Ad altri ancora, fu dato ordine di sollevare le scale e appoggiarle al tratto di mura ancora intatte, in modo da costringere i Giudei a combattere contemporaneamente su pi\u00f9 fronti e ad abbandonare la difesa della breccia. Avendo per\u00f2 Giuseppe intuito il piano, dispose i pi\u00f9 deboli ed i vecchi dove le mura arano ancora integre, perch\u00e9 da quella parte non avrebbero avuto problemi a respingere l'attacco, mentre dove le mura erano ormai crollate, colloc\u00f2 i soldati pi\u00f9 validi. Quando la massa degli inermi che si trovava in citt\u00e0, tra donne e bambini, vide che la citt\u00e0 era completamente circondata da una triplice fila di soldati con le armi in pugno e che i monti circostanti generavano un forte luccichio per le armi e le frecce che spuntavano al disopra degli arcieri arabi, proruppe nelle urla strazianti di chi ormai prevedeva la fine imminente. Allora Giuseppe, per evitare che i lamenti togliessero forza ai congiunti, fece rinchiudere le donne nelle loro case, ordinando loro di fare silenzio.\nTutti insieme i trombettieri di tutte le legioni lanciarono alti gli squilli, cui rispose il terrificante grido di guerra dell'esercito romano, e quando ad un preciso segnale vennero scagliati proiettili da ogni parte, la luce del sole ne fu oscurata. Memori dei suggerimenti di Giuseppe, i Giudei si tapparono le orecchie per non sentire il terribile grido di battaglia romano e si ripararono dietro gli scudi per non essere colpiti dai dardi. Quando poi vennero accostati i ponti, si lanciarono sugli stessi prima che i Romani potessero mettervi piede e, aggrediti con sommo ardore tutti coloro che vi salivano, si immolarono per la patria con grandi gesti di valore ed eroismo. E cos\u00ec combattevano fino a quando o cadevano morti o uccidevano i loro aggressori. Il fatto che i Giudei non avessero chi li potesse sostituire nelle prime file durante il combattimento, poich\u00e9 non avevano sufficienti riserve di uomini nelle retrovie, mentre i Romani, al contrario, potevano sostituire i soldati stanchi con truppe fresche, incitandosi reciprocamente e serrando gli scudi in formazione compatta, costrinse i Giudei ad indietreggiare, essendo i nemici ormai prossimi a varcare le mura.\nAncora una volta Giuseppe, affidandosi all'ispirazione che deriva dalla necessit\u00e0 di dover aguzzare l'ingegno per la disperazione, ordin\u00f2 di rovesciare olio bollente sopra gli scudi dei Romani. Poco dopo i suoi uomini ne versarono in grande quantit\u00e0 sul nemico, gettando gi\u00f9 anche i recipienti arroventati dal fuoco. Anche questa volta Giuseppe ottenne l'effetto desiderato: gli assedianti ruppero la formazione, rotolandosi gi\u00f9 dalle mura per le terribili ustioni, fra atroci sofferenze. L'olio, infatti, filtrava facilmente all'interno delle armature lungo tutto il corpo, bruciando la carne. Coperti da corazze ed elmi, contorcendosi per il dolore, i Romani si ritiravano disordinatamente, anche perch\u00e9 si scontravano con le schiere pi\u00f9 arretrate che li premevano in avanti, offrendo un facile bersaglio ai Giudei che li colpivano alle spalle dall'alto delle mura.\nLo scontro si inaspr\u00ec, poich\u00e9 ai Romani non manc\u00f2 il coraggio di contrattaccare, ma i Giudei, con una nuova astuzia, resero inutili i nuovi tentativi di scalata del nemico, cospargendo i ponti con fieno greco bollito, tanto che i Romani scivolavano e cadevano gi\u00f9 sul terrapieno o venivano calpestati dai commilitoni, venendo poi trafitti dai Giudei i quali, liberi dalla mischia del corpo a corpo, potevano colpirli prendendo bene la mira. Verso sera, i legionari che avevano sofferto notevoli perdite nell'ultimo attacco, fecero ritorno agli accampamenti, richiamati da Vespasiano. Molti morirono e in numero maggiore furono i feriti. Dei difensori di Iotapata caddero solo sei uomini, anche se pi\u00f9 di trecento furono i feriti. Lo scontro avvenne il venti del mese di \"Desio\" (l'attuale mese di maggio).\nVespasiano si prodig\u00f2 nel consolare i suoi soldati, ma quando vide che erano inferociti e chiedevano di tornare ad agire subito, ordin\u00f2 di innalzare ancor di pi\u00f9 il terrapieno e, costruite tre torri alte cinquanta piedi ciascuna (circa 15 metri), ricoperte di ferro per renderle pi\u00f9 stabili e inattaccabili dal fuoco, le mont\u00f2 sul terrapieno e vi fece salire lanciatori di giavellotti, arcieri (\"sagittarii\") e macchine da lancio pi\u00f9 leggere, oltre a unit\u00e0 di frombolieri. Questi reparti, protetti dall'altezza delle torri e dai parapetti, cominciarono a tirare contro quelli che stavano sulle mura avversarie, che ora si trovavano allo scoperto. I Giudei, non potendo schivare i proiettili lanciati dai Romani, n\u00e9 potendo contrattaccare un nemico ben al riparo, poich\u00e9 l'altezza delle torri era fuori dalla portata del loro tiro ed erano coperte tutte di ferro, non consentendo loro di appiccarvi il fuoco, indietreggiavano dalle mura, limitandosi ad accorrervi quando si trattava di respingere un tentativo di scalata. Cos\u00ec la resistenza dei Giudei continu\u00f2 per altri giorni a Iotapata, riuscendo a tenere a bada i Romani, sebbene molti continuassero a cadere giornalmente.\nAltre azioni in territorio nemico.\nE mentre queste cose si protraevano a Iotapata, Vespasiano decise di inviare un suo \"legatus legionis\", Traiano (padre del futuro imperatore Traiano), il comandante della \"legio X Fretensis\" con mille cavalieri e duemila fanti contro una vicina citt\u00e0 a Iotapata, di nome Iafa, anch'essa insorta, dopo aver assistito all'inatteso successo della resistenza degli Iotapateni, per espugnarla. La citt\u00e0 venne assaltata in modo vittorioso. Furono 15.000 i Galilei trucidati nel corso della battaglia, mentre i 2.000 sopravvissuti (donne e bambini) vennero condotti in schiavit\u00f9, gettando nello sgomento gli abitanti dell'intera Galilea. Pochi giorni pi\u00f9 tardi, con un altro \"legatus legionis\", della \"legio V Macedonica\", un certo Sesto Vettuleno Ceriale, sedava una rivolta di Samaritani nei pressi del monte Garizim.\nIl tradimento ai danni degli Iotapateni.\nE mentre i difensori di Iotapata continuavano a resistere, oltre ogni comprensibile speranza, nel quarantasettesimo giorno il terrapieno romano super\u00f2 l'altezza delle mura nemiche. Questo stesso giorno un disertore galileo chiese di essere condotto alle presenza del comandante romano. Egli inform\u00f2 Vespasiano delle ormai scarse e deboli difese dei combattenti all'interno della citt\u00e0. Aggiunse anche che erano ormai esausti per le continue veglie e combattimenti, ormai prossimi a cedere ad un nuovo assalto. Spieg\u00f2, infine, che potevano essere presi con astuzia, quando, durante l'ultimo turno di guardia, pensando di avere un po' di tregua, le sentinelle si addormentavano. Questo sarebbe stato il momento ideale per sferrare l'attacco decisivo. Sebbene Vespasiano nutrisse qualche sospetto sul disertore, sapendo che i Giudei erano tra loro molto fedeli e disprezzavano le torture, considerando che in precedenza uno prigioniero di Iotapata, sebbene sottoposto a ogni sorta di supplizio con il fuoco, aveva resistito senza rivelare nulla al nemico, per poi essere crocifisso, mostrando il sorriso in punto di morte. Alla fine il comandante romano prefer\u00ec dar credito al disertore tanto pi\u00f9 che, in caso di trabocchetto, non sarebbe accaduto nulla di grave alle sue truppe; lo mise sotto scorta armata e predispose l'esercito per l'assalto finale alla citt\u00e0.\nAll'ora convenuta i Romani si avvicinarono in silenzio alle mura. Per primo diede la scalata lo stesso Tito insieme con Domizio Sabino, uno dei tribuni, ed un gruppo di pochi uomini della \"legio XV Apollinaris\". Una volta uccise le sentinelle si introdussero nella citt\u00e0 dormiente. Subito dopo di loro giunsero i tribuni Sesto Calvario e Placido con i loro uomini. Per prima cosa occuparono la rocca. Giunta l'alba i Galilei non si erano ancora accorti di esser stati invasi e che i Romani circolavano indisturbati per le vie e le case della loro citt\u00e0. La maggior parte degli abitanti era, infatti, ancora dormiente o in balia della stanchezza, e una fitta nebbia, proprio quella mattina aveva avvolto la citt\u00e0, offuscava la vista di coloro che si erano appena svegliati. E quando tutto l'esercito romano penetr\u00f2 in citt\u00e0, i Galilei tutti si risvegliarono, ma solo per capire che era giunta la loro fine. Fu un vero massacro. I Romani, memori di quanto avevano sofferto durante l'assedio, non ebbero nessuna piet\u00e0 gli abitanti di Iotapata, e ne fecero grande strage. Spinse alcuni al suicidio, tra cui alcuni degli uomini scelti al fianco di Giuseppe, non essendo in grado di fermare l'avanzata romana.\nConseguenze.\nQuel giorno i romani massacrarono tutti quelli che incontrarono. Nei successivi giorni esplorarono i nascondigli, uccidendo quelli che si nascondevano nei sotterranei e nelle caverne, risparmiando la vita solo a donne e bambini. Alla fine di prigionieri ne raccolsero 1.200. I morti totali dell'intero assedio ammontarono a 40.000. Alla fine Vespasiano ordin\u00f2 che la citt\u00e0 venisse distrutta e appicc\u00f2 il fuoco a tutti i suoi fortini. Questo \u00e8 il resoconto tramandatoci da Giuseppe Flavio dell'assedio di Iotapata, che cadde il tredicesimo anno del regno di Nerone (67), al novilunio del mese di \"Panemo\".\nI Romani provarono a cercare Giuseppe, sia perch\u00e9 l'odiavano a causa del lungo assedio patito, sia perch\u00e9 Vespasiano considerava la sua cattura un passo di fondamentale importanza per la vittoria finale della guerra. Esaminavano i cadaveri e tutti quelli che fino a quel momento avevano tentato di nascondersi. Durante l'assalto finale della citt\u00e0 Giuseppe, era riuscito a sottrarsi alla furia dei Romani, nascondendosi dentro a una profonda cisterna che comunicava con un'ampia grotta non visibile dall'alto. Qui si nascose insieme ad una quarantina di persone, con buone scorte di cibo per non pochi giorni. Di giorno se ne stava nascosto, poich\u00e9 i Romani avevano occupato l'intera citt\u00e0, la notte invece saliva a cercare una via di scampo, senza per\u00f2 trovarla. Rimase nascosto per due giorni, al terzo venne tradito da una donna del gruppo che era stata catturata. Vespasiano venne chiamato e si affrett\u00f2 ad inviare due tribuni, Paolino e Gallicano, a rassicurare Giuseppe ed invitarlo ad uscire dal nascondiglio.\nI due tribuni gli promisero che avrebbe avuta salva la vita, ma non riuscirono, almeno inizialmente, a convincerlo a risalire. Egli temeva la giusta collera dei Romani che tanto avevano patito durante il lungo assedio. Vespasiano allora gli mand\u00f2 Nicanore, che Giuseppe conosceva da tanto tempo ed era suo amico.\nAlla fine Giuseppe, malgrado la forte opposizione di quei Galilei che si trovavano con lui ella caverna, prefer\u00ec accettare ed arrendersi ai Romani, avendo cos\u00ec salva la vita. Scampato cos\u00ec alla guerra, prima dei Romani e poi dei suoi stessi connazionali che dentro la caverna lo avevano minacciato di morte se si fosse arreso, Giuseppe venne condotto da Nicanore davanti a Vespasiano. Flavio Giuseppe racconta che molti Romani accorsero per vederlo. Alcuni si rallegravano per la sua cattura, altri invece lo minacciavano di morte, altri ancora volevano solo vederlo da vicino. Fra i comandanti non c'era nessuno che non provasse compassione per lui. Pi\u00f9 di tutti fu Tito ad essere colpito dalla sua grande dignit\u00e0, ora che era caduto in disgrazia. Commosso dalla sua giovane et\u00e0, considerando quanto fosse stato un valoroso combattente fino a poco prima e, ora per le sorti avverse della fortuna, si trovasse nelle tristi condizioni di prigioniero, Tito ebbe il merito di ottenere la grazia per lui, presso suo padre. Vespasiano dispose, infatti, di metterlo sotto custodia con ogni attenzione, volendo inviarlo subito dopo a Nerone. Giuseppe dichiar\u00f2 che aveva da fare un annuncio importante a Vespasiano, di persona ed a quattr'occhi. Quando il comandante romano ebbe allontanato tutti gli altri tranne il figlio Tito e due amici, Giuseppe gli parl\u00f2:\nSul momento Vespasiano rimase incredulo, pensando che Giuseppe lo stesse adulando per aver salva la vita, ma poi, sapendo che anche in altre circostanze Giuseppe aveva fatto predizioni esatte, fu indotto a ritenere che ci\u00f2 che gli aveva annunciato fosse vero, avendo egli stesso in passato pensato al potere imperiale e ricevendo altri segnali che gli presagivano il \"principato\". Alla fine non mise in libert\u00e0 Giuseppe, ma gli don\u00f2 una veste ed altri oggetti di pregio, trattandolo con ogni riguardo anche per le simpatie del figlio Tito.\nLa notizia della caduta di Iotapata, quando giunse a Gerusalemme, gener\u00f2 nei Giudei non solo grande cordoglio per le vittime cadute nel lungo assedio ma anche spavento per le temibili armate romane ed ira contro Giuseppe, che secondo alcuni testimoni oculari, scampati al massacro non era morto come inizialmente si era creduto.\nArcheologia dell'assedio.\nL'antica Iotapata fu identificata da E.G. Schultz nel 1847, grazie alle indicazioni geografiche e topografiche fornite da Giuseppe Flavio, oltre che per la presenza delle vicine rovine di Khirbet Shifat, toponimo con evidente somiglianza fonetica. Tra il 1992 ed il 2000 sono state condotte sul luogo sei campagne di scavo sotto la direzione di Mordechai Aviam, a capo dell'autorit\u00e0 per le antichit\u00e0 d'Israele e dell'University of Rochester. Questi ultimi scavi hanno evidenziato i resti di fortificazioni, cisterne e le tracce di un lungo assedio su larga scala che si verific\u00f2 nella citt\u00e0, oltre ad una fossa comune con i resti di numerosi esseri umani."}
{"id": "4186172", "revid": "16758", "url": "https://it.wikipedia.org/wiki?curid=4186172", "title": "Brian McCutcheon", "text": "Carriera.\nGiocatore.\nDa giocatore ha giocato per quasi tutta la carriera con squadre affiliate ai Detroit Red Wings, che lo avevano messo sotto contratto nel 1971, e con i quali ha comunque raccolto 37 presenze in NHL.\nNel 1978 si trasfer\u00ec in Austria, dove con l'ATSE Graz gioc\u00f2 fino all'infortunio al ginocchio che mise fine alla sua carriera.\nAllenatore.\nCominci\u00f2 ad allenare a livello NCAA, con la squadra dell'Elmira College prima (1980-1987) e della Cornell University poi (1987-1995; nelle file di questa stessa squadra aveva militato da giocatore).\nFu poi assistente allenatore dei Los Angeles Ice Dogs in IHL, e primo allenatore dei Columbus Chill (ECHL) e dei Rochester Americans (AHL). Con questi ultimi riusc\u00ec per due volte a raggiungere la finale della Calder Cup, e - pur avendo perso in entrambe le occasioni - fu nominato due volte allenatore dell'anno. Ci\u00f2 gli valse la chiamata come assistente allenatore dai Buffalo Sabres, sulla cui panchina sedette dal 2000 al 2011.\nNel marzo del 2012 divenne assistente di Adolf Insam sulla panchina dell'HC Bolzano, squadra in cui militava il figlio Mark.. Per la successiva stagione, McCutcheon fu nominato primo allenatore. Dopo una sola stagione, conclusasi con l'accesso alla Final Four di Continental Cup e con l'eliminazione ai quarti di finale con l'Asiago McCutcheon fu allontanato dalla panchina del Bolzano."}
{"id": "4186175", "revid": "124897322", "url": "https://it.wikipedia.org/wiki?curid=4186175", "title": "Enciclopedia bresciana", "text": "L'Enciclopedia bresciana \u00e8 una enciclopedia, nata dall'idea di Antonio Fappani, monsignore e storico della cultura bresciana.\nStoria editoriale.\nAutore di ben oltre 540 pubblicazioni, il Fappani la realizz\u00f2 nei primi anni settanta, a celebrazione dell'allora ormai prossimo 80\u00b0 di fondazione de \"La Voce del Popolo\" (1893-1973). Fu pubblicata a fascicoli inseriti nel settimanale bresciano: il primo fascicolo \u00e8 del 1\u00ba dicembre 1972. In seguito furono editi interi volumi, fino al 1987; dopo quattro anni di interruzione, fu pubblicato l'VIII volume nel 1991.\nL'opera completa \u00e8 di 22 volumi, l'ultimo dei quali pubblicato nel 2007, e comprende 51.324 voci.\nVolumi.\nL'enciclopedia \u00e8 suddivisa in un totale di ventidue volumi, ordinati in successione alfabetica con anno di prima edizione. L'elenco completo \u00e8 il seguente:\nEdizioni.\nL'edizione corrente \u00e8 quella che va dal 1974 al 2007, con . Al momento per i volumi esauriti non sono previste ristampe, ma \u00e8 possibile richiedere copie anastatiche.\nVersione on-line.\nNel 2021 viene ultimato il processo di digitalizzazione dell'Enciclopedia Bresciana per un totale di 51.703 voci. Il progetto fu avviato in seguito ad uno studio di fattibilit\u00e0 grazie a una intuizione dello stesso Antonio Fappani."}
{"id": "4186177", "revid": "767487", "url": "https://it.wikipedia.org/wiki?curid=4186177", "title": "Grido nella foresta", "text": "Grido nella foresta (\"A Cry in the Wild\") \u00e8 un film del 1990 diretto da Mark Griffiths. \nHa avuto tre sequel: \"Un'avventura molto pericolosa\", \"La leggenda del lupo bianco\" e \"L'ululato del lupo bianco\".\nTrama.\nNella regione dello Yukon si verifica un incidente aereo dal quale rimane illeso solamente il tredicenne Brian Rubinson.\nIl ragazzo dovr\u00e0 con le proprie forze procurarsi il necessario per la sopravvivenza e contemporaneamente tenere a bada gli animali feroci del bosco."}
{"id": "4186195", "revid": "1714743", "url": "https://it.wikipedia.org/wiki?curid=4186195", "title": "Francesco Gonzaga (1684-1758)", "text": "Biografia.\nFiglio di Ferdinando II Gonzaga e di Laura Pico della Mirandola si trasfer\u00ec giovanissimo in Spagna dove ricopr\u00ec importanti incarichi alla corte del re Filippo V.\nSu concessione del re, il 21 dicembre 1717 venne creato il titolo di Duca di Solferino e Francesco divenne pertanto I duca di Solferino.\nDiscendenza.\nFrancesco spos\u00f2 in prime nozze nel 1716 Isabella y Ponce de L\u00e9on de Lancastre, vedova di Antonio Mart\u00edn \u00c1lvarez de Toledo y Guzm\u00e1n (1669-1711), dalla quale non ebbe figli.\nSpos\u00f2 nel 1722 in seconde nozze Giulia Chiteria (Litteria) Caracciolo (1705-1756), figlia di don Carmine Niccol\u00f2, principe di Santo Buono, dalla quale ebbe numerosi figli, tra questi:"}
{"id": "4186196", "revid": "52355191", "url": "https://it.wikipedia.org/wiki?curid=4186196", "title": "Reti televisive americane", "text": ""}
{"id": "4186201", "revid": "767487", "url": "https://it.wikipedia.org/wiki?curid=4186201", "title": "Un'avventura molto pericolosa", "text": "Un'avventura molto pericolosa (\"White Wolves: A Cry in the Wild II)\" \u00e8 un film del 1993 diretto da Catherine Cyran. \u00c8 il primo sequel del film del 1990 \"Grido nella foresta\".\nTrama.\nCinque adolescenti con la passione per l'avventura e decidono un giorno di attraversare la Catena delle Cascate. Ma la loro piccola avventura diventer\u00e0 qualcosa di pi\u00f9 di una semplice vacanza di due settimane."}
{"id": "4186206", "revid": "767487", "url": "https://it.wikipedia.org/wiki?curid=4186206", "title": "A Sinless Sinner", "text": "A Sinless Sinner \u00e8 un film muto del 1919 diretto da James C. McKay (con il nome James McKay).\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla World, usc\u00ec nelle sale cinematografiche britanniche nell'agosto 1919. Negli Stati Uniti, fu distribuito dalla Pioneer Film Corporation con il titolo \"Midnight Gambols\"."}
{"id": "4186209", "revid": "1543377", "url": "https://it.wikipedia.org/wiki?curid=4186209", "title": "Contusione polmonare", "text": "Una contusione polmonare \u00e8 una contusione del polmone causata da un trauma al torace.\nA causa del danno subito dai capillari, sangue e altri fluidi si accumulano nel tessuto del polmone ostacolando gli scambi di gas e causando ipossia (una riduzione dell'ossigenazione dell'organismo). La contusione polmonare non si associa a una soluzione di continuit\u00e0 del tessuto polmonare.\nLe contusioni polmonari di solito si associano ai traumi contusivi che le causano, ma possono anche derivare dalle lesioni dovute a esplosioni e relative onde d'urto, oppure a traumi penetranti, o anche a incidenti stradali e impatti tra autoveicoli (attualmente la grande maggioranza delle contusioni: l'uso di dispositivi di sicurezza passiva come cinture di sicurezza e airbag riduce di molto il rischio).\nLa diagnosi si basa sullo studio della causa del trauma, sull'esame obiettivo e sull'esecuzione di una radiografia del torace. I segni tipici includono dolore al torace, emottisi, evidenza di uno stato di asfissia (insufficienti ventilazione, ossigenazione e perfusione dell'organismo) e di cianosi. Complicanze comuni della contusione polmonare sono polmoniti, sindrome da distress respiratorio e grave disabilit\u00e0 respiratoria cronica.\nLa contusione polmonare frequentemente guarisce senza necessit\u00e0 di particolari cure, con semplice terapia di supporto.\nL'ossigenoterapia (respirazione di aria arricchita in ossigeno) e il monitoraggio del paziente sono spesso sufficienti. Talvolta invece il traumatizzato necessita di cure intensive per raggiungere una completa guarigione. Le contusioni polmonari sono mortali da un quarto alla met\u00e0 dei casi; alcune invece sono lievi, con poco o nessun impatto sulla salute del paziente. Raramente la contusione \u00e8 isolata: si accompagna ad altre lesioni, spesso esse stesse causa di morte.\nI bambini sono a rischio, per il pregiudizio, privo di basi scientifiche, che una relativa flessibilit\u00e0 ossea della parete toracica permetta l'assorbimento dell'energia di un impatto, senza trasmetterla al sottostante polmone.\nEpidemiologia.\nLa contusione polmonare si verifica in una percentuale variabile tra il 30% e il 75% dei casi di gravi lesioni al torace. Si tratta della lesione grave pi\u00f9 comunemente associata al trauma toracico.\nFra i soggetti traumatizzati che presentano lesioni multiple e il cui punteggio dell'Injury Severity Score \u00e8 superiore a 15, la contusione polmonare si verifica in circa il 17% dei casi.\nIl tasso di mortalit\u00e0 correlato alla contusione polmonare non \u00e8 di facile determinazione, poich\u00e9 la contusione si verifica raramente in modo isolato e pi\u00f9 spesso si associa ad altre condizioni e complicanze.\nDi solito i decessi dei soggetti con contusione polmonare derivano anche da altre lesioni, in genere lesioni cerebrali traumatiche.\nNon \u00e8 ancora chiaro, rimanendo il tema oggetto di dibattito tra gli esperti, se la contusione polmonare associata a un lembo toracico fluttuante (volet costale) sia un fattore importante e indipendente di mortalit\u00e0 oppure se contribuisca solo a incrementare la mortalit\u00e0 nei soggetti con lesioni multiple (politraumatizzati).\nIn ogni caso il tasso di mortalit\u00e0 associato alla contusione polmonare si stima vari tra il 14% e il 40%, a seconda della gravit\u00e0 della contusione e di eventuali lesioni associate.\nQuando le contusioni polmonari sono piccole, normalmente non aumenta il rischio di mortalit\u00e0 o di esito sfavorevole nei soggetti con un trauma toracico contusivo. Tuttavia queste evenienze aumentano via via con l'aumentare della dimensione della contusione.\nIn uno studio \u00e8 stato riscontrato che tra i soggetti politraumatizzati con pi\u00f9 lesioni significative, inclusa la contusione polmonare, circa il 35% muore.\nIn un altro studio, l'11% circa dei soggetti con contusione polmonare isolata \u00e8 andato incontro a morte, mentre il numero \u00e8 salito al 22% circa in quei soggetti che presentavano anche delle lesioni aggiuntive.\nUn lembo toracico fluttuante aumenta la morbilit\u00e0 e la mortalit\u00e0 a livelli doppi rispetto alla contusione polmonare isolata. La contusione polmonare si pensa sia comunque la causa diretta di morte di circa il 25% dei soggetti politraumatizzati che muoiono.\nLa contusione polmonare \u00e8 la pi\u00f9 comune causa di morte tra gli occupanti dei veicoli coinvolti in incidenti stradali, e si ritiene contribuisca in maniera significativa a circa un quarto dei decessi dovuti a incidenti stradali.\nPoich\u00e9 negli anni l'utilizzo di veicoli a motore \u00e8 aumentato, e similmente il numero di incidenti d'auto, \u00e8 anche aumentato il numero di traumi al torace. Tuttavia un aumento del numero di airbag installati nelle auto pi\u00f9 moderne, cos\u00ec come quello di altri dispositivi di sicurezza, pu\u00f2 ridurre l'incidenza della contusione polmonare. A titolo d'esempio il diffondersi di sistemi di ritenuta per bambini (seggiolini per auto e altri) ha ridotto, in questa fascia d'et\u00e0, l'incidenza approssimativa della contusione polmonare a seguito di incidenti stradali dal 22% al 10%.\nDal momento che la parete toracica in et\u00e0 pediatrica \u00e8 pi\u00f9 flessibile, i bambini sono pi\u00f9 vulnerabili alla contusione polmonare rispetto agli adulti.\nPer questo motivo la contusione polmonare \u00e8 pi\u00f9 comune nei bambini che negli adulti.\nA conferma di ci\u00f2 i bambini, negli impatti violenti, sviluppano un numero doppio di contusioni polmonari rispetto agli adulti coinvolti in impatti comportanti meccanismi di lesioni simili.\nD'altro canto essi presentano un numero di fratture costali proporzionalmente inferiore.\nUna contusione polmonare \u00e8 stata trovata nel 53% dei bambini con lesioni al torace significative (vale a dire lesioni toraciche che hanno richiesto un ricovero ospedaliero).\nAlcuni tipi di meccanismi di lesione si verificano con una frequenza che \u00e8 differente tra l'et\u00e0 adulta e quella pediatrica. I bambini, per esempio, quando si trovano nel traffico in qualit\u00e0 di pedoni, sono pi\u00f9 spesso coinvolti in incidenti stradali che comportano urti, travolgimenti e trascinamenti da parte delle automobili.\nLe differenze somatiche tra adulti e bambini hanno anche importanti ripercussioni sulla modalit\u00e0 con la quale si manifestano la contusione polmonare e le altre eventuali lesioni associate. Si deve considerare, a titolo esemplificativo, che i bambini (in relazione all'et\u00e0) hanno una massa corporea di gran lunga inferiore rispetto a un adulto. Ne consegue che, a parit\u00e0 di forze ed energia in gioco, il trauma del bambino possa comportare con pi\u00f9 probabilit\u00e0 un coinvolgimento e lesioni a carico di pi\u00f9 organi e sistemi.\nAlcune differenze nella fisiologia dei bambini possono giocare a loro vantaggio (per esempio con grande probabilit\u00e0 non soffrono di altre patologie o condizioni mediche che possono avere un influsso negativo sulla prognosi) e pertanto \u00e8 possibile prevedere che i risultati, in termini di guarigione e ripresa funzionale, siano migliori.\nAltre differenze fisiologiche, per esempio nel rapporto tra superficie e massa corporea e nei meccanismi di termoregolazione, li espongono invece a maggiori rischi. Infatti procedure rianimatorie prolungate ed esplorazioni chirurgiche possono provocare con pi\u00f9 facilit\u00e0 ipotermia.\nTuttavia, nonostante queste differenze reali, i bambini con contusione polmonare hanno globalmente un tasso di mortalit\u00e0 simile a quello degli adulti.\nStoria.\nNel 1761, il medico e anatomista italiano Giovanni Battista Morgagni fu il primo a descrivere un danno polmonare che non era accompagnato da lesioni evidenti sulla sovrastante parete toracica.\nTuttavia il merito di aver coniato il termine \"contusione polmonare\" va al medico e chirurgo militare francese Guillaume Dupuytren, che lo us\u00f2 per la prima volta nel XIX secolo.\nSolo nel corso del XX secolo l'importanza della contusione polmonare e del suo significato clinico iniziano a ricevere adeguati riconoscimenti.\n\u00c8 infatti con il diffondersi dell'impiego di esplosivi che si verifica durante la prima guerra mondiale che si rende evidente il gran numero di vittime senza alcun segno esterno di lesioni al torace, ma con un sanguinamento importante nei polmoni.\nGli studi effettuati dal dottor Hooker sulle lesioni e traumi riportati nel corso della prima guerra mondiale dimostrarono che la contusione polmonare ricopriva un ruolo molto importante nelle lesioni concussive correlate alle esplosioni.\nUn ulteriore interesse e impulso agli studi sulla contusione polmonare si ebbe durante la seconda guerra mondiale, quando i bombardamenti sulla Gran Bretagna, avvenuti nella battaglia d'Inghilterra, da parte dell'aviazione nazista causarono un gran numero di vittime da lesioni da scoppio, sia tra i militari sia tra i civili, le quali regolarmente sviluppavano tutta una serie di gravi problemi respiratori. In questo periodo furono eseguiti alcuni studi su degli animali che venivano posti a varie distanze da una esplosione. Gli esperimenti dimostrarono che un equipaggiamento protettivo era in grado di prevenire le lesioni polmonari. Questi risultati suggerirono e confermarono che un impatto generato da un'onda d'urto al di fuori della parete toracica era responsabile delle lesioni polmonari interne.\nFu nel 1945 che Buford e Burbank descrissero per la prima volta quello che essi chiamarono \"polmone umido\", cio\u00e8 quella situazione nella quale i polmoni accumulano fluido al loro interno e nello stesso tempo si dimostrano meno in grado di rimuoverlo.\nI due studiosi attribuirono l'insufficienza respiratoria che spesso si associa al trauma toracico contusivo in parte agli interventi rianimatori in cui si infondeva un'eccessiva quantit\u00e0 di fluidi. Da allora la questione se e quanti liquidi debbano essere somministrati \u00e8 sempre rimasta controversa.\nDurante la guerra del Vietnam gli scontri militari resero nuovamente attuale il problema della contusione polmonare. Le ricerche effettuate durante i quindi anni di conflitto ebbero un ruolo fondamentale nello sviluppo della concezione moderna del trattamento.\nSempre a partire dal 1960 la condizione inizi\u00f2 a essere pi\u00f9 ampiamente riconosciuta anche al di fuori del contesto bellico. Iniziarono a esserne descritti i sintomi e i tipici reperti legati alle tecniche di imaging allora utilizzate, come per esempio i quadri polmonari delle radiografie toraciche.\nPrima del 1960 si riteneva che l'insufficienza respiratoria associata al lembo toracico fluttuante (conosciuto anche come volet costale) fosse dovuta al \"movimento paradosso\" del segmento fluttuante della parete toracica (il lembo si muove verso l'interno in inspirazione e verso l'esterno in espirazione, cio\u00e8 in senso opposto al resto della parete toracica).\nA causa di questo pregiudizio il trattamento veniva finalizzato alla gestione della lesione della parete toracica, e non indirizzato alla sottostante contusione polmonare.\nA titolo d'esempio, la ventilazione a pressione positiva veniva utilizzata dai rianimatori per stabilizzare il segmento fluttuante e impedirne il movimento di rientro in torace durante gli atti respiratori.\nFu solo nel 1965 che per la prima volta venne proposto che l'insufficienza respiratoria fosse a causa delle lesioni polmonari piuttosto che per il danno della parete toracica, e si dovette attendere una decina d'anni prima che, nel 1975, un gruppo guidato dal dottor JK Trinkle confermasse questa ipotesi.\nA partire dal 1975 il trattamento moderno d\u00e0 la priorit\u00e0 alla gestione della contusione polmonare. Gli studi sugli animali eseguiti alla fine degli anni sessanta e settanta misero definitivamente in luce i processi fisiopatologici coinvolti nella contusione polmonare.\nEziologia.\nLa contusione polmonare, che si verifica nel 25-35% di tutti i traumi contusivi toracici, \u00e8 di solito causata dalla rapida decelerazione che fa seguito all'improvviso arresto della cassa toracica in movimento, allorch\u00e9 si colpisce un oggetto fisso.\nCirca il 70% dei casi \u00e8 secondario a incidenti stradali tra veicoli, e la dinamica pi\u00f9 frequente \u00e8 dovuta all'urto del torace contro l'interno della vettura (assai spesso contro il volante o il piantone dello sterzo).\nCadute dall'alto, traumi domestici, incidenti sul lavoro, violenza e aggressioni, e lesioni da sport (in particolare da sport estremi) sono altre cause frequenti.\nLa contusione polmonare pu\u00f2 anche essere causata da esplosioni, divenute di utilizzo frequente in alcuni settori industriali. Va ricordato che in caso di esplosione gli organi pi\u00f9 vulnerabili e pi\u00f9 frequentemente soggetti a lesioni da scoppio sono quelli che contengono gas, come per esempio i polmoni, gli orecchi, oppure a livello addominale stomaco e intestino.\nI danni da esplosione a livello polmonare consistono in una grave contusione polmonare, emorragia o edema, con grave danno agli alveoli e ai vasi sanguigni, oppure una combinazione di questi eventi.\nLa contusione polmonare \u00e8 la prima causa di morte tra i traumatizzati che sopravvivono inizialmente a un'esplosione.\nOltre ai traumi chiusi, anche un trauma penetrante pu\u00f2 causare una contusione polmonare.\nQuando un proiettile dotato di alta cinetica (in rapido movimento) attraversa un tessuto, il tessuto circostante il tragitto del proiettile viene violentemente 'spostato' di lato, e il tessuto ne risulta contuso. \u00c8 l'onda di pressione creata dal proiettile a forzare il tessuto ad allontanarsi dal tragitto della pallottola, creando in questo modo una cavit\u00e0 temporanea. La cavit\u00e0, appunto temporanea, si richiude in pochi istanti. Il tessuto torna infatti prontamente nella posizione iniziale, ma disgraziatamente viene anche leso. Questo fenomeno \u00e8 noto ai sanitari impegnati nell'emergenza-urgenza come fenomeno della \"cavitazione\".\nLe contusioni polmonari che si associano a traumi da arma bianca e proiettili a bassa velocit\u00e0 non sono di solito cos\u00ec gravi da determinare un importante effetto cavitazione. Va comunque ricordato che i traumi penetranti provocano contusione polmonare e danni polmonari con molta minore frequenza di quanto non accada per un trauma contusivo. Un'eccezione \u00e8 rappresentata dalle ferite da fucile da caccia, le quali possono danneggiare seriamente un'ampia area di tessuto polmonare, oltre che per un danno diretto anche attraverso un meccanismo di lesione da esplosione.\nPatogenesi.\nI processi fisici che stanno alla base della contusione polmonare sono ancora poco conosciuti. In ogni caso \u00e8 noto che il tessuto polmonare pu\u00f2 essere compresso quando la parete toracica viene a schiacciarsi verso l'interno a seguito dell'impatto. Sono stati comunque suggeriti anche altri possibili meccanismi: l'effetto inerziale, l'effetto sfaldamento e l'effetto implosione.\nLa contusione di solito si verifica nella regione polmonare direttamente sotto il sito di impatto. Tuttavia, analogamente a quanto si verifica nella lesione traumatica del cervello, nella regione polmonare opposta alla zona di impatto si pu\u00f2 verificare una contusione da contraccolpo. Si deve dunque tenere presente che un colpo subito nella parte anteriore del torace pu\u00f2 causare una contusione sulla parte dorsale del polmone. L'onda d'urto viaggia infatti attraverso il torace e colpisce nella zona della schiena, riflettendosi e concentrando tutta l'energia sulla zona dorsale del polmone. Un meccanismo simile, ma opposto, si pu\u00f2 verificare nella parte anteriore dei polmoni quando il colpo diretto viene subito al dorso.\nLa quantit\u00e0 di energia trasferita al polmone \u00e8 determinata in gran parte dalla compliance (cio\u00e8 dalla flessibilit\u00e0) della parete toracica. Il torace dei bambini \u00e8 pi\u00f9 flessibile perch\u00e9 le loro costole sono pi\u00f9 elastiche e il processo di ossificazione delle cartilagini intercostali \u00e8 inferiore.\nPertanto, la parete toracica dei bambini si flette sotto l'energia del trauma, assorbe meno forza e la trasmette in quantit\u00e0 maggiore agli organi sottostanti.\nAl contrario la parete toracica di un individuo adulto, che presenta una maggiore mineralizzazione ossea, assorbe maggiormente l'energia del trauma, piuttosto che trasmetterla. Ne consegue che i bambini in genere presentano contusioni polmonari senza evidenza di fratture delle costole sovrastanti, mentre i soggetti adulti e anziani hanno maggiore probabilit\u00e0 di subire lesioni della parete toracica (e quindi fratture costali), piuttosto che contusioni.\nIn uno studio \u00e8 stato segnalato che le contusioni polmonari sono associate a fratture nel 62% dei bambini, mentre la percentuale si innalza all'80% quando il trauma si verifica negli adulti.\nIl rapporto ventilazione/perfusione.\nNormalmente, nel polmone il rapporto ventilazione/perfusione \u00e8 di circa uno-a-uno. Ci\u00f2 significa che il volume di aria che entra negli alveoli (la ventilazione) \u00e8 all'incirca uguale a quello del sangue nei capillari che li circondano (la perfusione). Questo rapporto, nella contusione polmonare, viene a essere ridotto: gli alveoli edematosi, cio\u00e8 contenenti liquido, non possono essere adeguatamente ventilati dall'aria inspirata. Ne consegue che l'ossigeno non riesce a saturare completamente l'emoglobina, e pertanto il sangue lascia il polmone senza essere stato completamente ossigenato.\nComplicanze.\nUna insufficiente espansione dei polmoni, che, a titolo d'esempio, potrebbe derivare da una insufficiente ventilazione meccanica o da una lesione associata, come un lembo toracico fluttuante, pu\u00f2 contribuire ulteriormente a un alterato rapporto ventilazione/perfusione. Poich\u00e9 il rapporto alterato tra ventilazione e perfusione si accresce, la saturazione di ossigeno nel sangue si riduce.\nUn altro fenomeno che si pu\u00f2 registrare nella contusione polmonare \u00e8 rappresentato dalla vasocostrizione ipossica polmonare. Si verifica che i vasi sanguigni prossimi agli alveoli ipossici vanno incontro a costrizione (cio\u00e8 a un restringimento del loro diametro, e quindi del flusso ematico) in risposta alla ridotta concentrazione di ossigeno alveolare. La vasocostrizione comporta un aumento delle resistenze vascolari nelle aree di contusione polmonare, portando a una diminuzione del flusso ematico, cio\u00e8 della quantit\u00e0 di sangue che scorre in questi vasi e nelle relative aree irrorate, dirigendo il flusso sanguigno in aree meglio ventilate.\nL'organismo riduce il flusso di sangue verso le zone polmonari contuse cercando di compensare il fatto che il sangue che irrora queste aree contenenti alveoli non ventilati (o scarsamente ventilati) non riuscir\u00e0 a ossigenarsi. Nonostante questo meccanismo di compenso l'ossigenazione del sangue rimane comunque inferiore al normale.\nSe la lesione \u00e8 abbastanza grave, l'ipossiemia del sangue non pu\u00f2 essere corretta solo fornendo ossigeno supplementare (cio\u00e8 facendo respirare il traumatizzato tramite una maschera, con flussi elevati di ossigeno puro). Questo problema, che comporta insufficienza respiratoria, \u00e8 la causa di gran parte dei decessi che derivano dal trauma.\nCirca la met\u00e0 dei casi di insufficienza respiratoria si verifica nel giro di poche ore dal trauma iniziale.\nAltre gravi complicazioni, e fra queste le infezioni e sindrome da distress respiratorio acuto (ARDS) si verificano in pi\u00f9 della met\u00e0 dei casi.\nGli anziani e coloro che in anamnesi, prima del verificarsi del trauma, soffrono gi\u00e0 di disturbi cardiaci o respiratori, oppure di malattie renali, hanno maggiore probabilit\u00e0 di avere una degenza ospedaliera pi\u00f9 lunga e di presentare delle complicazioni. Statisticamente le complicazioni si verificano nel 55% dei soggetti con precedenti disturbi cardiaci o malattie polmonari, contro il 13% dei soggetti che non presentano questi disturbi.\nTra i soggetti che presentano una contusione polmonare isolata, circa il 17% svilupper\u00e0 la sindrome da distress respiratorio acuto (ARDS), mentre la percentuale si innalza al 78% circa dei soggetti che presentano almeno due lesioni supplementari.\nUna contusione polmonare pi\u00f9 estesa \u00e8 associata a un aumento del rischio di ARDS. In uno studio, l'82% delle persone con il 20% o pi\u00f9 del volume polmonare interessato svilupp\u00f2 la sindrome da distress respiratorio acuto, mentre la percentuale scendeva al 22% dei soggetti con meno del 20% del polmone contuso.\nLa polmonite, un'altra potenziale complicanza, si sviluppa in circa il 20% delle persone con contusione polmonare.\nI polmoni contusi sono infatti molto meno efficienti rispetto ai polmoni illesi nella rimozione di secrezioni bronchiali e batteri, \u00e8 ci\u00f2 comporta una predisposizione alle infezioni.\nL'intubazione e la ventilazione meccanica aumentano ulteriormente il rischio di sviluppare polmonite. Il tubo endotracheale infatti viene fatto passare attraverso il naso o la bocca e successivamente spinto nelle vie aeree. Ci\u00f2 comporta un potenziale trasferimento di batteri che normalmente albergano nel cavo orale, nel naso oppure nei seni paranasali.\nSi deve tenere presente che l'intubazione impedisce il riflesso della tosse, che normalmente permette all'organismo di rimuovere dalle vie aeree le secrezioni bronchiali e i batteri in esse presenti. Inoltre l'accumulo di secrezioni che si ha nei pressi della cuffia del tubo endotracheale (la cuffia \u00e8 il palloncino che viene gonfiato d'aria e che permette al tubo di ancorarsi stabilmente all'interno della trachea) facilita notevolmente la crescita e la moltiplicazione batterica.\nI rianimatori sanno perfettamente che quanto prima viene rimosso il tubo endotracheale, minore \u00e8 il rischio di polmonite. D'altro canto una rimozione troppo precoce comporta assai spesso una nuova procedura di intubazione, con un rischio aggiuntivo di sviluppare una polmonite.\nLe persone che sono a rischio di aspirazione polmonare sono particolarmente suscettibili di sviluppare una polmonite. Tra costoro vi sono le persone anziane e i soggetti con un ridotto livello di coscienza a causa, per esempio, di traumi cranici e loro sequele.\nAnalogamente a quanto avviene con un'altra complicanza, la sindrome da distress respiratorio acuto (ARDS), le probabilit\u00e0 di sviluppare una polmonite aumentano all'aumentare delle dimensioni della contusione polmonare.\nI bambini e gli adulti hanno tassi di complicanze quali la polmonite e l'ARDS sostanzialmente sovrapponibili.\nLesioni associate.\nSi deve sempre avere presente che per causare contusione polmonare \u00e8 necessaria una grande quantit\u00e0 di forza. Per questo motivo una persona che viene a essere traumatizzata e ferita da una tale forza ed energia pu\u00f2 avere anche altri tipi di lesioni. La contusione polmonare pu\u00f2 quindi essere usata come una sorta di indice che fornisce informazioni sulla gravit\u00e0 del trauma.\nFino a tre quarti dei soggetti con contusione polmonare possono presentare anche altre lesioni al torace. Le pi\u00f9 comuni sono l'emotorace e il pneumotorace.\nIl lembo toracico fluttuante \u00e8 di solito associato con una contusione polmonare, ed \u00e8 spesso la contusione, piuttosto che la lesione della parete toracica, la causa principale di insufficienza respiratoria nei soggetti affetti da questo tipo di lesioni.\nNei soggetti che hanno subito un trauma toracico possono associarsi anche altre condizioni, tra queste la frattura dello sterno e gli ematomi della parete toracica.\nOltre la met\u00e0 delle fratture della scapola sono associate con una contusione polmonare.\n\u00c8 pi\u00f9 frequente identificare una contusione polmonare subito al di sotto delle zone di frattura.\nGeneralmente la contusione polmonare che si accompagna a una frattura, tende a essere concentrata in una determinata posizione del parenchima. Al contrario essa tende a essere decisamente pi\u00f9 diffusa quando non c'\u00e8 frattura.\nLe lacerazioni del parenchima polmonare possono derivare da quelle stesse forze che, in un trauma toracico chiuso o penetrante, hanno causato una contusione polmonare.\nLe lacerazioni del parenchima possono provocare degli ematomi polmonari. Statisticamente questi ematomi si sviluppano nel 4%-11% di contusioni polmonari.\nAnatomia patologica.\nLa contusione polmonare comporta sanguinamento e perdite di liquido nel tessuto polmonare, il quale tende a irrigidirsi e a perdere la sua normale elasticit\u00e0. Il contenuto di acqua del polmone aumenta entro le prime 72 ore dalla lesione, il che nei casi pi\u00f9 gravi porta a un edema polmonare franco. Come risultato di questi e altri processi patologici, la contusione polmonare progredisce nel tempo e pu\u00f2 comportare ipossia (cio\u00e8 una carenza di ossigeno nell'organismo).\nSanguinamento ed edema.\nNella contusione polmonare, i capillari strappati perdono fluido nei tessuti circostanti. La membrana tra alveoli e capillari \u00e8 strappata. Il danno a carico della membrana alveolo-capillare e dei piccoli vasi sanguigni provoca perdita di sangue e fluidi negli alveoli polmonari e nello spazio interstiziale del polmone (lo spazio circostante le cellule, compreso tra la parete dei capillari e le cellule dei tessuti). Questo fenomeno prende il nome di edema interstiziale. In caso di un grave trauma la quantit\u00e0 di edema, stravaso (sanguinamento) eritrocitario perialveolare e peribronchiale, e imbibizione degli alveoli \u00e8 ovviamente maggiore.\nLa contusione polmonare si caratterizza per un numero elevato di microemorragie (sanguinamento minimo, quasi microscopico) che si verificano quando gli alveoli polmonari sono separati in modo traumatico dalle altre strutture delle vie aeree e dei vasi sanguigni. Il sangue inizialmente si raccoglie solo nello spazio interstiziale. In seguito, e precisamente entro una o due ore dopo la lesione, si verifica l'edema. Caratteristicamente un'area di sanguinamento in un polmone contuso appare quasi sempre circondata da una zona, pi\u00f9 o meno ampia, di edema.\nNel normale scambio gassoso, l'anidride carbonica diffonde attraverso l'endotelio dei capillari, lo spazio interstiziale, e attraversa l'epitelio alveolare. L'ossigeno diffonde nella direzione opposta. Un accumulo di liquidi inevitabilmente interferisce con lo scambio dei gas, e pu\u00f2 comportare che gli alveoli si riempiano di proteine e collassino a causa dell'edema e del sanguinamento. Maggiore \u00e8 l'area polmonare interessata dalla contusione e dall'edema, e tanto pi\u00f9 grave sar\u00e0 la compromissione respiratoria di cui soffrir\u00e0 il traumatizzato.\nConsolidamento e collasso.\nLa contusione polmonare pu\u00f2 essere alla base del consolidamento di alcune aree del polmone, del collasso alveolare e dell'atelettasia (la mancata espansione e quindi il collasso polmonare parziale o totale).\nIl fenomeno del \"consolidamento\" si verifica quando alcune zone del polmone, che sono normalmente riempito di aria, si riempiono con del materiale patologico, come per esempio il sangue.\nNel giro di alcune ore dal verificarsi dell'evento traumatico, gli alveoli iniziano ad addensarsi e a collassare e la zona lesa pu\u00f2 evolvere verso il consolidamento. Una diminuzione nella produzione di surfattante polmonare (una sostanza che agisce come tensioattivo, diminuendo la tensione superficiale all'interno dei piccoli alveoli e impedendone il collasso) contribuisce al collasso e al consolidamento degli alveoli. L'inattivazione del surfattante infatti aumenta la tensione superficiale. La ridotta produzione di surfattante pu\u00f2 anche estendersi al tessuto polmonare circostante l'area lesa, che originariamente non era stato coinvolto dal trauma.\nL'infiammazione dei polmoni, che pu\u00f2 seguire alla penetrazione nel tessuto di mediatori chimici della flogosi e cellule ematiche a seguito della contusione, pu\u00f2 comportare il \"collasso\" di alcune zone del polmone.\nI macrofagi, neutrofili, e altre cellule infiammatorie e del sangue possono penetrare nel tessuto polmonare e rilasciare fattori che accentuano l'infiammazione, aumentando la probabilit\u00e0 di insorgenza di insufficienza respiratoria.\nIn risposta alla infiammazione, viene prodotto un eccesso di muco, che potenzialmente pu\u00f2 ostruire determinate zone del polmone e alcune vie aeree portandole a collassare. Anche se solo un lato del torace \u00e8 stato coinvolto dal trauma, l'infiammazione pu\u00f2 estendersi a colpire anche l'altro polmone. Il tessuto polmonare originariamente indenne pu\u00f2 sviluppare edema, ispessimento dei setti degli alveoli, e altre alterazioni. Se la flogosi \u00e8 piuttosto grave, pu\u00f2 portare a disfunzioni polmonari simili a quelle che sono tipiche della sindrome da distress respiratorio.\nClinica.\nSegni e sintomi.\nLa presentazione della contusione polmonare pu\u00f2 essere subdola e paucisintomatica. I soggetti con contusioni lievi possono anche non avere alcun sintomo. Tuttavia la condizione \u00e8 pi\u00f9 spesso associata sia a segni sia a sintomi, compresi quelli suggestivi del danno polmonare stesso e delle lesioni di accompagnamento.\nPoich\u00e9 lo scambio dei gas \u00e8 alterato, si associano spesso i segni di una bassa saturazione di ossigeno nel sangue, come per esempio basse pressioni parziali di ossigeno nel sangue arterioso e la cianosi (colore bluastro della pelle e delle membrane mucose).\nLa dispnea (una respirazione dolorosa e difficoltosa) \u00e8 estremamente comune. Anche la tolleranza per l'esercizio fisico si abbassa. Una respirazione aumentata nella frequenza e superficiale e un incremento della frequenza cardiaca (tachicardia) sono altri segni di comune riscontro. Nelle contusioni polmonari gravi, il respiro udito per mezzo di uno stetoscopio pu\u00f2 essere diminuito. In alcuni pazienti si possono apprezzare dei rantoli (un suono toracico anormale che assomiglia a un crepitio e che accompagna la respirazione) oppure delle franche crepitazioni.\nLe persone con contusioni gravi possono avere broncorrea (la produzione di acquoso espettorato). In caso di gravi contusioni registra la presenza di broncorrea (cio\u00e8 la produzione eccessiva di espettorato e catarro siero-mucoso o francamente acquoso). Tosse insistente e respiro sibilante sono altri segni possibili. La presenza di tosse con sangue oppure l'espulsione di espettorato sanguinante \u00e8 presente in pi\u00f9 della met\u00e0 dei casi.\nLa gittata cardiaca (il volume di sangue che viene pompato dal cuore ogni minuto) tende a ridursi, e spesso si associa a ipotensione arteriosa (una diminuzione della pressione sanguigna). L'area toracica prossima alla zona contusa pu\u00f2 apparire sensibile e dolorabile a causa delle associate lesioni della parete toracica.\nI segni e sintomi richiedono del tempo per svilupparsi appieno. Non deve perci\u00f2 sorprendere che circa la met\u00e0 dei casi al momento della presentazione iniziale al medico (generalmente in un pronto soccorso) siano asintomatici.\nTanto pi\u00f9 \u00e8 grave la lesione e tanto pi\u00f9 rapidamente diventano evidenti i sintomi. Nei casi pi\u00f9 gravi, i sintomi possono verificarsi entro tre o quattro ore dal trauma. L'ipossiemia, cio\u00e8 una bassa concentrazione di ossigeno nel sangue arterioso, in genere tende progressivamente a peggiorare nel giro di 24-48 ore dalla lesione.\nIn generale, la contusione polmonare tende a peggiorare lentamente nell'arco di pochi giorni, ma se non trattata pu\u00f2 anche verificarsi un rapido deterioramento o la morte.\nEsami di laboratorio e strumentali.\nLa diagnosi di contusione polmonare poggia sulla storia e le informazioni relative all'evento traumatico, sull'esame fisico del paziente effettuato dal medico e sui reperti della radiografia. Anche gli esami di laboratorio possono avere una loro utilit\u00e0 in quanto, a titolo d'esempio, possono mettere in luce le anomalie di una emogasanalisi arteriosa, comprendente spesso una bassa pressione parziale d'ossigeno e una elevazione della pressione parziale di anidride carbonica, anche in soggetti che respirano aria arricchita in ossigeno. L'emogasanalisi arteriosa nelle prime fasi che fanno seguito a una contusione polmonare pu\u00f2 anche non mostrare alcuna significativa alterazione.\nRadiografia del torace.\nLa radiografia del torace \u00e8 il metodo pi\u00f9 semplice e comunemente utilizzato per ottenere la diagnosi, e pu\u00f2 essere utilizzato anche per confermare una diagnosi di sospetto avanzata dal clinico sulla base del riscontro di alcuni sintomi e segni clinici.\nLe aree di consolidamento su un radiogramma del torace appaiono come aree bianche.\nLe aree di contusione polmonare in genere non sono limitate dai normali confini anatomici dei lobi o segmenti polmonari.\nL'aspetto radiologico della contusione polmonare ricalca quello della polmonite da aspirazione, e la presenza di emotorace o di pneumotorace possono risultare confondenti e nascondere sulla lastra radiologica la contusione. I segni di una contusione polmonare che permangono oltre le 48 ore dopo un trauma \u00e8 probabile che in realt\u00e0 siano dovuti a una polmonite, una aspirazione, oppure ad ARDS.\nSebbene la radiografia del torace sia una parte importante della diagnosi, spesso non \u00e8 abbastanza sensibile per rilevare precocemente la condizione.\nIn circa un terzo dei casi, infatti, la contusione polmonare non \u00e8 visibile sulla prima radiografia del torace eseguita a poca distanza di tempo dal trauma.\n\u00c8 stato calcolato che sia necessaria una media di sei ore affinch\u00e9 la radiografia del torace mostri le caratteristiche zone biancastre. Le modificazioni polmonari che fanno seguito da un'embolia grassosa oppure all'aspirazione difficilmente si rendono evidenti prima di 12-24 ore. Si deve comunque tenere presente che la contusione polmonare pu\u00f2 non diventare evidente fino a 48 ore di distanza dal trauma.\nQuando una contusione polmonare si rende evidente tramite una radiografia del torace, si deve sospettare di una particolare gravit\u00e0 del trauma e si rende necessario effettuare degli approfondimenti diagnostici eseguendo, per esempio, una tomografia computerizzata (TC) che potrebbe rivelare altre lesioni 'occulte' e non evidenziate dalla radiografia standard.\n\u00c8 noto che il danno subito dal polmone, \u00e8 tendenzialmente sottostimato dalla esecuzione di una radiografia standard del torace. Quando viene eseguita una TC, una toractomia, oppure un esame autoptico il danno polmonare appare decisamente pi\u00f9 ampio e grave.\nTomografia computerizzata.\nLa tomografia computerizzata (TC) \u00e8 un esame decisamente pi\u00f9 sensibile per la contusione polmonare, ed \u00e8 in grado di identificare lesioni addominali, toraciche, o di altro tipo che possono accompagnarsi alla contusione.\nIn uno studio scientifico \u00e8 stato segnalato che la radiografia del torace rilevava una contusione polmonare nel 16,3% delle persone affette da un grave trauma toracico chiuso, mentre la tomografia computerizzata (TC) la rilevata in una percentuale decisamente pi\u00f9 elevata e pari al 31,2% della medesima popolazione di traumatizzati.\nA differenza della radiografia del torace, la TC \u00e8 in grado di rilevare la contusione polmonare quasi subito dopo l'infortunio. Tuttavia, sia nel caso della radiografia sia della TC, la contusione polmonare diviene pi\u00f9 evidente a distanza di 24-48 ore dal trauma, sotto forma di sanguinamento e comparsa di edema interstiziale polmonare.\nLa TC aiuta anche nella quantificazione di una precisa dimensione della contusione polmonare. Questo parametro \u00e8 molto utile nel determinare se un paziente potr\u00e0 aver bisogno di ventilazione meccanica. Una contusione che, sulla base del riscontro TC, interessa un ampio volume di polmone \u00e8 associata a una maggiore probabilit\u00e0 di ventilazione artificiale. Secondo uno studio quando la contusione polmonare coinvolge circa il 30% del volume polmonare totale, pressoch\u00e9 tutti i pazienti necessitano di ventilazione meccanica.\nLa TC aiuta anche a differenziare tra contusione ed ematoma polmonare, difficilmente distinguibili basandosi sulla radiografia standard.\nTuttavia si deve anche tener presente che le contusioni polmonari visibili alla TC, ma non alla radiografia del torace, non sono di solito abbastanza gravi da influire sull'evoluzione del paziente o sul trattamento.\nUltrasuonografia.\nLa validit\u00e0 dell'ecografia polmonare, come esame eseguito al letto del paziente o sul luogo dell'incidente, \u00e8 ancora in fase di studio nella diagnosi di contusione polmonare. Il suo utilizzo non \u00e8 ancora diffuso, ed \u00e8 in genere limitato a quelle strutture che gi\u00e0 lo utilizzano per altri motivi, come la diagnosi di pneumotorace, emotorace o la gestione delle vie aeree.\nSecondo alcuni autori l'accuratezza dell'esame sarebbe sovrapponibile a quella della TC.\nDiagnosi differenziale.\nContusione polmonare e lacerazione sono lesioni del tessuto polmonare. La \"lacerazione polmonare\", nella quale il tessuto polmonare risulta lacerato o tagliato, differisce dalla contusione polmonare per il fatto che la prima entit\u00e0 implica una interruzione macroscopicamente evidente della struttura polmonare, mentre la seconda no.\nQuando le zone lacerate si riempiono di sangue, ne consegue un ematoma polmonare, vale a dire una raccolta di sangue all'interno del tessuto polmonare.\nLa contusione comporta uno stravaso di sangue negli alveoli polmonari (le cavit\u00e0 naturali preposte allo scambio dei gas respiratori tra il sangue e l'aria).\nL'\"ematoma polmonare\" \u00e8 invece una vera e propria raccolta di sangue, di dimensioni variabili, che non comprende, ma al contrario si interpone tra il tessuto polmonare.\nUn polmone collassato pu\u00f2 essere il risultato del riempimento dello spazio pleurico (lo spazio esterno al polmone, normalmente virtuale, delimitato dalla pleura parietale e quella viscerale) da parte del sangue (emotorace) oppure aria (pneumotorace) o ancora da parte di entrambi (emopneumotorace).\nQueste condizioni non necessariamente comportano un danno al tessuto polmonare, ma con grande frequenza sono a esso associate.\nTraumi e lesioni della parete toracica sono entit\u00e0 distinte ma assai spesso associate alle lesioni polmonari. Traumi e lesioni della parete toracica includono le fratture costali e il cosiddetto lembo toracico fluttuante. Quest'ultimo \u00e8 una condizione in cui una porzione della gabbia toracica si muove indipendentemente dal resto della parete nel corso degli atti respiratori. Il lembo toracico fluttuante assai spesso \u00e8 il risultato di fratture costali multiple.\nTrattamento.\nNessun trattamento conosciuto \u00e8 in grado di accelerare la guarigione di una contusione polmonare. La terapia principalmente \u00e8 di supporto. Si cerca prima di tutto di identificare eventuali lesioni che accompagnano la contusione, per prevenire ulteriori lesioni, e per fornire un'adeguata terapia di supporto in attesa che la contusione guarisca.\nIl monitoraggio del paziente, e in particolare il controllo del bilancio idrico, la funzione respiratoria e la saturazione di ossigeno tramite pulsossimetria \u00e8 assolutamente indispensabile poich\u00e9 le condizioni del paziente possono progressivamente peggiorare.\nLa restrizione di fluidi, in particolare nei pazienti con contusione polmonare associata a lembo toracico fluttuante, non deve essere eccessiva ma si dovrebbe sempre tenere in considerazione la necessit\u00e0 di un'adeguata perfusione tissutale.\nIl controllo di complicazioni come la polmonite oppure la sindrome da distress respiratorio acuta \u00e8 di importanza critica.\nIl trattamento mira a prevenire l'insufficienza respiratoria e a garantire un'adeguata ossigenazione del sangue. Al paziente pu\u00f2 essere erogato dell'ossigeno supplementare (ossigenoterapia) che \u00e8 bene sia adeguatamente riscaldato e umidificato.\nSe il paziente affetto da contusione polmonare non risponde ad altri trattamenti, si pu\u00f2 ricorrere alla ossigenazione extracorporea membranosa: si pompa il sangue del paziente dal corpo in una speciale macchina che ossigena e rimuove l'anidride carbonica e quindi reimmette il sangue nel sistema circolatorio del paziente.\nVentilazione.\nLa ventilazione a pressione positiva, nella quale l'aria \u00e8 forzata all'interno dei polmoni, diviene necessaria quando l'ossigenazione \u00e8 significativamente compromessa. La ventilazione non invasiva a pressione positiva, comprendente sia la ventilazione a pressione positiva continua (CPAP) sia la ventilazione bi-level (BiPAP), pu\u00f2 essere utilizzata per migliorare l'ossigenazione e trattare l'atelettasia. In entrambi i tipi di ventilazione, viene soffiata dell'aria nelle vie aeree, a una pressione prestabilita, attraverso una maschera montata saldamente sul viso del paziente. Nella BiPAP la pressione varia tra la fase di inspirazione e di espirazione, mentre nella CPAP la pressione \u00e8 la medesima in entrambe le fasi respiratorie.\nLa ventilazione non invasiva ha dei vantaggi rispetto ai metodi invasivi, perch\u00e9 non comporta il rischio di infezione che si associa alla intubazione, e permette normali atti quali la tosse, la deglutizione, e il parlare. Tuttavia la tecnica presenta anche qualche rischio e complicazione. Infatti la CPAP e la BiPAP possono forzare aria nello stomaco o causare aspirazione del contenuto dello stomaco, soprattutto quando il livello di coscienza del paziente \u00e8 diminuito.\nI soggetti con segni di respirazione insufficiente o di inadeguata ossigenazione possono dover essere intubati e sottoposti alla ventilazione meccanica. La ventilazione meccanica si propone di ridurre l'edema polmonare e aumentare l'ossigenazione dell'organismo.\nLa ventilazione pu\u00f2 comportare la riapertura di molti alveoli collassati, ma alla lunga questo processo di ripetuta apertura pu\u00f2 risultare dannoso per gli alveoli stessi, e la ventilazione a pressione positiva (CPAP o BiPAP) pu\u00f2 anche danneggiare il polmone se viene impostata un'eccessiva pressione di ventilazione.\nL'intubazione di norma \u00e8 riservata a quei soggetti nei quali si verificano delle complicanze di tipo respiratorio, ma la maggior parte delle contusioni polmonari di una certa gravit\u00e0 terminano comunque con la necessit\u00e0 di intubazione, la quale, a giudizio dei medici, pu\u00f2 anche essere anticipata (con il paziente pi\u00f9 stabile) in previsione di questa necessit\u00e0.\nMolti ritengono che un trattamento ventilatorio meccanico precoce e aggressivo possa prevenire la progressiva atelettasia e il peggioramento dell'ossigenazione arteriosa\nLe persone affette da contusione polmonare, che verosimilmente avranno maggiori probabilit\u00e0 di dover necessitare della ventilazione meccanica, comprendono tutti quei soggetti con una precedente malattia polmonare grave (per esempio una broncopneumopatia cronica ostruttiva) o problemi renali, i soggetti anziani e polipatologici, quelli con un ridotto livello di coscienza, quelli che da subito si presentano con ipossiemia (bassi livelli di ossigeno nel sangue) o ipercapnia (alti livelli ematici di biossido di carbonio, con possibilit\u00e0 di sviluppare carbonarcosi) e coloro che sono in nota operatoria per interventi da eseguirsi in anestesia generale.\nLa contusione polmonare o alcune delle sue complicanze, quali per esempio la sindrome da distress respiratorio, possono causare perdita di compliance (irrigidimento) dei polmoni. Ne consegue che per ventilare sufficientemente i polmoni e ossigenare il sangue a livelli adeguati, possono essere necessarie pressioni estremamente elevate.\nLa pressione positiva di fine espirazione (PEEP), che fornisce aria a una data pressione alla fine del ciclo espiratorio, pu\u00f2 ridurre l'edema a livello polmonare e impedire agli alveoli di collassare.\nLa PEEP \u00e8 fondamentale quando si effettua la ventilazione meccanica, tuttavia, se la pressione positiva di fine espirazione \u00e8 troppo grande, pu\u00f2 comportare una espansione della dimensione dell'area contusa e danneggiare il polmone.\nQuando la compliance (distensibilit\u00e0) del polmone traumatizzato differisce significativamente da quella del polmone indenne, i polmoni possono essere ventilati indipendentemente con due ventilatori, in modo tale da fornire loro aria a pressioni diverse. La tecnica prende il nome di ventilazione polmonare indipendente e pu\u00f2 essere effettuata ricorrendo a un tubo da intubazione endotracheale a doppio lume. Questo strategia ventilatoria stabilizza sia l'ossigenazione sia la ventilazione del paziente traumatizzato, impedendo un sovragonfiaggio, fornendo un'adeguata ventilazione e nel contempo consentendo di evitare le lesioni da sovradistensione.\nTerapia infusiva.\nLa somministrazione di liquidi per via infusiva in individui con contusione polmonare \u00e8 un argomento controverso.\nUn eccesso di fluidi nel sistema circolatorio (cio\u00e8 una situazione nota come ipervolemia) pu\u00f2 peggiorare l'ipossia in quanto pu\u00f2 causare perdite di liquidi dai capillari lesi, decisamente pi\u00f9 permeabili rispetto al normale, e comportare l'insorgenza di edema polmonare.\nTuttavia si deve anche tenere presente che un basso volume di sangue circolante (cio\u00e8 una situazione nota come ipovolemia), nel trauma in genere derivante da perdite di fluidi, ha un impatto ancora peggiore, potendo causare potenzialmente uno shock ipovolemico.\nNe consegue che i soggetti traumatizzati che hanno perso una grande quantit\u00e0 di sangue, necessitano assolutamente di un'adeguata reintegrazione di liquidi.\nMolte delle evidenze a sostegno dell'opinione che i liquidi non debbono essere somministrati a traumatizzati con contusione polmonare sono state ottenute da studi effettuati su animali, ma non da studi clinici su esseri umani.\nI pochi studi effettuati sull'uomo hanno dato risultati contrastanti e in particolare non hanno chiarito se la terapia infusiva peggiori o meno la condizione.\nNelle persone che necessitano di grandi quantit\u00e0 di fluidi per via endovenosa, \u00e8 opportuno posizionare un catetere nell'arteria polmonare (catetere di Swan-Ganz) per tenere monitorata la pressione arteriosa.\nIl monitoraggio della pressione arteriosa polmonare consente al medico di somministrare liquidi a sufficienza per evitare lo shock, evitando nel contempo un eccesso di infusioni che potrebbero precipitare una crisi di edema polmonare.\nI diuretici, cio\u00e8 quella categoria di farmaci che, attraverso diversi meccanismi d'azione, incrementano la diuresi e la produzione di urine riducendo l'eccesso di fluidi circolanti nel sistema vascolare, possono essere utilizzati per quei soggetti in cui si verifica un sovraccarico di liquidi.\nLa furosemide, un diuretico dell'ansa spesso utilizzato in corso di trattamento della contusione polmonare, rilassa anche la muscolatura liscia nelle vene dei polmoni. Si viene cos\u00ec a ridurre a resistenza venosa polmonare e si riduce la pressione nei capillari polmonari.\nTerapia di supporto.\nLe secrezioni che vengono ritenute nelle vie aeree possono peggiorare l'ipossia e causare infezioni.\nPer tale motivo una parte importante del trattamento \u00e8 la toilette polmonare, che comprende il ricorso all'aspirazione delle secrezioni, la respirazione profonda, la tosse, e altri metodi utili per rimuovere materiali come muco e sangue dalle vie aeree.\nLa fisioterapia respiratoria si avvale di tecniche come gli esercizi di respirazione, la stimolazione della tosse, la suzione, le percussioni, movimenti, vibrazioni, e il drenaggio per liberare i polmoni dalle secrezioni, aumentare l'ossigenazione e tentare di riespandere le zone collassate (atelettasiche) del polmone.\nI soggetti con contusione polmonare, specialmente quelli che non rispondono bene ad altri trattamenti, possono essere posizionati al letto con il polmone indenne in posizione pi\u00f9 declive rispetto a quello traumatizzato, al fine di migliorare l'ossigenazione. Un'inadeguata toilette polmonare pu\u00f2 causare una polmonite. I soggetti che sviluppano una complicanza infettiva polmonare debbono essere posti in trattamento antibiotico.\nNessuno studio clinico ha ancora dimostrato il presunto vantaggio di utilizzare gli antibiotici come misura preventiva, prima del verificarsi di una infezione, anche se nella pratica clinica alcuni medici consigliano la profilassi con antibiotici anche senza alcuna evidenza scientifica della loro efficacia.\nIl trattamento antibiotico profilattico pu\u00f2 causare lo sviluppo di ceppi di batteri resistenti agli antibiotici. Per questo motivo somministrare antibiotici senza una chiara esigenza \u00e8 una pratica medica che, di norma, dovrebbe essere sconsigliata. Per quei soggetti che sono particolarmente esposti al rischio di sviluppare infezioni \u00e8 possibile ricorrere a periodiche colture dell'espettorato, al fine di verificare l'eventuale sviluppo di ceppi batterici in grado di causare infezioni, saggiarne la sensibilit\u00e0 a specifici antibiotici e quindi essere posti in trattamento.\nIl controllo del dolore \u00e8 un altro mezzo assistenziale che facilita l'eliminazione delle secrezioni. Infatti una lesione della parete toracica pu\u00f2 risultare estremamente dolorosa, specie quando si scatena il riflesso della tosse. Per questo motivo i traumatizzati, inconsciamente, limitano la profondit\u00e0 delle ventilazioni, al fine di tenere sotto controllo il dolore e la tosse. In questo modo per\u00f2 aumentano le probabilit\u00e0 che le secrezioni bronchiali si accumulino nelle vie aeree.\nUn'insufficiente espansione del torace pu\u00f2 condurre all'atelettasia, la quale, a sua volta, riduce ulteriormente l'ossigenazione del sangue.\nGli analgesici, medicamenti utilizzati per lenire il dolore, possono essere dati al paziente per tenere sotto controllo ogni stimolo doloroso.\nL'iniezione di farmaci anestetici nei nervi della parete toracica, una tecnica chiamata blocco del nervo, \u00e8 un ulteriore approccio alla gestione del dolore. Questa tecnica analgesica non deprime la respirazione contrariamente a quanto pu\u00f2 avvenire con l'utilizzo di alcuni farmaci.\nPrognosi.\nLa contusione polmonare di solito si risolve da sola, dopo un adeguato periodo di tempo, senza causare complicazioni permanenti.\nIn alcuni casi, tuttavia, possono verificarsi effetti negativi a lungo termine sulla funzione respiratoria.\nLa maggior parte delle contusioni polmonari si risolvere nel giro di cinque, sette giorni dopo il trauma.\nI segni di contusione rilevabili attraverso l'esecuzione di una radiografia di solito si risolvono entro 10 giorni dall'infortunio. Quando questi reperti radiografici non si risolvono entro quest'arco di tempo, \u00e8 necessario pensare che altre condizioni, come per esempio la polmonite, siano alla base di tali aspetti.\nLa malattia polmonare cronica correla con la dimensione della contusione e pu\u00f2 interferire con la capacit\u00e0 di un individuo di tornare a attendere alle precedenti mansioni lavorative.\nEntro sei anni dal trauma si pu\u00f2 verificare una fibrosi polmonare cui fa seguito importante dispnea (mancanza di respiro), ipossiemia (una bassa ossigenazione del sangue) e una ridotta capacit\u00e0 funzionale residua.\nA distanza di quattro anni dal trauma toracico, \u00e8 possibile riscontrare una riduzione della capacit\u00e0 funzionale residua nella maggior parte dei pazienti che avevano subito una contusione polmonare.\nNei sei mesi immediatamente successivi a una contusione polmonare, fino al 90% dei soggetti soffre di una qualche forma di difficolt\u00e0 respiratoria.\nSfortunatamente, in alcuni casi, la difficolt\u00e0 respiratoria persiste per un periodo di tempo indeterminato. La contusione polmonare pu\u00f2 anche ridurre in modo permanente la compliance polmonare.\nPrevenzione.\nLa prevenzione della contusione polmonare \u00e8 simile a quella del trauma toracico. L'uso di airbag in associazione all'utilizzo delle cinture di sicurezza \u00e8 in grado di proteggere gli occupanti del veicolo al verificarsi di un incidente stradale. Questi presidi di sicurezza impediscono infatti al torace di colpire l'interno del veicolo durante gli urti, e distribuiscono le forze coinvolte nello schianto in modo pi\u00f9 uniforme su tutto il corpo.\nIn rari casi, tuttavia, l'esplosione di un airbag a causa di un urto pu\u00f2 causare contusione polmonare in una persona che non \u00e8 correttamente posizionata alla guida quando avviene lo scoppio. Alcuni particolari sistemi di sicurezza per i bambini, come per esempio i seggiolini per auto, proteggono i bambini da una possibile contusione polmonare in caso di incidenti stradali.\nIn alcuni sport esistono delle particolari attrezzature progettate per prevenire i traumi al petto e il conseguente danno del parenchima polmonare. Per esempio, nel softball in determinati ruoli si gioca con una protezione per il petto. Analoghi indumenti protettivi (non solo contro la contusione polmonare ma anche contro fratture costali) sono utilizzati nell'hockey, nel football americano, nel motocross e in altri sport.\nGli atleti che, per una serie di motivi, non possono indossare questo tipo di protezioni, come per esempio i giocatori di basket, possono essere addestrati per proteggere il torace dagli urti pi\u00f9 violenti.\nSpeciali indumenti protettivi possono impedire una contusione polmonare in caso di esplosioni.\nSebbene le protezioni tradizionali che comprendono lastre rigide o altri materiali pesanti proteggano dai proiettili generati da uno scoppio, tuttavia sono sostanzialmente inefficaci nel proteggere contro una eventuale contusione polmonare, poich\u00e9 non impediscono all'onda d'urto dell'esplosione di trasferire energia al polmone.\nAlcune armature speciali sono state progettate per il personale militare ad alto rischio per lesioni da scoppio. Questi particolari indumenti sono stati ideati per impedire a un'onda d'urto di propagarsi attraverso la parete toracica fino al polmone, e quindi per proteggere coloro che li indossano da ipotetiche lesioni polmonari da scoppio.\nDa un punto di vista tecnico questi indumenti presentano un'alternanza di strati di materiali a elevata e bassa impedenza acustica (l'impedenza \u00e8 il rapporto fra la pressione sonora e la velocit\u00e0 di vibrazione delle particelle in un determinato punto). L'alternanza di questi strati di impedenza diversa ottiene lo scopo di \"disaccoppiare\" l'onda d'urto, impedendone la propagazione nei tessuti sottostanti."}
{"id": "4186214", "revid": "1310927", "url": "https://it.wikipedia.org/wiki?curid=4186214", "title": "Francisco Sandaza", "text": "Carriera.\nSandaza comincia la sua carriera da professionista nel Valencia B, ovvero la squadra riserve, nel 2004 e qui resta fino al 2008 con due parentesi in prestito alle squadre dell'Onda e del Pu\u00e7ol.\nDurante la sua avventura Valenciana mette a segno 23 reti in 36 partite disputate.\nNel luglio 2008 comincia la sua avventura in SPL con il : qui resta per due stagioni, con 11 gol in 38 presenze.\n per poi trasferirsi al club inglese del Brighton &amp; Hove Albion, con cui firma un contratto di un anno.\nIl 25 luglio 2011 firma per la squadra di SPL del St. Johnstone. Dopo 14 gol in 27 partite passa ai Rangers che gli offrono un pre-contratto per la stagione 2012-2013. poi nell'agosto 2012 firma un contratto triennale con la compagine protestante di Glasgow.\nIl 18 agosto 2012 segna la sua prima rete nel campionato di Scottish Third Division contro l'East Stirling."}
{"id": "4186216", "revid": "481666", "url": "https://it.wikipedia.org/wiki?curid=4186216", "title": "Midnight Gambols", "text": ""}
{"id": "4186219", "revid": "767487", "url": "https://it.wikipedia.org/wiki?curid=4186219", "title": "12.10", "text": "12.10 o \"Twelve: Ten\" \u00e8 un film muto del 1919 diretto da Herbert Brenon.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla World, usc\u00ec nelle sale cinematografiche britanniche nel marzo 1919. Negli Stati Uniti, la Selznick Distributing Corporation lo fece uscire il 14 dicembre 1919."}
{"id": "4186221", "revid": "767487", "url": "https://it.wikipedia.org/wiki?curid=4186221", "title": "La leggenda del lupo bianco", "text": "La leggenda del lupo bianco \u00e8 un film del 1995 diretto da Terence H. Winkless.\n\u00c8 il secondo sequel del film del 1990 \"Grido nella foresta\"."}
{"id": "4186228", "revid": "110157", "url": "https://it.wikipedia.org/wiki?curid=4186228", "title": "Cronologia della tecnologia ipertestuale", "text": "Questa voce presenta una cronologia della tecnologia dell'ipertesto, che include anche \"ipermedia\" e i relativi progetti e sviluppi della interazione umano-computer dal 1945. Il termine \"ipertesto\" \u00e8 stato usato per la prima volta dall'autore e filosofo Ted Nelson nel 1965 per ipotizzare un sistema software in grado di memorizzare i percorsi compiuti da un lettore.\nCollegati alla storia dell'ipertesto si vedano anche interfaccia grafica utente, multimedialit\u00e0 e il progetto Mundaneum del 1910, un sistema enorme indicizzato di schede a riferimenti incrociati creato nel 1910 da Paul Otlet e Henri La Fontaine."}
{"id": "4186229", "revid": "254059", "url": "https://it.wikipedia.org/wiki?curid=4186229", "title": "Duca di Solferino", "text": "Duca di Solferino \u00e8 un titolo nobiliare spagnolo creato il 21 dicembre 1717 dal re Filippo V a favore di Francesco Gonzaga.\nFrancesco Gonzaga era il figlio di Ferdinando II Gonzaga, principe di Castiglione, e di Laura Pico della Mirandola (1660-1720).\nIl suo nome si riferisce alla citt\u00e0 di Solferino, in provincia di Mantova, che mai nella storia \u00e8 stata sotto il controllo spagnolo.\nStoria dei duchi di Solferino.\n1. Spos\u00f2 Isabel Zacar\u00edas Ponce de Le\u00f3n y Lancastre, figlia di Manuel Ponce de Leon e Fernandez de Cordoba, VI duca di Arcos, ecc. e Maria de Guadalupe de Lancastre e Cardenas, duchessa di Aveyro, VI duchessa di Aveiro, in Portogallo. Nessun discendente.\n2. Spos\u00f2 Giulia Quitteria Caracciolo di Santo Buono e Ruffo. Gli succedette, dal suo secondo matrimonio, la figlia:\n1. Spos\u00f2 Joaqu\u00edn Atanasio Pignatelli de Arag\u00f3n y Moncayo, V marchese di Mora, V marchese di Fantova Coscojuela, sedicesimo conte di Fonti, ottavo conte di Centellas Castello. Gli succedette il figlio:\n1. Sposato con Maria Ignacia del Pilar Fernandez Abarca Bolea y H\u00edjar. Nessun discendente. Gli succedette il fratello:\n1. Spos\u00f2 Alfonsina Luisa Pignatelli y San Severino. Nessun discendente. Gli succedette il figlio:\n1. Sposato con Mar\u00eda Trinidad Wall y Manrique de Lara. Gli succedette il figlio:\n1. Sposato con Mar\u00eda de la Salud manrique de Lara y Mosdqueda, II contessa Armided di Toledo.\n2. Spos\u00f2 Adelaide Bellonio Meroni. Gli succedette il figlio:\n1. Sposata con Benito Llanza y de Esquivel. Gli succedette il figlio:\nManuel Mar\u00eda de Llanza y Pignatelli de Arag\u00f3n (1857-1927), X duca di Solferino.\n1. Spos\u00f2 Maria Asuncion de Bobadilla y Arizala Martinez. Gli succedette il figlio:\n1. Spos\u00f2 Maria de los Dolores y Albert Despujols. Gli succedette il figlio:\n1. Spos\u00f2 Petra Domecq y Riva. Gli succedette il figlio:\n1. Sposato con Maria Victoria Ortiz y Fernandez.\n2. Sposato con Margarita Rivas y Rico."}
{"id": "4186235", "revid": "1543377", "url": "https://it.wikipedia.org/wiki?curid=4186235", "title": "Osborne Swimming Club", "text": "L'Osborne Swimming Club \u00e8 stato un club pallanuotistico inglese attivo nei primi anni del 1900.\nStoria.\nDivent\u00f2 noto per aver preso parte al torneo di pallanuoto ai Giochi della II Olimpiade di Parigi, nel 1900, in rappresentanza della Gran Bretagna. Inizialmente la societ\u00e0 si era iscritta al torneo con due squadre, ma una si ritir\u00f2. Tuttavia la squadra partecipante vinse l'oro olimpico. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2.\nGli atleti vincitori della medaglia d'oro secondo il CIO sono Thomas Coe, John Henry Derbyshire, Peter Kemp, William Lister, Arthur Robertson, Eric Robinson e George Wilkinson. Ma risulterebbero delle incongruenze storiche: Lister risulta essere morto due settimane prima dell'inizio dei Giochi di febbre tifoide durante la guerra anglo-boera; Wilkinson disput\u00f2 un incontro a Walsall durante il torneo olimpico, mentre Robinson e Derbyshire disputarono un incontro a Manchester due giorni dopo la finale del torneo."}
{"id": "4186240", "revid": "1305772", "url": "https://it.wikipedia.org/wiki?curid=4186240", "title": "Leucade", "text": ""}
{"id": "4186246", "revid": "767487", "url": "https://it.wikipedia.org/wiki?curid=4186246", "title": "The Flower Pot Men", "text": "The Flower Pot Men, noti anche come The Flower Pot Men and Their Garden, sono stati un gruppo musicale inglese formatosi nel 1967, in occasione dell'incisione del singolo \"Let's Go to San Francisco\" (hit sia nella Top 20 inglese che nelle classifiche musicali continentali), e caratterizzato dall'utilizzo di armonie a quattro voci.\nI suoi componenti iniziali erano Tony Burrows, Neil Landon e Robin Shaw, provenienti dal trio vocale The Ivy League attivo dal 1964, ed il cantante Pete Nelson, accompagnati da Ged Peck alla chitarra, Carlo Little alla batteria e, per un breve periodo, da Nick Simper al basso e Jon Lord all'organo Hammond, entrambi poi confluiti nei Deep Purple.\nCon l'abbandono di Lord e Simper nel 1968, e di Landon nel 1969, i tre cantanti rimasti aggiunsero nuovi musicisti al gruppo e cambiarono il loro nome in White Plains, ottenendo un discreto successo nel 1970 con la hit \"My Baby Loves Lovin\"'. Poco dopo, i Flower Pot Men si sciolsero."}
{"id": "4186252", "revid": "767487", "url": "https://it.wikipedia.org/wiki?curid=4186252", "title": "Mike Fuentes", "text": "\u00c8 il batterista del gruppo musicale post-hardcore Pierce the Veil, nel quale suona con il fratello Vic. \u00c8 anche il batterista e percussionista del supergruppo post-hardcore Isles &amp; Glaciers e frontman del progetto hip hop MikeyWhiskeyHands, dove canta sopra le basi dei Pierce the Veil, suonate proprio dal loro bassista Jaime Preciado.\nFuentes firma nel marzo del 2012 con la Velocity Records.\nDiscografia.\nBefore Today.\n\"A Celebration of an Ending\" (2004)"}
{"id": "4186256", "revid": "287204", "url": "https://it.wikipedia.org/wiki?curid=4186256", "title": "Crisostomo di Smirne", "text": "Biografia.\nFiglio di Nikolaos Kalafatis e Kalliopi Lemonidou, nacque nel 1867 a Triglia di Bitinia sul Mar di Marmara. Segu\u00ec gli studi religiosi a Costantinopoli, alla Scuola Teologica di Halki. Successivamente Chrysostomos assunse la prestigiosa carica di Grande Protosincello del Patriarcato ecumenico e in questa veste presiedette una commissione mista tra ortodossi e anglicani riunita per discutere sull'unit\u00e0 delle due chiese.\nNel 1901 venne nominato Metropolita di Drama, citt\u00e0 della Macedonia, in Grecia settentrionale, all'epoca ancora sotto il dominio ottomano. Il giorno della sua ordinazione pronunci\u00f2 la frase: \"Servir\u00f2 la Chiesa e la Nazione con tutto il cuore e la mente. Se la Mitra che le tue sante mani hanno poggiato sulla mia testa dovesse un giorno perdere le sue pietre preziose, si trasformer\u00e0 in una corona di spine di un prelato martire\". Il suo mandato a Drama dur\u00f2 fino al 1910. In questo periodo, malgrado le difficolt\u00e0 affrontate per l'azione terroristica dei \"komitatz\u00ecdes\" bulgari, riusc\u00ec a edificare, tra l'altro, scuole, case popolari per i lavoratori del tabacco, orfanotrofi e un ospedale nella sua sede episcopale.\nNel 1910 fu nominato Metropolita di Smirne, dove segu\u00ec in prima linea le drammatiche vicende della citt\u00e0 nel settembre del 1922, seguendo fino alla fine il destino dei suoi fedeli.\nCrisostomo, nonostante gli avvisi di pericolo imminente per l'arrivo delle truppe turche in citt\u00e0 e gli inviti alla fuga fatti da diverse autorit\u00e0 greche ed europee, decise di rimanere con il popolo greco che, disorientato, cercava una via di fuga da una citt\u00e0 data alle fiamme.\nIl 27 agosto, consegnato alla folla turca dal comandante militare turco Nureddin Pasci\u00e0, venne assassinato: le orecchie, il naso e le mani gli vennero tagliate, poi fu sgozzato con un coltello.\nCrisostomo di Smirne, dichiarato santo dalla Chiesa di Grecia, \u00e8 ricordato, assieme ai prelati Gregorio Kidonion, Ambrosio Moshonision, Prokopio Ikoniou, Efthymio di Zilon e tutti i sacerdoti e i laici morti durante la Catastrofe dell'Asia Minore, la domenica precedente la ricorrenza dell'Innalzamento della Santa Croce nel mese di settembre.\nFamiglia sopravvissuta.\nAl metropolita Chrysostomos sopravvissero i nipoti, tra cui Yannis Elefteriades, che assistette all'arresto e all'esecuzione di suo zio, avendo trovato rifugio al suo fianco dopo l'uccisione dei suoi genitori. Fuggito come rifugiato in Libano, dove oggi suo nipote Michel Elefteriades \u00e8 un noto artista e produttore greco-libanese."}
{"id": "4186258", "revid": "74801", "url": "https://it.wikipedia.org/wiki?curid=4186258", "title": "Tony McQuay", "text": "Ha preso parte ai Giochi olimpici di arrivando alle semifinali nella gara dei 400 metri piani, non qualificandosi per la finale, e vincendo la medaglia d'argento con la staffetta 4\u00d7400 metri."}
{"id": "4186260", "revid": "1498232", "url": "https://it.wikipedia.org/wiki?curid=4186260", "title": "Samsung Galaxy S Wi-Fi", "text": "Samsung Galaxy S Wi-Fi \u00e8 una serie di lettori multimediali con sistema operativo Android, facente parte della serie Samsung Galaxy. Il nome deriva dal Galaxy S e dal fatto che \u00e8 provvisto di Wi-Fi ma sprovvisto di 3G, trattandosi di un lettore MP3. Esso \u00e8 stato ideato per essere uno dei maggiori rivali dell'iPod Touch, e permettere di ascoltare musica, vedere video e giocare tutto in un dispositivo.\nIn America, visto il successo maggiore del Galaxy Player 50, \u00e8 stato adottato il nome Samsung Galaxy Player."}
{"id": "4186265", "revid": "287204", "url": "https://it.wikipedia.org/wiki?curid=4186265", "title": "PSO-1", "text": "Il PSO-1 (\"Pritsel Snaipersky Optichesky\", \"Mirino ottico da cecchino\") \u00e8 un mirino telescopico sovietico. Alla sua entrata in servizio (1964 circa) fu il pi\u00f9 avanzato mirino telescopico progettato per la produzione di massa. \u00c8 costruito in Russia dalla fabbrica di strumenti Novosibirsk (Impianto Statale Ottico NPZ) ed associato al fucile da cecchino russo Dragunov.\nDettagli del design.\nIl PSO-1 fu specificatamente progettato per l'SVD e per i cecchini scelti dell'esercito. La versione corrente del mirino \u00e8 la PSO-1M2, differente dal PSO-1 in quanto mancante del sensore infrarosso (ora obsoleto). Considerando gli alti standard dei mirini telescopici sovietici, il PSO-1 \u00e8 superiore alla maggior parte dei mirini dello stesso tipo.\nIl corpo metallico del PSO-1 \u00e8 in lega di magnesio, sigillato con l'azoto in modo da operare efficacemente tra i -50\u00a0\u00b0C ed i 50\u00a0\u00b0C, prevenendo l'opacizzazione delle ottiche. Si basa su componenti professionali: elementi ottici multipli con filtro antiriflesso, una finitura a fuoco per la protezione antigraffio ed un parasole estensibile rapidamente rimovibile. L'ottica del mirino \u00e8 dotata di un reticolo rosso illuminato da un semplice diodo. Il posizionamento del mirino, a sinistra della linea di fuoco, potrebbe non essere confortevole per tutti i tiratori. Il PSO-1 non dispone n\u00e9 di un controllo della messa a fuoco n\u00e9 di un compensatore di parallasse, cos\u00ec come la maggior parte dei moderni mirini tattici militari (ACOG, C79, SUSAT), concepiti pi\u00f9 per scontri a distanza ravvicinata che per i cecchini. Tuttavia i moderni mirini telescopici da cecchino ad alta tecnologia offrono almeno una delle due funzioni.\nIl mirino \u00e8 associato dalla fabbrica ad un Dragunov mediante l'incisione del suo numero di serie sul calcio dell'arma. Sulle versioni commerciali russe Tigr del fucile (basate sull'SVD militare) il numero di serie viene inciso a lato della staffa che accoglie il mirino.\nTorretta di elevazione per la compensazione della caduta del proiettile.\nL'elevata elevazione del mirino, assicurato su una torretta metallica, compensa la caduta del proiettile a lunga gittata (traiettoria parabolica sotto l'effetto della forza gravitazionale). Gli incrementi di gittata sono pari a 50 o 100\u00a0m in un range compreso tra 100 e 1000\u00a0m. Per bersagli pi\u00f9 distanti il tiratore deve mirare con le freccette presenti sul reticolo, ognuna delle quali varia la traiettoria di 100\u00a0m. La taratura del mirino dev'essere effettuata in fabbrica, tenendo conto delle diverse balistiche di fucili e munizioni e della densit\u00e0 dell'aria. Inevitabilmente le circostanze ambientali e meteorologiche introducono errori nei calcoli; l'addestramento dei cecchini li prepara a sparare anche in tali condizioni.\nOltre agli aggiustamenti sulla verticale il tiratore pu\u00f2 facilmente controllare sul reticolo la deviazione orizzontale dovuta al vento, senza dover montare altri componenti sul mirino.\nSistema di montaggio.\nIl sistema di montaggio proprietario del mirino \u00e8 concepito per la staffa laterale dell'SVD, detta a coda di rondine (sistema di aggancio tipico delle armi del Patto di Varsavia). Il sistema di aggancio laterale \u00e8 esterno; il PSO-1 viene posizionato sul lato sinistro e tarato in modo da allinearsi all'asse centrale dell'arma. Un dado a corona avvitato alla base del mirino assicura il montaggio.\nReticolo.\nLa freccetta centrale superiore (^) \u00e8 l'indicatore di mira principale. I trattini orizzontali servono a calcolare la deviazione del proiettile in caso di vento o di movimento del bersaglio: sono distanziati di 1 milliradiante ciascuno, il che significa che un bersaglio ampio 5\u00a0m apparir\u00e0 ampio 10 trattini a 500\u00a0m. Le tre freccette pi\u00f9 basse, sulla linea centrale, servono come indicazione per colpire un bersaglio oltre i 1000\u00a0m, rispettivamente 1100, 1200 e 1300\u00a0m.\nLe indicazioni sulla sinistra sono un indicatore stadiametrico utilizzato per determinare la distanza di un bersaglio alto 1.70\u00a0m da 200 a 1000\u00a0m.\n\u00c8 possibile illuminare il mirino con un piccolo diodo alimentato da una batteria AA.\nAccessori.\nCol PSO-1 viene fornito un cappuccio montabile sul mirino in modo da ridurre o eliminare la luce diffusa. Il cappuccio serve anche a proteggere le lenti del mirino durante il trasporto o l'immagazzinamento."}
{"id": "4186266", "revid": "599013", "url": "https://it.wikipedia.org/wiki?curid=4186266", "title": "Jind\u0159ich Baumruk", "text": ""}
{"id": "4186270", "revid": "767487", "url": "https://it.wikipedia.org/wiki?curid=4186270", "title": "Miloslav Jen\u00edk", "text": ""}
{"id": "4186273", "revid": "79968", "url": "https://it.wikipedia.org/wiki?curid=4186273", "title": "Polo delle Scienze Sociali di Novoli", "text": "Il Polo Universitario delle Scienze Sociali, situato nel quartiere di Novoli a Firenze, \u00e8 un centro per la didattica e i servizi di supporto delle Scuole di Economia, Giurisprudenza e Scienze Politiche dell'Universit\u00e0 degli Studi di Firenze.\nStoria.\n\u00c8 stato costituito nel 2002 ma il progetto architettonico risale agli anni Ottanta.\nI sette edifici ospitano le presidenze delle tre Facolt\u00e0, i locali per i servizi didattici (le aule e gli auditorium, le sale di lettura per gli studenti, gli studi dei docenti, i laboratori ecc..), i Dipartimenti, il Servizio Informatico di Polo, gli uffici di Polo, la Biblioteca.\nIl grande edificio adibito a Biblioteca riunisce l'intero patrimonio librario delle tre Biblioteche di Facolt\u00e0 e dei Dipartimenti ad esse afferenti, permettendone cos\u00ec una utilizzazione e consultazione senz'altro pi\u00f9 funzionale e proficua sia per lo studio che per la ricerca.\nProgetto.\nIl progetto del polo di Novoli si va ad inserire in un pi\u00f9 ampio contesto di riqualificazione urbana della zona di Novoli. Infatti, dal 1940 al 1984, la zona - sede degli stabilimenti Fiat, che si estendevano tra viale Guidoni e via di Novoli - aveva una vocazione prevalentemente industriale. Il Polo, secondo il progetto guida di Leon Krier e il piano di recupero di Roberto Gabetti e Aimaro Isola, \u00e8 suddiviso in sette edifici, nei quali hanno sede le presidenze, gli edifici per la didattica, per la ricerca, per il centro studentesco e per le segreterie. Viene anche progettata la Biblioteca di Scienze Sociali, che con la sua torre libraria e la loggia aperta sottostante, va a concludere il viale dell'universit\u00e0. In particolar modo, il progetto architettonico del Polo di Novoli \u00e8 affidato allo studio Natalini Architetti Firenze, di cui fanno parte Adolfo Natalini e il figlio Fabrizio. Gli edifici universitari somigliano a palazzi, caratterizzati da una volumetria semplice e allineati su strade interne al Polo e su strade adiacenti. Il progetto coniuga in s\u00e9 pi\u00f9 funzioni, oltre a quella didattica, quella di punto di socializzazione. Il Polo di Scienze sociali di Novoli contribuisce a restituire alla zona una centralit\u00e0 urbana, insieme alla realizzazione del Palazzo di Giustizia, del centro commerciale e del parco San Donato.\nBiblioteca.\nLa Biblioteca di Scienze sociali, istituita nel 1999 e originariamente composta da sette biblioteche, dal 9 febbraio 2004 ha inaugurato la sede unica all'interno del campus di Novoli, in cui le collezioni delle diverse aree disciplinari sono state integrate. La struttura, parte del Sistema bibliotecario dell'ateneo fiorentino, serve le aree di economia, diritto, sociologia e politica. La biblioteca ospita l'emeroteca e il \"Centro di documentazione europea\" (CDE), istituito nel 1993 grazie ad una convenzione stipulata tra l'Universit\u00e0 degli studi di Firenze e la Commissione Europea, ha la finalit\u00e0 di far conoscere le politiche e le problematiche dell'Unione Europea al mondo accademico, mettendo a disposizione di docenti e studenti le principali fonti informative comunitarie. La biblioteca offre circa 1000 postazioni di studio ed \u00e8 dotata di un'aula attrezzata. I dipinti su lenzuola che arredano la Biblioteca, sono opera dei pittori de l'atelier La Tinaia, un centro nato nel 1975 all'interno dell'Ospedale psichiatrico di San Salvi che si propone come esempio di comunit\u00e0 terapeutica in cui l'arte \u00e8 praticata liberamente e quotidianamente da un gruppo di malati. Buona parte della collezione della biblioteca \u00e8 a scaffale aperto (circa 16 km) e una parte della collezione, compresi i libri rari, si trovano in deposito nella torre libraria."}
{"id": "4186280", "revid": "767487", "url": "https://it.wikipedia.org/wiki?curid=4186280", "title": "Viktor M\u00fcller", "text": "Durante la sua carriera da calciatore professionista gioc\u00f2 in club boemi (Sm\u00edchov), austriaci (Wiener Sportklub), per la Nazionale boema e per quella austriaca."}
{"id": "4186282", "revid": "779347", "url": "https://it.wikipedia.org/wiki?curid=4186282", "title": "Chiesa di Sant'Antonio da Padova alla Circonvallazione Appia", "text": ""}
{"id": "4186284", "revid": "15756", "url": "https://it.wikipedia.org/wiki?curid=4186284", "title": "Personaggi de I segreti di Nicholas Flamel, l'immortale", "text": "In questa pagina sono descritti i personaggi e le creature presenti nella serie di romanzi fantasy \"I segreti di Nicholas Flamel, l'immortale\", scritta da Michael Scott. Quanto riportato \u00e8 tratto dalle descrizioni presenti nei libri, per cui alcune parti possono rappresentare delle anticipazioni per chi non li ha ancora letti.\nPer un approfondimento sugli oggetti presenti nella serie, si veda: Oggetti de \"I segreti di Nicholas Flamel, l'immortale\".\nPer un approfondimento sui luoghi nominati nella serie, si veda: Luoghi de \"I segreti di Nicholas Flamel, l'immortale\".\nAbramo il Mago.\n\"... si diceva non essere n\u00e9 Antico Signore, n\u00e9 Arconte, ma qualcosa di pi\u00f9 vecchio di entrambi, pi\u00f9 vecchio perfino dei Signori della Terra. Si diceva che provenisse dal Tempo Prima del Tempo... I capelli biondi molto chiari, gli occhi grigi e la carnagione cerea suggerivano che provenisse da una delle lontane terre del nord, ma era molto pi\u00f9 alto dei Popoli Nordici, e i suoi lineamenti erano pi\u00f9 delicati, con gli zigomi alti e sporgenti e gli occhi leggermente inclinati all'ins\u00f9; aveva anche un dito in pi\u00f9 su entrambe le mani.\".\nA Danu Talis viveva in una alta torre di cristallo bianco, situata su uno sperone di roccia chiamato Tor Ri \"la Torre del Re\". \u00c8 stato lui a creare il Codice.\nSua moglie era Tsagaglalal.\nSignori della Terra.\nSono le creature che vivevano sulla Terra prima dei Grandi Signori, durante il Tempo prima del Tempo.\nIside e Osiride.\nMoglie e marito, sono i padroni del dottor Dee. \"\"Erano alti e slanciati, con la pelle abbronzatissima... La donna aveva i capelli scuri molto corti, mentre la testa dell'uomo era rasata\".\nSono zii di Aton ed Anubi e, come si scopre nel quinto libro, i genitori dei gemelli.\nNel sesto libro si scoprir\u00e0 che sono gli unici Signori della Terra rimasti e che, in realt\u00e0, non sono i genitori naturali dei gemelli.\nGrandi Signori.\nVivevano sulla Terra dopo i Signori della Terra e prima degli Arconti. Chiamati anche Grandi Antichi.\nBenzaiten.\nLa Strega di Endor ritiene che sia una dei Grandi Signori. Ha reso immortale Niten.\nThoth.\nUno dei Grandi Signori che strapparono l'isola di Danu Talis dal fondo del mare. Nonno di Aton e padre di Amenhotep.\nArconti.\n\u00c8 un popolo antichissimo, che ha seguito i Grandi Signori ed ha preceduto gli Antichi Signori (o Antica Razza) con i quali si scontrarono per il dominio della Terra. Si dividono in Arconti \"minori\" e \"maggiori\". Non possiedono la magia, ma hanno una forza ed una grandezza mostruosa e delle capacit\u00e0 chiamate \"Tecnologia degli Arconti\".\nCernunnos.\nChiamato anche il \"Dio Cervo\" o il \"Dio Cornuto\". \u00c8 un arconte minore. Alto pi\u00f9 di due metri, ha un volto bellissimo, due corna da cervo molto grandi e delle gambe di capra come un satiro. Ha una voce lieve e gli occhi hanno pupille a fessura orizzontali. Cammina avvolto in pelli di animali estinti ed utilizza una mazza ricavata dalla mascella di un animale preistorico. Ha la capacit\u00e0 di leggere nel pensiero oltre che, grazie alla sua tecnologia degli Arconti, di trasformare gli esseri umani in lupi dalla faccia umana e dare forma ad un essere vivente con il pensiero. Afferma che Clarent, la Lama del Codardo e Spada di Fuoco, appartiene a lui. Compare nel terzo libro aiutando Dee nel suo tentativo di cattura dei gemelli a Londra. Fa ci\u00f2 per ripagare un antico debito che aveva con i padroni di Dee. Afferma che erano secoli che non metteva piede fuori dal suo Regno d'Ombra. Ha la peggio in uno scontro con Josh.\nCoatlicue.\nCoatlicue, detta la Madre di tutti gli Dei, \u00e8 l'Arconte pi\u00f9 potente. Ha dato origine al clan Vampiro. Dee la vuole riportare nel mondo dopo che i suoi Oscuri Signori lo hanno dichiarato loro nemico.\n\"Era una scienziata Arconte di grande bellezza. Ma si \u00e8 sottoposta a degli esperimenti, che l'hanno resa orribile e pazza. Ora \u00e8 una bestia feroce...\".\n\"Coatlicue aveva un corpo vagamente femminile, ma con zampe di coccodrillo e due teste di serpente che si torcevano su un collo massiccio. Una lunga veste composta interamente di serpenti le copriva il corpo.\".\nAlla fine del quarto libro viene richiamata nel mondo da Josh e, poi, riportata indietro da Aoife, che se ne va con lei.\nMimer.\nHa donato ad Odino il suo occulto sapere in cambio dell'occhio destro.\nAntica Razza.\nL'Antica Razza \u00e8 il popolo, dotato di magia, che regnava sulla terra al tempo dell'isola di Danu Talis. \"L'Antica Razza governava questo pianeta da una grande isola continentale chiamata Danu Talis, che si stendeva dalle coste dell'odierna Africa alle sponde del Nord America, fino al Golfo del Messico.\".\nHanno la capacit\u00e0 di legare a s\u00e9 gli umani rendendoli immortali. Si dividono in \"Antichi Signori\" ed \"Oscuri Signori\", i primi a favore del genere umano e i secondi contro. Si dividono anche in \"Prima Generazione\" e \"Nuova Generazione\". Nessun appartenente all'Antica Razza \u00e8 in grado di toccare il Libro di Abramo il Mago, perch\u00e9 contiene la Magia Primordiale, la magia pi\u00f9 antica; i membri della Nuova Generazione riescono a guardarlo, ma non a toccarlo. La magia contenuta nel Libro aveva cacciato l'Antica Razza dal mondo degli uomini.\nSono soggetti al Cambiamento, che trasforma inesorabilmente il loro corpo. Ogni Cambiamento \u00e8 unico, perch\u00e9 rispecchia il carattere ed i valori di ognuno.\nEcate.\nFiglia di Perseo e di Astrea, Dea della Magia e degli Incantesimi, vive in California nella Mill Valley nel suo Regno d'Ombra ed \u00e8 chiamata anche la \"Dea dai Tre Volti\" in quanto la mattina \u00e8 una ragazza, il pomeriggio \u00e8 una donna adulta e la sera \u00e8 una donna anziana.\nVive dentro il grande albero Yggdrasill cresciuto da un seme proveniente da Danu Talis insieme ai Torc Allta i cinghiali mannari. Yggdrasill arriva con le sue radici fino al Regno d'Ombra di Hel e con la chioma sorregge il Regno d'Ombra di Asgard dimora di Odino. \u00c8 stata lei con la sua magia a far crescere il grande albero ed esso la ricambia alimentando i suoi poteri.\nIn giovent\u00f9 era una grande amica della strega di Endor e di suo fratello Prometeo e innamorata di Odino, l'unico altro Antico Signore che possedesse una copia di Yggdrasill ed a cui Ecate ha regalato due corvi magici Maninn e Huginn. Viene detto che non si \u00e8 mai schierata nella lotta tra Oscuri Signori e Antichi Signori. \u00c8 lei a risvegliare i poteri di Sophie. Viene uccisa da John Dee che colpisce con Excalibur la Spada di ghiaccio Yggdrasill e di conseguenza colpisce anche Ecate, che stava combattendo contemporaneamente contro Morrigan e Bastet.\nLa Strega di Endor afferma che per quanto non gli piacesse si trattava di una di famiglia e doveva essere vendicata incaricando Scathach della cosa. Dee afferma invece che Ecate fosse una nota criminale bandita da Danu Talis per i suoi esperimenti con gli animali.\nBastet.\nOscura signora residente a Bel Air (Los Angeles), Bastet \u00e8 chiamata anche la Dea Gatto in quanto ha il corpo di donna ma la testa e gli artigli di un gatto. Era adorata nell'antico Egitto. Compare nel primo libro quando combatte assieme a Morrigan (sua nipote) contro Ecate (sua sorella). Nel terzo libro si scopre che \u00e8 la sorella di Marte Ultore e che gli vuole molto bene. Ricompare nel terzo libro, a Londra, dove prima aiuta Dee nell'assalto della fortezza di Palamede e Shakespeare, poi informa gli Oscuri Signori del fallimento del Mago.\n\u00c8 la madre di Aton e Anubi e ha governato Danu Talis per migliaia di anni insieme a suo marito Amenhotep.\nSpinge suo figlio Anubi ad imprigionare Aton e a cercare di uccidere i gemelli.\nHa il terrore di Tsagaglalal.\nBlack Annis.\nNominato nel primo libro. Non si sa molto di questo Antico Signore a parte il fatto che risieda nelle Catskills, che sia imprevedibile e che sia capace di risvegliare i poteri delle aure umane, come Ecate.\nPersefone.\nAntica Signora risiedente in Canada. Viene nominata nel primo libro in quanto in grado di risvegliare i poteri degli umani come Ecate. Viene detto che per colpa dei suoi lunghi anni passati in un Regno d'Ombra \u00e8 uscita di senno ed ora \u00e8 pericolosissima.\nNocticula.\nAntica Signora risiedente in Austria. Viene nominata nel primo libro in quanto in grado di risvegliare i poteri degli umani, come Ecate.\nEritone.\nAntica Signora risiedente in Tessaglia. Viene nominata nel primo libro in quanto in grado di risvegliare i poteri degli umani, come Ecate.\nStrega di Endor.\nIl suo vero nome \u00e8 Sofonia, ma preferisce essere chiamata Dora. Questa antica signora, Signora dell'Aria, \u00e8 la nonna di Aoife e Scathach (che una volta ha cercato di dare in sposa a Nabucodonosor). \u00c8 sorella di Prometeo e, una volta, moglie di Marte Ultore che in seguito ha maledetto per amore.\nViene descritta come disordinata, vendicativa e letale. Marte afferma che una volta ha trasformato una legione romana in statuette grandi come un'unghia per portarle po come una collana e che un tempo collezionava dei fermacarte d'ambra al cui interno erano racchiuse le persone che l'avevano contrariata.\nHa sacrificato i suoi occhi per avere la capacit\u00e0 di vedere il futuro. Adesso al posto degli occhi ha due specchi e riesce a vedere solo attraverso i riflessi degli specchi.\nRisiede a Ojai dove ha un negozio di specchi e antiquariato. \u00c8 lei ad insegnare a Sophie la Magia dell'Aria. Inoltre le passa tutti i suoi ricordi, in modo che aiutino la ragazza fornendole indicazioni.\nLa sua aura ha un odore dolceamaro di legno bruciato.\nEchidna.\n\"... uno dei pi\u00f9 malvagi rappresentanti dell'Antica Razza, evitata e temuta perfino dai suoi simili, perfino dagli Oscuri Signori.\". La sfinge \u00e8 una delle sue figlie.\nHel.\nAntico Signore risiedente in un Regno d'Ombra sotto le radici di Yggdrasill, Niflheim. \u00c8 una acerrima rivale di Odino, pur essendone la nipote. Si sa che sta dando la caccia a Dee responsabile della distruzione di entrambi i Regni d'Ombra. Secondo le parole di Macchiavelli nessuno \u00e8 mai sopravvissuto ad uno scontro con lei.\n\"Strisciava carponi. Bassa e tozza, somigliava a una donna. Lunghi capelli neri e oleosi le pendevano ai due lati del viso; la pelle del volto e delle braccia nude sembrava malata, cosparsa di chiazze bianche e nere. ... Un tempo era stata molto bella. I lineamenti erano quasi canini, con due robuste zanne che sporgevano dal labbro superiore. Gli occhi, infossati nel cranio, versavano senza sosta un liquido nero e fetido lungo le guance. Di quando in quando una lunga lingua spuntava dalle labbra, e la creatura si leccava l'icore\".\nSi allea con Odino per distruggere i mostri su Alcatraz.\nOdino.\nAntico Signore con un occhio solo risiedente ad Asgard in un Regno d'Ombra sopra la chioma di Yggdrasill. Possiede un mantello fatto con la pelle di un orrendo drago Arconte. \u00c8 lo zio di Hel.\nSi sa che sta dando la caccia a John Dee responsabile della distruzione di entrambi i Regni d'Ombra. Appare per la prima volta mentre sorveglia il Dottore attraverso i suoi due corvi dono di Ecate di cui era innamorato, Manin e Hugin che significano Pensiero e Ricordo. Ha intenzione di vendicarsi sia di John Dee che di Virginia Dare, responsabile della morte del suo Antico Signore e amico di Odino.\nInsieme con Hel e Marte combatte contro i mostri ad Alcatraz dove si sacrifica per permettere ai Flamel di risvegliare Areop-Enap.\nAreop-Enap.\nAntico Signore dalla forma di ragno gigante con la faccia umanoide, otto occhi e dimensioni enormi. Perenelle Flamel lo risveglia ad Alcatraz dopo che \u00e8 stato imprigionato da Dee durante uno dei suoi lunghi sonni letargici. \u00c8 sempre stato un alleato dell'umanit\u00e0. In passato ha avuto alcuni scontri con Perenelle ma i due si alleano contro la Morrigan.\nSconfigge facilmente i mostri stipati su Alcatraz salvando gli immortali presenti.\nMarte Ultore.\nDio greco-romano della guerra, in passato era conosciuto come Ares presso i Greci, Horus dagli egiziani, Nergal dai Babilonesi e prima ancora come paladino e difensore dell'umanit\u00e0 Huitzilopochtli prima di essere maledetto per amore dalla Strega di Endor (sua moglie) divenendo cos\u00ec Marte Ultore il \"Vendicatore\". Viene chiamato anche il Dio Addormentato in quanto riposa sepolto nelle profondit\u00e0 delle catacombe di Parigi. Suoi figli erano Romolo e Remo. \u00c8 fratello di Bastet, zio di Hel e cugino di Odino. La sua aura \u00e8 rossa. I suoi servitori sono gli dei Phobos e Deimos dalla forma di satiri e rispettivamente divinit\u00e0 della paura e del panico di cui si nutrono. Sua sorella Bastet afferma che se fosse libero avrebbe il potere di devastare il mondo intero.\n\u00c8 lui a risvegliare i poteri di Josh, ma viene sepolto in un cumulo di ossa da John Dee con cui in seguito stringe un patto con l'obiettivo di liberarsi della sua maledizione.\nSua moglie Sofonia (la Strega di Endor) lo libera dalle catacombe affinch\u00e9 possa andare a San Francisco ad uccidere Dee, si sacrifica per salvare i Flamel sull'isola di Alcatraz.\nIris.\nNominata da Nicholas Flamel nel terzo libro. Si tratta della dea dell'Arcobaleno figlia di Elettra. In passato \u00e8 stata salvata dalle sue sorelle dai Flamel e per questo ha donato all'Alchimista un braccialetto tratto dalla sua aura multicolore con il quale sconfigge tre Genii Cuculati.\nTammuz.\nDetto l\"'Uomo Verde\", ha il suo Regno d'Ombra nella Foresta di Sherwood, dove ha radunato tutti gli spiriti della foresta. Indossa sempre una maschera raffigurante un volto che sbuca da un cespuglio. Odia il Conte di Saint-Germain. \u00c8 il padrone di Palamede il Cavaliere Saraceno che ha reso immortale per punirlo in seguito ad un omicidio. Ha, come Crono, il potere di viaggiare nel tempo, ma solo nel passato.\nPrometeo.\nFu l'Antico Signore che con il fango cre\u00f2 gli uomini e per questo \u00e8 odiato dagli altri Antichi Signori. \u00c8 un Maestro del Fuoco ed \u00e8 per questo che i protagonisti si rivolgono a lui perch\u00e9 insegni a Josh la Magia del Fuoco ed interceda con Crono in modo da salvare Scathach e Giovanna d'Arco dopo che credono che siano finite nella Preistoria. \u00c8 il fratello della Strega di Endor e zio di Scathach e Aoife.\n\"Prometeo era enorme. Si avvicinava ai due metri e venti di altezza e sembrava pesare almeno un quintale e mezzo. Non c'era un solo grammo di grasso in tutto il corpo, soltanto muscoli\".\nSi sacrifica per salvare Niten dopo lo scontro con gli Sparti.\nCrono.\nAntico signore nominato nel quarto libro, in cui si afferma che abbia la capacit\u00e0 di viaggiare nel tempo e quindi in grado di salvare Scathach e Giovanna d'Arco.\nQuetzalcoatl.\nQuetzalcoatl (o Kukulkan), detto il Serpente Piumato, Oscuro Signore padrone di Billy the Kid, con cui non manca per\u00f2 di scontrarsi, e di Black Hawk. Abita vicino a San Francisco in una villa di campagna insieme ai suoi manufatti e alla sua enorme lince nera. Viene presentato come un uomo basso con una lunga coda di serpente piena di piume e di cui \u00e8 molto geloso e che reputa bellissima. \u00c8 amico fraterno di Aton, il padrone di Machiavelli.\nAton.\nNoto anche con il nome di Akhenaton, \u00e8 l'Oscuro Signore padrone di Niccol\u00f2 Machiavelli che ha reso immortale nelle pochissime volte che ha visto. \u00c8 lui a dare gli ordini all'italiano e si pu\u00f2 notare una certa rivalit\u00e0 con il padrone di John Dee uguale a quella fra i due uomini immortali nonostante essi siano tutti dalla stessa parte. \u00c8 amico fraterno di Quetzcoatl che ha salvato nei momenti direttamente successivi alla caduta di Danu Talis. La sua voce ha un accento egiziano molto antico.\nEra il sovrano di Danu Talis e fratello di Anubi.\nNereo.\nIl Vecchio del Mare. La met\u00e0 superiore del suo corpo \u00e8 umana, mentre la parte inferiore \u00e8 quella di una piovra. Emana un tremendo fetore di pesce morto e di alghe marce. Le sue figlie sono le Nereidi.\n\"... un uomo basso e tarchiato, con una folta chioma che gli arrivava alle spalle e una lunga barba riccia. Una brutta scottatura gli sfregiava la fronte abbronzata, e aveva una serie di scottature simili sul petto e sulle spalle. Indossava un farsetto senza maniche fatto di foglie d'alga sovrapposte e cucite con dei tralci, e stringeva un tridente di pietra nella mano sinistra. ... Il Vecchio del Mare era umano soltanto dalla vita in su; sotto di lui, brulicavano lunghi tentacoli da piovra\".\nAnubi.\nFratello di Akhenaton, sovrano di Danu Talis.\nNei suoi laboratori di dedicava a creare ed allevare nuove specie ibridi (anpu, asterion, tigri con i denti a sciabola, ecc.).\nSpinto dalla madre Bastet prova a rovesciare suo fratello Aton usando l'esercito di ibridi al suo servizio.\nXolotl.\nFratello gemello di Quetzalcoatl.\n\u00c8 uno scheletro con la testa di cane.\nHa la peggio in uno scontro con Billy the Kid e Black Hawk e viene divorato da un granchio gigante.\nGiano.\nRisiedeva a Danu Talis.\nHa quattro volti, ognuno capace di muoversi e di parlare indipendentemente dagli altri.\nEris.\nLa dea della discordia. Oscuro Signore che vive a San Francisco, nel quartiere di Haight Ashbury, dove \"passa il suo tempo a fare l'uncinetto\".\nInanna.\nUna degli Antichi Signori pi\u00f9 rispettati. Potente, letale, ma non nemica degli \"homines, si schiera con loro durante la rivolta di Danu Talis\".\nArd-Greimne.\nHa il comando della gigantesca prigione di Danu Talis ed \u00e8 responsabile del mantenimento dell'ordine nella citt\u00e0 e nel territorio.\n\"Era basso, magro, dall'aspetto abbastanza ordinario. Portava minimi segni del Cambiamento: gli erano caduti i capelli, e il cranio gli si era allungato... Baffi rossi gli scendevano sotto il naso e si arricciavano oltre gli angoli della bocca; gli occhi erano di un verde sorprendente. Era vestito, come sempre, con un'arcaica veste lunga dal collo fino ai piedi, che lasciava per\u00f2 libero il braccio sinistro\". \u00c8 il pap\u00e0 di Scathach ed Aoife.\nNuova Generazione.\nAppartengono comunque all'Antica Razza, ma non alla Prima Generazione, perch\u00e9 sono nati dopo la sparizione di Danu Talis.\nSc\u00e1thach.\n\u00c8 chiamata anche Ombra, o Guerriera, o Vergine Guerriera. \u00c8 un vampiro, ma appartiene ad un clan che non si nutre di sangue ma di emozioni. Dichiara di avere pi\u00f9 di 2500 anni, ma si scoprir\u00e0 che ne ha pi\u00f9 di 10000. Ha l'aspetto di una ragazza di circa 17 anni, con i capelli di un rosso acceso e gli occhi verdi come l'erba. Dee afferma che tale aspetto sia dovuto ad una maledizione inflittagli per i suoi crimini.\n\u00c8 diventata una grande amica di Giovanna d'Arco, dopo averla salvata dal rogo.\n\u00c8 da lei che derivano tutte le arti marziali del mondo. Dee la definisce solo una mercenaria.\n\u00c8 imparentata con la Strega di Endor, che gli voleva far sposare Nabucodonosor ed \u00e8 sorella gemella di Aoife, con la quale per\u00f2 non ha pi\u00f9 contatti da secoli dopo aver litigato perch\u00e9 entrambe innamorate dello stesso uomo.\nM\u00f3rr\u00edgan.\nConosciuta come la Dea Corvo, o Dea della Morte e della Distruzione. Ha due sorelle che sono imprigionate dentro il suo corpo: Badb e Macha. Dopo che ha assorbito le sue sorelle i suoi poteri si sono moltiplicati. Dee afferma che sarebbe in grado di risvegliare i poteri di un umano.\nAoife.\nChiamata anche Aoife delle Ombre, \u00e8 la sorella gemella di Scathach. Compare nel quarto libro: \u00e8 alla ricerca della sorella, dopo aver \"percepito\" che lei \u00e8 scomparsa.\nLa sua aura \u00e8 grigia.\nAltre creature.\nGolem.\nEnergumeni creati con fango e argilla, animati da un pezzo di carta con una runa posta nella loro bocca. Sono molto sensibili al clima caldo.\nTorc Allta.\nSono cinghiali mannari; possono passare in qualsiasi momento dalla forma umana a quella animale, e viceversa. Sono stati creati da Ecate, sono la sua guardia e del suo Regno d'Ombra.\nTorc Madra.\nLupi mannari.\nNathair.\nLucertole volanti.\nSfinge.\nFiglia di Echidna. \"...un enorme leone con le ali di un'aquila e la testa di una bellissima donna.\". Viene incaricata di sorvegliare la cella del carcere di Alcatraz dove \u00e8 stata rinchiusa Perenelle Flamel. Ha la capacit\u00e0 di risucchiare le auree altrui.\nTulpa.\nSono esseri creati con il solo pensiero, sfruttando i materiali circostanti.\nDagon.\nUomo Pesce, l'aiutante/segretario tuttofare di Machiavelli. \u00c8 una creatura marina antichissima e odia la Vergine Guerriera.\nA Danu Talis era un carceriere della prigione.\nD\u00edsir.\nGuerriere Valchirie. Odiano l'Ombra e cercano di controllare Nidhogg che scatenano a Parigi.\nNidhogg.\nEnorme mostro, in origine usato dagli Antichi Signori come arma contro i loro predecessori ed in seguito rinchiuso sotto le radici di Yggdrasill. Con la caduta dell'albero \u00e8 libero e viene scaricato dalle Disir a Parigi dove viene ucciso da Josh con Clarent.\nFobos e Deimos.\nRispettivamente divinit\u00e0 della Paura e del Panico, di cui si nutrono, vivono al servizio di Marte Ultore in forma di satiri.\nGenii Cuculati.\nDetti anche \"Incappucciati\", figli della Morte. Cercano di catturare Flamel e i due gemelli a Londra. Vengono sconfitti dall'Alchimista con un braccialetto dono di Iris.\nCucubuth.\n\"I cucubuth erano cacciatori, figli di un vampiro e di un Torc Madra, pi\u00f9 bestie che uomini...\".\nDearg Due.\nLe Succhiasangue. Odiano i Cuccubuth.\nDriadi.\nSpiriti della Foresta. Si trovano nella foresta di Sherwood, al servizio dell'Uomo Verde. \"Erano basse e snelle, con le braccia e le gambe allungate, gli occhi grandi e obliqui, le bocche come sottili linee orizzontali sul viso\".\nPtelea.\n\u00c8 una amadriade, che si trova nella foresta di Sherwood, al servizio dell'Uomo Verde. \"Una figura alta e incredibilmente sottile... Il volto era quello di una donna bellissima, ma il corpo sembrava ricavato dal tronco di un albero. Braccia che terminavano in dita simili a ramoscelli giungevano fino a terra, e radici nodose prendevano il posto dei piedi.\".\nBalanos.\nAmadriade della quercia.\nDonne-cervo.\nUna donna-cervo ha provocato la morte del padrone di Virgina Dare.\nMarethyu.\n\u00c8 una creatura incappucciata, con un uncino che sostituisce la mano sinistra. \"...c'era un uomo avvolto in un lungo mantello di pelle, con il cappuccio tirato... la met\u00e0 inferiore del viso era nascosta da una sciarpa, lasciando in mostra solo un paio di vivaci occhi azzurri.\". \"Lunghi capelli biondi e sporchi gli ricadevano sulle spalle, e una frangetta tagliata male pioveva sopra i suoi occhi azzurri e inquietanti; una ruvida barba grigio-bianca gli copriva le guance e il mento\".\nQuando Perenelle era una bambina Marethyu le lasci\u00f2 vedere il suo futuro e \"il futuro del mondo. Non un futuro assoluto, ma un futuro possibile, una delle molte possibilit\u00e0\". \u00c8 lui che ha venduto il Codice a Nicholas Flamel.\n\"\u00c8 stato il grande burattinaio nel corso dei millenni, spingendo, spostando, muovendo tutti quanti noi\".\nNella lingua di Danu Talis Marethyu \"... non \u00e8 un nome, \u00e8 un titolo: significa Morte. Ma pu\u00f2 anche significare \"uomo\"\". \"I Signori della Terra lo chiamavano Moros e i Grandi Antichi lo conoscevano come Mot, mentre gli Arconti lo chiamavano Oberour Ar Maro\".\n\"Marethyu non era uno di noi. Non era un Antico Signore, n\u00e9 un membro della Nuova Generazione. Era - ed \u00e8 - qualcosa di pi\u00f9 e qualcosa di meno di tutti noi. Credo che sia uno degli homines\".\nNon possiede un'aura.\nNel sesto libro si scoprir\u00e0 che in realt\u00e0 egli \u00e8 Josh.\nNereidi.\nCreature marine, figlie di Nereo.\nAnpu.\nUomini sciacallo al servizio di Anubi. \"... alti guerrieri con la testa di sciacallo, gli occhi rossi e i denti a sciabola, con indosso un'armatura di cristallo nero e levigato\".\nTorbalan.\nChiamati anche \"hombres del saco\". \"In genere sono creature innocue, ma fungono da sentinella per altre molto pi\u00f9 pericolose\".\nVengono inviati da Hel alla ricerca di Dee.\nLotan.\nDrago marino a 7 teste. Risucchia completamente le aure delle persone facendole morire.\nNel sesto libro viene chiamato Leviatano.\nSparti.\nDraghi guerrieri che nascono da denti di drago piantati nella terra e nutriti col sangue. Sono programmati per obbedire alla prima persona che vedono.\n\"... hanno le gambe cortissime, il corpo lungo e la testa stretta. Possono correre a due o a quattro zampe e sono veloci, molto veloci\".\nDonne gatto.\nServitrici di Iside ed Osiride a Danu Talis.\nAsterion.\nCreature ibride, col corpo umano e la testa di toro, create da Anubis.\nBerserker.\nCreature con corpo umano e testa e zampe da orso nero.\nCreature imprigionate ad Alcatraz.\nIl dottor Dee ha imprigionato nelle celle di Alcatraz le peggiori creature, con lo scopo di scatenarle contro la citt\u00e0 di San Francisco.\nOni.\nDemone giapponese. \"... un uomo nerboruto con la pelle blu, una massa di neri capelli riccioluti e due corna ricurve in testa. ... Quelli con la pelle blu sono molto sgradevoli, ma quelli con la pelle rossa sono perfino peggio\".\nDearg.\n\"La creatura... bassa e tarchiata, aveva i lineamenti schiacciati di un bruto e il corpo ricoperto di unti peli rossicci... Impugnava una specie di clava ricavata dalla tibia di un animale che doveva essersi estinto prima che i dinosauri mettessero piede sulla terra. Gli occhi del mostro avevano il colore della neve sporca; le zanne erano spaventose\".\nI maschi si chiamano \"fir dearg\", le femmine \"mna dearg\".\nVetala.\nBevitori di sangue. Creature simili ai vampiri, ma con un corpo da cavallo magrissimo.\nNue.\nCreatura leggendaria giapponese, imprigionata da Dee nelle celle di Alcatraz. \"... soltanto la testa era quella di una scimmia: il corpo era a strisce, come quello di un procione, le zampe erano da tigre, e al posto della coda c'era un lungo serpente nero... E uno dei nue pi\u00f9 famosi era stato ucciso da Niten\".\nPooka.\nMostro con la testa di capra.\nCinghiale calidonio.\nSomiglia ad un cinghiale, ma \u00e8 grande come un toro. Ha un paio di zanne lunghe come il braccio di un uomo.\nPopolo Muschioso.\n\"Tozzi e rachitici, con la pelle che aveva la consistenza della corteccia di un albero, erano ricoperti da uno spesso strato di muschio; erano armati soltanto di spade e lance di legno, ma quelle armi erano letali\".\nDomovoi cornuti.\n\"Alti quanto un neonato, e completamente ricoperti di pelo tranne che intorno agli occhi, pizzicavano e mordevano, chinando la testa per colpire con le corna tozze ma taglienti come rasoi\".\nKarkinos.\nUn granchio gigante, di colore arancio brillante.\nUnicorni monocerati.\nAnimali provenienti dall'India, con la testa color rosso sangue, con un orrendo corno tricolore spiraliforme lungo pi\u00f9 di un metro.\nFantasmi.\nInfestano l'isola di Alcatraz e molti altri luoghi.\nJefferson Miller.\n\u00c8 un fantasma presente nel quartier generale della Enoch Enterprises (la societ\u00e0 di Dee), a San Francisco, dove aveva lavorato per 30 anni come addetto alla sicurezza. Aiuta Perenelle, che vi era tenuta prigioniera, a comunicare con Nicholas.\nJuan Manuel de Ayala.\nFantasma di un tenente spagnolo che, nel 1775, fu il primo europeo a scoprire l'isola di Alcatraz, alla quale ha dato il nome (\"Isla de los Alcatraces\", Isola dei Pellicani). Dopo la morte il suo spirito \u00e8 tornato ad abitare sull'isola. Aiuta Perenelle Flamel quando la donna si trova prigioniera sull'isola.\nUmani (\"Homines\").\nPrima Gente.\n\"In un'epoca remota, nella Citt\u00e0 Senza Nome ai confini del mondo, l'aura ardente di Prometeo aveva trasfuso una scintilla di energia nell'argilla inerte, portandola in vita. Quelle creature d'argilla erano diventate la Prima Gente: mostruose nell'aspetto senza essere mostri, diverse da tutto ci\u00f2 che il mondo avesse mai conosciuto. Create dal fango, deformi, con la testa calva e sproporzionata rispetto al collo esile, il volto inespressivo e incompleto e una vaga impronta al posto degli occhi e della bocca; avevano seguito Prometeo attraverso tutti i Regni d'Ombra, ispirando miti, leggende e terrore. Erano sopravvissute millenni.\".\nGilgamesh il Re.\n\u00c8 il pi\u00f9 antico umano immortale. Vive a Londra come un barbone. \u00c8 lui ad addestrare Josh e Sophie nella Magia dell'Acqua.\nNel quinto libro si scopre essere fratello di Tsagaglalal, e come lei anche lui \u00e8 stato reso immortale da Abramo.\nTsagaglalal.\nColei che Vigila. Era la moglie di Abramo il Mago ed \u00e8 la sorella di Gilgamesh il Re. La sua aura \u00e8 bianca e profuma di gelsomino.\nAbramo l'ha resa immortale usando il sapere proibito degli Arconti e l'ha incaricata \"di proteggere le tavolette di smeraldo e di vegliare sugli Oro e sugli Argento, e di esserci alla fine, quando avrebbero avuto bisogno di me\".\nInsegna a Sophie la Magia della Terra.\nUmani immortali.\nLa maggior parte degli umani immortali ha ricevuto l'immortalit\u00e0 in dono da un Antico Signore; in questo modo l'Antico Signore diventa il padrone dell'umano e gli pu\u00f2 togliere l'immortalit\u00e0 in qualsiasi momento, semplicemente toccandolo.\nAlcuni umani, invece, sono riusciti a scoprire da soli il segreto dell'immortalit\u00e0 e, quindi, non dipendono da nessun Antico Signore. Per esempio: i coniugi Flamel ed il Conte di Saint-Germain. Alcuni umani, come Virginia Dare, per paura di vedersi revocare l'immortalit\u00e0 hanno ucciso il loro Antico Signore, l'unico in grado di togliergliela.\nConiugi Flamel.\nVivono a San Francisco, con il falso nome di Nick e Perry Fleming. Da secoli sono alla ricerca dei gemelli della leggenda. \"Si erano sposati il 18 agosto 1350, e si poteva contare sulle dita di una sola mano il numero di mesi in cui erano rimasti separati nel corso dei secoli successivi\". Dopo che Dee ruba il Codice nel primo libro i due coniugi cominciano ad invecchiare molto velocemente.\nNicholas Flamel.\n\"Era un uomo di aspetto piuttosto comune: di altezza e corporatura medie, non aveva tratti distintivi particolari, fatta eccezione per gli occhi, talmente chiari da sembrare quasi bianchi. I capelli neri avevano un taglio molto corto, che seguiva la forma del cranio, e il mento era sempre ricoperto da una barbetta ispida...\".\n\u00c8 chiamato anche l\"'Alchimista\" ed \u00e8 il custode del Codice, o Libro di Abramo il Mago. A San Francisco possiede la Piccola Libreria. \u00c8 nato in Francia nel 1330 ed \u00e8, da secoli, alla ricerca dei gemelli della leggenda.\nLa sua aura \u00e8 di colore verde e profuma di menta piperita. Si tratta del miglior alchimista mai esistito, tuttavia, il dottor Dee afferma che in quanto stregone \u00e8 pi\u00f9 debole di sua moglie e come negromante \u00e8 infinitamente pi\u00f9 debole dell'inglese.\nPerenelle Flamel.\n\"... era una donna alta ed elegante, di un'et\u00e0 imprecisata fra i quaranta e i sessanta. In passato era sicuramente stata bellissima, ed era ancora molto attraente. Gli occhi erano del verde pi\u00f9 chiaro e luminoso... I capelli, un tempo neri come l'ebano, adesso erano striati di fili d'argento, e Perry li portava in una complicata coda di cavallo intrecciata, che le arrivava quasi all'altezza della vita.\".\n\u00c8 chiamata anche la \"Fattucchie\"ra ed \u00e8 la moglie di Nicholas. Pi\u00f9 vecchia di Nicholas di 10 anni, Perenelle Delamere \u00e8 nata a Quimper (Francia) ed \u00e8 la settima figlia di una settima figlia. Ha il dono di poter vedere e parlare con le ombre dei morti.\nA sei anni sua nonna la port\u00f2 a conoscere Marethyu, l'uomo incappucciato, che le fece conoscere il futuro.\nLa sua aura \u00e8 bianca. Viene definita una strega molto potente e Dee la ritiene molto pi\u00f9 pericolosa di suo marito.\nJohn Dee.\n\"Era un uomo basso, dall'aria piuttosto ricercata... I capelli grigio ferro, legati in una stretta coda di cavallo, lasciavano scoperto un volto spigoloso, mentre una barba triangolare molto curata, nera per la maggior parte, ma qua e l\u00e0 brizzolata di grigio, circondava la bocca e copriva il mento.\"\nDetto il \"Mago\", \u00e8 l'antagonista principale della serie: \u00e8 un alchimista, un mago, uno stregone e un negromante; uno degli uomini pi\u00f9 potenti e pericolosi del mondo. La sua aura \u00e8 gialla ed odora di zolfo.\n\u00c8 stato reso immortale da un Oscuro Signore sconosciuto che sembra essere quello pi\u00f9 potente di tutti. Nel quinto libro si scopre che i suoi padroni sono Iside ed Osiride. I suoi padroni lo hanno sempre protetto dagli altri Oscuri Signori che lo volevano morto per i suoi fallimenti. In passato ha avuto una relazione con Virginia Dare.\nPer molti secoli ha dato la caccia ai Flamel per potersi appropriare del Codice, viene affermato che fu lui a provocare il grande incendio di Londra del 1666 e la grande carestia irlandese nell'Ottocento durante i suoi tentativi di uccidere i due.\nNiccol\u00f2 Machiavelli.\nDescritto come uno degli uomini pi\u00f9 pericolosi e intelligenti del mondo, tanto che secondo Nicholas Flamel, il dottor Dee \u00e8 un dilettante al suo confronto. Anche Bastet lo trova utile paragonandolo ad un bisturi preciso al confronto del dottore inglese che considera \"uno spadone, rozzo e maldestro\". Collaboratore di Dee, con cui \u00e8 spesso in competizione, Machiavelli appare per la prima volta nel secondo libro dove mostra subito tutta la sua potenza creando un Tulpa con la cera delle candele della Basilica del Sacro Cuore mentre ancora stava viaggiando in macchina per le strade di Parigi. In seguito viene rivelato che ricopre la carica di capo dei servizi segreti francesi e che da secoli manovra di nascosto i fili della politica in Europa. La sua aura \u00e8 grigia e sa di serpente.\n\u00c8 stato reso immortale da Aton, nel 1527.\nPur lavorando con Dee per gli Oscuri Signori dichiara di non condividere i metodi del mago inglese che lo hanno reso cinico e distaccato, come i suoi padroni, dimostrando di avere ancora umanit\u00e0 come mostra quando prova piet\u00e0 per la sorte di Nidhogg e tristezza nel rovinare la facciata di Notre-Dame, oppure rivolgendosi in maniera cordiale sia a Josh che a Billy the Kid ed esprimendo sincera amicizia nei confronti di Dagon. Non \u00e8 molto bravo a guidare ma a differenza di altri immortali come Nicholas Flamel si trova bene con la tecnologia moderna come i computer.\n\u00c8 il primo ad intuire, all'inizio del terzo libro, la spaccatura all'interno della fazione degli Oscuri Signori capendo che, seppure al comando, i padroni di Dee non sono amanti dagli altri Oscuri Signori. Capendo questo, Machiavelli si rifiuti di prendere ordini dai padroni di Dee ma solo da Aton.\nCaterina de Medici.\nViene nominata da Machiavelli e Dagon come uno degli immortali residenti a Parigi e non fedeli agli Oscuri Signori. Vive dalle parti di Due du Dragon e Machiavelli la definisce leale solo a se stessa.\nGiovanna D'Arco.\nHa sposato, in segreto, il Conte di Saint-Germain, con il quale vive a Parigi. Ha un'aura completamente d'argento puro, come Sophie, che profuma di lavanda. \u00c8 una grandissima amica di Scathach che l'ha salvata dal rogo e gli ha trasfuso il suo sangue rendendola immortale. Durante la trama finisce con l'amica nella preistoria per colpa di un portale, che poi si rivela essere il Regno d'Ombra di Marethyu.\nConte di Saint-Germain.\nVive a Parigi con sua moglie (Giovanna d'Arco). \u00c8 un cantante famoso. \u00c8 un Maestro del Fuoco ed addestra Sophie nella Magia del Fuoco. Nessuno sa come abbia fatto ad ottenere l'immortalit\u00e0. \u00c8 odiato da Tammuz e da Aoife e viene accusato di aver rubato a Prometeo la Magia del Fuoco cosa che lui stesso ammette di aver fatto. La sua aura odora di legna bruciata.\nPalamede.\nDetto il \"Saraceno\". Cavaliere della corte di Re Art\u00f9 \u00e8 stato reso immortale da Tammuz per punizione. Insieme a Shakespeare vive a Londra in una discarica costruita come fortezza. Tende a non schierarsi nei conflitti anche se quando costretto combatte per l'umanit\u00e0. Non prova un grande simpatia per Nicholas Flamel che incolpa per le moltissime morti mietute dal Dottor Dee nell'inseguire l'Alchimista. La sua aura sa di chiodi di garofano.\nWilliam Shakespeare.\nDetto il \"Bardo\". Vive a Londra, insieme a Palamede, in una discarica costruita come fortezza. La sua aura \u00e8 gialla e sa di limone. Asserisce di non credere nell'igiene personale tanto da non lavarsi mai puzzando sempre in maniera repellente. Palamede afferma che quando \u00e8 agitato gli piace cucinare anche se non ne \u00e8 minimamente capace.\nNel 1576, quando aveva solo 12 anni, fu apprendista di Flamel, che aveva una piccola libreria a Stratford. Poi si lasci\u00f2 convincere da Dee a diventare suo apprendista e, grazie a lui, divent\u00f2 un famoso poeta.\nEbbe tre figli: Susanna, la primogenita, e poi i gemelli Hamnet e Judith. Dee in qualche maniera aveva scoperto che Shakespeare avrebbe avuto dei gemelli e credendo che i suoi figli fossero i due della profezia aveva attirato a s\u00e9 il \"Bardo\". Nel 1596, a Londra, Dee propose alla moglie di Shakespeare di istruire i gemelli, ma il Risveglio uccise Hamnet (che aveva solo 11 anni). Da quel momento Shakespeare odia Dee \"in un modo che non puoi nemmeno cominciare a comprendere\".\nBilly the Kid.\nGiovane fuorilegge reso immortale da Quetzalcoatl, sta dalla parte degli Oscuri Signori ma dimostra di non aver paura di entrare in conflitto con il suo padrone. Collabora con Machiavelli. Sembra valutare l'idea di uccidere Quetzalcoatl per scongiurare l'ipotesi della revocazione della sua immortalit\u00e0.\nLa sua aura \u00e8 di colore rosso-violaceo ed ha un profumo esotico di pepe rosso di Caienna.\nNiten (Miyamoto Musashi).\nChiamato anche lo Spadaccino, vive a San Francisco ed \u00e8 un vecchio amico di Aoife. Possiede una casa galleggiante ormeggiata nella baia di Sausalito. \"\u00c8 senza dubbio il pi\u00f9 grande spadaccino del mondo, l'unico tra gli homines ad avere mai sconfitto Scathach in duello. ... Niten viaggia per il mondo e per i vicini Regni d'Ombra alla ricerca di avversari, soltanto per perfezionare le sue abilit\u00e0. Pare che sia stato reso immortale nel Diciassettesimo secolo da Benzaiten... Niten era noto anche con il nome di Miyamoto Musashi\".\nLa sua aura \u00e8 di colore blu e profuma di t\u00e8 verde, intenso e speziato. \u00c8 innamorato di Aoife e, alla fine, la sposa.\nVirginia Dare.\nUmana immortale statunitense, in possesso di un flauto magico potentissimo. Alleata e forse ex-amante di Dee. Viene descritta come una persona ambigua in quanto non schierata con nessuno nella guerra fra Antichi e Oscuri Signori, ma anche pericolosissima in quanto \u00e8 riuscita ad uccidere l'Antico Signore che le aveva concesso l'immortalit\u00e0 in modo da non farsela pi\u00f9 revocare e scatenando cos\u00ec le ire di Odino, amico di quell'Antico Signore.\nLa sua aura \u00e8 di colore verde chiaro e profuma di salvia. Insegna a Josh la Magia dell'Aria.\nBlack Hawk.\n\"Un nativo americano, alto, imponente, con la pelle ramata e i lineamenti scolpiti\"\". \u00c8 un amico di Billy the Kid e, come lui, appartiene a Quetzalcoatl. Il suo vero nome \u00e8 Ma-ka-tai-me-she-kia-kiak.\nDaniel Boone.\nHa una aura potentissima di colore grigio acciaio.\nGeronimo.\n\u00c8 un amico di Nicholas Flamel.\nFederico Barbarossa.\nSi trova a Chicago.\nRegina Zenobia.\nNel sesto libro, insieme all'amazzone Pyrgomache, va in pullman a San Francisco per aiutare i Flamel e i loro amici.\nPyrgomache.\n\u00c8 un'amazzone.\nNel sesto libro, insieme alla regina Zenobia, va in pullman a San Francisco per aiutare i Flamel e i loro amici.\nKhutulun.\nGuerriera nipote di Kublai Khan, addestrata da Scathach e poi da Aoife. Alleva cavalli nel Kentucky.\nDavy Crockett.\nSi trova a Seattle e, in auto, va a San Francisco per aiutare i Flamel e i loro amici.\nAltri umani.\nGemelli della leggenda.\nSophie e Josh hanno circa 15 anni e mezzo. Sono nati il 21 dicembre 1991 e sono figli di due archeologi, sempre impegnati nelle loro ricerche in giro per il mondo. Passano l'estate a San Francisco, ospiti di zia Agnes.\nSophie Newman.\n\u00c8 la sorella gemella di Josh ed \u00e8 la pi\u00f9 vecchia (\u00e8 nata 28 secondi prima). Possiede un'aura di argento puro che profuma di vaniglia. \u00c8 stata risvegliata da Ecate in California e possiede la Magia dell'Acqua (insegnata da Gilgamesh), dell'Aria (insegnata dalla Strega di Endor) e del Fuoco (insegnata dal conte Saint-Germain).\nNel quinto libro viene addestrata nella Magia della Terra da Tsagaglalal.\nJosh Newman.\nFratello gemello di Sophie, lavora nella libreria di Nick Fleming (Nicholas Flamel). La sua aura \u00e8 di oro puro, ancora pi\u00f9 rara di quella di Sophie, e profuma di arance. \u00c8 stato risvegliato da Marte a Parigi che gli ha passato anche le sue conoscenze militari. Utilizza la spada elementare Clarent e possiede la Magia dell'Acqua (insegnata da Gilgamesh) e del Fuoco (insegnata da Prometeo).\nNel quinto libro viene addestrato nella Magia dell'Aria da Virginia Dare. Alla fine del 6\u00b0 libro diventa Marethyu.\nRichard e Sara Newman.\nSono i genitori di Sophie e Josh. Archeologi famosi in tutto il mondo, con un incarico temporaneo all'Universit\u00e0 di San Francisco ed impegnati in uno scavo nello Utah. Alla fine si scoprono essere Iside e Osiride e che non sono i loro genitori naturali.\nZia Agnes.\nVive a San Francisco, a Pacific Heights; \u00e8 soprannominata da Josh \"Zia Agonia\". Ospita i gemelli durante la loro permanenza a San Francisco.\n\"\"La zia Agnes aveva ottantaquattro anni, e anche se la chiamavano \"zia\", in realt\u00e0 non c'era una parentela di sangue. ... Zia Agnes era una vecchietta dolce ma scorbutica...\"; \"Era una donna magra e ossuta, tutta spigoli, con le ginocchia nodose e le dita gonfie per l'artrite. In giovent\u00f9 era stata una grande bellezza, ma quella giovent\u00f9 era passata da un pezzo. Non si era mai sposata...\"\".\nIn realt\u00e0 si scoprir\u00e0 nel quinto libro che lei \u00e8 Tsagaglalal \"Colei Che Vigila\", moglie di Abramo il Mago.\nElle.\n\u00c8 un'amica di Sophie. Le piace Josh. Abita a New York.\nBernice.\n\u00c8 la proprietaria del Coffee Cup di San Francisco dove lavora Sophie.\nZia Christine.\nZia dei gemelli che vive a Montauk Point, dove vanno a trovarla ogni Natale."}
{"id": "4186285", "revid": "729019", "url": "https://it.wikipedia.org/wiki?curid=4186285", "title": "Archibald Cameron Macdonell", "text": "Biografia.\nI primi anni.\nArchibald Cameron Macdonell nacque a Windsor, nel Canada occidentale. Venne educato alla Trinity College School di Port Hope nell'Ontario, e poi pass\u00f2 al Royal Military College of Canada, di Kingston (Ontario) ove si diplom\u00f2 nel 1886, venendo assegnato alla Royal Artillery, ma dando le dimissioni poco dopo per ragioni familiari.\nLa carriera militare.\nIl 26 giugno 1886 rientr\u00f2 in servizio e divenne Tenente presso la Canadian Militia e poi ader\u00ec al Regular Canadian Army come Tenente nella fanteria a cavallo, un corpo presente in maniera permanente in Canada, il 6 aprile 1888.\nNel settembre del 1889 egli entr\u00f2 nella North-West Mounted Police, ove divenne aiutante. Egli ottenne quindi il comando della Divisione \"C\" e del distretto di Battleford. Egli fu volontario nel 2nd Battalion Canadian Mounted Rifles e prest\u00f2 servizio in Sudafrica durante la Seconda guerra boema nel gennaio del 1900, col grado di Capitano, poi promosso a Maggiore dal maggio del 1900. Per le azioni da lui compiute in questo contesto ottenne il Distinguished Service Order. Successivamente divenne comandante del 5th Battalion Canadian Mounted Rifles, per poi passare al comando del Lord Strathcona's Horse (Royal Canadians) regiment, nel periodo tra il marzo del 1907 e l'aprile del 1910 e nuovamente tra l'aprile del 1912 ed il dicembre del 1915.\nEgli fu comandante della 7th Canadian Infantry Brigade e della 1st Canadian Division durante la Prima guerra mondiale. Sir Archibald venne insignito del grado di Cavaliere Commendatore dell'Ordine del Bagno per il suo servizio durante il primo conflitto mondiale, dopo essere stato promosso Brigadiere Generale.\nNel libro \"Vimy\", Pierre Breton descrive cos\u00ec MacDOnnell negli anni della guerra in Francia:\nPer il suo valore, nel 1919 gli venne offerta una speciale spada da generale che oggi viene conservata presso il Royal Military College of Canada museum\nDal 1919 al 1925, venne nominato comandante del Royal Military College of Canada e fu di fatto il primo canadese ad ottenere il comando del College. Dopo il suo ritiro dall'esercito nel 1925, egli venne promosso Tenente Generale in riconoscimento della sua valente carriera. Dall'8 maggio 1922 sino alla sua morte nel gennaio del 1942 egli fu Colonnello onorario del Lord Strathcona's Horse.\nMor\u00ec come si \u00e8 detto nel 1942 e venne sepolto nel Catarqui Cemetery a Kingston (Ontario)."}
{"id": "4186286", "revid": "599013", "url": "https://it.wikipedia.org/wiki?curid=4186286", "title": "Jan Pech", "text": ""}
{"id": "4186291", "revid": "110157", "url": "https://it.wikipedia.org/wiki?curid=4186291", "title": "The Return of Amy Winehouse", "text": "The Return of Amy Winehouse \u00e8 un tour eseguito da Amy Winehouse nel 2011."}
{"id": "4186292", "revid": "647919", "url": "https://it.wikipedia.org/wiki?curid=4186292", "title": "Nureddin Pasci\u00e0", "text": ""}
{"id": "4186295", "revid": "767487", "url": "https://it.wikipedia.org/wiki?curid=4186295", "title": "Zden\u011bk Richter", "text": ""}
{"id": "4186298", "revid": "767487", "url": "https://it.wikipedia.org/wiki?curid=4186298", "title": "V\u00e1clav Titl", "text": ""}
{"id": "4186300", "revid": "913245", "url": "https://it.wikipedia.org/wiki?curid=4186300", "title": "Chrystyna Stuj", "text": "Ha preso parte ai Giochi olimpici di Londra 2012 dove ha ottenuto il suo record personale nei 200 metri piani (22\"66), grazie al quale \u00e8 riuscita ad arrivare in semifinale. Tuttavia, il successivo tempo di 22\"76 non le ha permesso di approdare in finale."}
{"id": "4186302", "revid": "729019", "url": "https://it.wikipedia.org/wiki?curid=4186302", "title": "John Burnett-Stuart", "text": "Biografia.\nEducato alla Repton School ed al Royal Military College, Sandhurst, John Burnett-Stuart divenne ufficiale nella Rifle Brigade nel 1895. Egli fu in servizio nella Frontiera nord-occidentale dell'India tra il 1897 ed il 1898. Tra il 1899 ed il 1902 venne trasferito in Sudafrica ove prest\u00f2 servizio nella Seconda guerra boera e dove nel 1900 ottenne il Distinguished Service Order.\nEgli prest\u00f2 servizio nella Prima guerra mondiale come General Staff Officer nel British Expeditionary Force raggiungendo il rango di Deputato Aiutante Generale al Quartier Generale delle forze armate britanniche in Francia nel 1917.\nDopo la guerra, nel 1919, egli venne nominato General Officer Commanding del distretto di Madras in India ove venne coinvolto nella repressione della Ribellione di Moplah a Malabar tra il 1921 ed il 1922. Su 10.000 guerriglieri coinvolti nelle rivolte ne vennero giustiziati 2.300.\nEgli torn\u00f2 nel Regno Unito e divenne Direttore delle Operazioni Militari e dell'Intelligence al War Office nel 1922 e quindi fu General Officer Commanding della 3rd Division nel 1926. Nel 1927 egli diresse degli esercizi con una forza meccanizzata sperimentale nella Piana di Salisbury nel Wiltshire. Egli venne nominato General Officer Commanding delle truppe britanniche in Egitto nel 1931 e General Officer Commanding-in-Chief del Southern Command nel 1934. Si ritir\u00f2 dal servizio attivo nel 1938, morendo nel 1958.\nEgli fu inoltre Aiutante di Campo Generale di re Giorgio V del Regno Unito dal 1935 al 1938 e Colonnello comandante del 1\u00ba battaglione della Rifle Brigade dal 1936 al 1945.\nFu Deputato Luogotenente per l'Aberdeenshire."}
{"id": "4186306", "revid": "767487", "url": "https://it.wikipedia.org/wiki?curid=4186306", "title": "Rudolf Klapka", "text": ""}
{"id": "4186313", "revid": "779347", "url": "https://it.wikipedia.org/wiki?curid=4186313", "title": "Chiesa dei Santi Antonio da Padova e Annibale Maria", "text": ""}
{"id": "4186318", "revid": "57342", "url": "https://it.wikipedia.org/wiki?curid=4186318", "title": "Giro di Lombardia 1988", "text": "Il Giro di Lombardia 1988, ottantaduesima edizione della corsa, fu disputata il 15 ottobre 1988, per un percorso totale di 260\u00a0km. Fu vinta dal francese Charly Mottet, giunto al traguardo con il tempo di 6h49'05\" alla media di 38,134\u00a0km/h.\nPresero il via da Como 177 ciclisti, 35 di essi portarono a termine la gara."}
{"id": "4186319", "revid": "599013", "url": "https://it.wikipedia.org/wiki?curid=4186319", "title": "Jaroslav Kraus", "text": ""}
{"id": "4186328", "revid": "298055", "url": "https://it.wikipedia.org/wiki?curid=4186328", "title": "Cattivik - Il videogioco", "text": ""}
{"id": "4186330", "revid": "767487", "url": "https://it.wikipedia.org/wiki?curid=4186330", "title": "Vojt\u011bch V\u011bchet", "text": ""}
{"id": "4186332", "revid": "767487", "url": "https://it.wikipedia.org/wiki?curid=4186332", "title": "The Life of Shakespeare", "text": "The Life of Shakespeare \u00e8 un film muto del 1914 diretto da Frank R. Growcott e J.B. McDowell. Fu l'ultima regia della breve carriera di McDowell.\nProduzione.\nIl film fu prodotto dalla British &amp; Colonial Kinematograph Company. Venne girato in Inghilterra, a Stratford-upon-Avon nel Warwickshire e a Walthamstow, a Londra.\nDistribuzione.\nDistribuito dalla Moving Pictures Sales Agency, usc\u00ec nelle sale cinematografiche britanniche nel febbraio 1914. Negli Stati Uniti, il film venne distribuito con il titolo \"Loves and Adventures in the Life of Shakespeare\"."}
{"id": "4186335", "revid": "779347", "url": "https://it.wikipedia.org/wiki?curid=4186335", "title": "Chiesa di Sant'Antonio da Padova (Terni)", "text": ""}
{"id": "4186336", "revid": "72396", "url": "https://it.wikipedia.org/wiki?curid=4186336", "title": "Bobby Campo", "text": "Ha inoltre interpretato il ruolo di Seth Branson nella serie tv \"Scream\".\nBiografia.\nBobby Campo \u00e8 nato nella citt\u00e0 della Virginia Occidentale Wheeling e risiede a St. Petersburg in Florida. Suo padre, di origini italiane, lavorava alla radio di Wheeling."}
{"id": "4186342", "revid": "767487", "url": "https://it.wikipedia.org/wiki?curid=4186342", "title": "Stigmastanolo", "text": "Lo stigmastanolo \u00e8 uno stanolo (uno sterolo saturo, formalmente ottenibile per idrogenazione del corrispondente sterolo, in questo caso lo stigmasterolo) trovato nelle piante."}
{"id": "4186350", "revid": "779347", "url": "https://it.wikipedia.org/wiki?curid=4186350", "title": "Chiesa di Sant'Antonio da Padova (Conegliano)", "text": ""}
{"id": "4186352", "revid": "125962958", "url": "https://it.wikipedia.org/wiki?curid=4186352", "title": "Samuele Longo", "text": "Carriera.\nClub.\nInizi.\nComincia a giocare nelle file del Quartier del Piave, societ\u00e0 di puro settore giovanile, prima di passare al Treviso, giocando la sua prima ed unica stagione negli Allievi nazionali.\nNel luglio 2009, dopo il fallimento del Treviso, passa all'Inter insieme al compagno Mame Thiam. Gioca met\u00e0 stagione nella Berretti nerazzurra prima di essere ceduto in prestito ai pari et\u00e0 del . In Emilia ha l'occasione di essere convocato per due incontri di Serie B senza scendere in campo. All'inizio della stagione 2010-2011 torna ad Appiano Gentile ed effettua la preparazione estiva in prima squadra con cui gi\u00e0 si era allenato la stagione precedente, invitato insieme ad altri giovani da Jos\u00e9 Mourinho. Segna al debutto con la Primavera contro l'Udinese entrando dalla panchina, tuttavia viene impiegato con scarsa continuit\u00e0 e nel gennaio 2011, dopo 11 presenze e 2 reti, passa in prestito al Genoa, dove realizza 3 gol in 9 presenze nella Primavera.\nInter.\nRientrato in casa nerazzurra nell'estate 2011, \u00e8 aggregato alla formazione Primavera allenata da Andrea Stramaccioni. Nella stagione regolare del Campionato di categoria segna 8 reti in 21 partite, oltre a 2 marcature nel Torneo di Viareggio e 4 nella NextGen Series: nella finale di questo torneo, realizza il temporaneo vantaggio contro l'Ajax e segna anche un rigore della lotteria conclusiva. Stramaccioni, che all'indomani viene nominato allenatore della prima squadra, fa esordire l'attaccante in Serie A: il 13 maggio 2012, subentra a Poli per l'ultimo quarto d'ora della sfida con la Lazio (terminata 3-1 in favore dei capitolini). A giugno, nella semifinale del Campionato Primavera, segna una tripletta nel 4-3 contro il Milan: va in gol anche nella finalissima, in cui i nerazzurri battono per 3-2 la stessa Lazio, toccando la quota di 20 gol in stagione.\nInteramente riscattato dai lombardi, il 9 agosto esordisce nelle coppe continentali giocando contro l'Hajduk Spalato nei preliminari di Europa League.\nIn quell'anno, nel 2012, \u00e8 stato inserito nella lista dei migliori calciatori nati dopo il 1991 stilata dalla rivista \"Don Bal\u00f3n\".\nEspanyol.\nIl 28 agosto il giocatore passa in prestito secco per una stagione all'Espanyol, militante nella Liga spagnola. Esordisce il 2 settembre successivo, realizzando il primo gol della sua squadra nella sconfitta per 3-2 sul campo del Levante. Il 16 settembre, alla sua seconda presenza con la maglia dell'Espanyol, realizza il suo secondo gol nella Liga spagnola nel 3-3 casalingo contro l'Athletic Bilbao, venendo successivamente espulso per la prima volta in carriera a causa dell'eccessiva esultanza. Il 9 aprile in uno scontro si procura una lussazione alla spalla destra ed \u00e8 costretto a saltare alcune partite.\nHellas Verona e Rayo Vallecano.\nDopo essere ritornato all'Inter, il 20 agosto 2013 passa in prestito all'Hellas Verona. Decide di indossare la maglia numero 7. Debutta in Serie A il 3 novembre nella vittoria per 2 a 1 contro il Cagliari. Il 5 dicembre segna il suo primo gol con la squadra veneta, nella partita del quarto turno di Coppa Italia persa per 4-1 sul campo della Sampdoria. Impiegato solo due volte in campionato, a gennaio chiede il trasferimento.\nIl 31 gennaio 2014, ultimo giorno di calciomercato, passa in prestito al Rayo Vallecano. Lascia la squadra madrilena a fine stagione, dopo aver disputato 9 partite nella Liga senza realizzare alcuna rete.\nCagliari e Frosinone.\nIl 7 luglio dello stesso anno cambia ancora casacca, tornando in Italia al Cagliari, sempre con la formula del prestito (con diritto di riscatto e contro-riscatto a favore dei nerazzurri). Il 23 agosto 2014 esordisce con la nuova maglia facendo il suo ingresso in campo al posto di Sau all'80\u00ba minuto del match valevole per il terzo turno di Coppa Italia contro il . Il 4 dicembre segna le sue prime due reti con la maglia dei \"rossobl\u00f9\" nella gara di Coppa Italia contro il Modena, partita vinta dai sardi ai calci di rigore per 9-8. Il 23 febbraio 2015 entra al posto di \u010cop nella partita Cagliari- propiziando il gol dell'1-2.\nSegna solo 2 gol in Coppa Italia in 29 partite dell'intera stagione che vede il club sardo retrocedere in B.\nDopo aver fatto ritorno all'Inter, partecipando al ritiro di Brunico e alla tourn\u00e9e in Cina, il 4 agosto 2015 si trasferisce in prestito con diritto di riscatto al Frosinone. In 18 partite di Serie A non segna neanche un gol. Al termine della stagione non riesce ad evitare la retrocessione della squadra ciociara in Serie B, tornando ancora una volta all'Inter.\nGli anni in Spagna e il ritorno in Italia.\nIl 16 luglio 2016, dopo aver rinnovato il contratto con l'Inter fino al 2020, viene ceduto al Girona in prestito gratuito con opzione per la cessione a titolo definitivo. Durante questa stagione riesce ad esprimersi su buoni livelli, risultando decisivo con i suoi gol per la rincorsa alla promozione in Liga, la prima in assoluto nella storia della societ\u00e0. In questa sua esperienza riesce inoltre per la prima volta a raggiungere la doppia cifra di gol in una singola stagione.\nRientrato all'Inter, svolge tutta la preparazione estiva sotto gli occhi dell'allenatore Spalletti, che gli fa giocare anche alcune amichevoli. Il 23 agosto 2017, per\u00f2, lascia i nerazzurri per andare in prestito nuovamente in Spagna, questa volta al Tenerife, militante in Segunda Divisi\u00f3n. Fa il suo esordio cinque giorni dopo il suo arrivo contro il Barcelona B, venendo inserito a partita in corso per sostituire l'infortunato Juan Villar e riuscendo a segnare il definitivo 3-0 per la sua squadra. Il 17 febbraio 2018 contro l'Alcorc\u00f2n sigla il gol che lo porta in doppia cifra per il secondo anno consecutivo, confermando una discreta vena realizzativa nel campionato cadetto spagnolo. Nell'ultima parte di campionato un infortunio non gli permette di migliorare le 12 marcature stagionali messe a segno la stagione passata con il Girona, chiudendo con un tranquillo 11\u00ba posto in campionato e con 24 presenze e 12 reti.\nTorna nuovamente all'Inter, che il 5 luglio 2018 lo invia in prestito all'Huesca, societ\u00e0 neopromossa in Primera Divisi\u00f3n, facendo cos\u00ec, a distanza di 5 stagioni, ritorno nella massima serie. Debutta nella prima giornata di campionato contro l'Eibar, fornendo l'assist per il definitivo 2-1. In 15 partite di campionato mette a segno l'unica rete il 16 dicembre nel 2-2 interno contro il Villarreal.\nIl 30 gennaio 2019 fa ritorno in Italia venendo ceduto in prestito alla in Serie B; ha modo di giocare solo 4 incontri di cui solo il primo da titolare. A fine stagione torna all'Inter e, prendendo parte al ritiro di Lugano e alla tourn\u00e9e asiatica dei nerazzurri, ha modo di giocare da titolare le amichevoli estive facendo vincere l'International Super Cup contro il PSG grazie a un suo gol nel finale.\nIl 16 agosto dello stesso anno viene ceduto al in prestito con obbligo di riscatto. Dopo 15 presenze totali e 1 gol segnato in Coppa di Spagna, il 31 gennaio 2020 torna in Italia, questa volta in prestito al in Serie B. Il 15 febbraio segna il primo gol nel campionato italiano - e il quarto in assoluto contando i tre realizzati in Coppa Italia con Verona e Cagliari - trasformando un calcio di rigore nel 2-2 contro la Virtus Entella; si ripete poi su azione nell'1-2 contro il Pisa e nell'1-1 con il Cosenza. Mette insieme quindi 17 presenze e 4 gol prima di tornare all\u2019Inter.\nVicenza.\nIl 5 ottobre 2020, firmando un contratto triennale, passa al a titolo definitivo per 400.000 euro, ossia l'equivalente del cartellino, lasciando cos\u00ec l' dopo nove stagioni in prestito tra Italia e Spagna. Segna il suo primo gol il 28 novembre in Empoli-Vicenza 2-2. Saranno 3 i gol segnati in 24 partite e in questa stagione ha modo di superare le 200 presenze con i club.\nIl 31 gennaio 2022 passa in prestito al Modena.\nNazionale.\nDebutta nelle nazionali giovanili con l'under-19 dove conta una sola presenza, poich\u00e9 poco tempo dopo viene convocato nella nazionale under-20 da Luigi Di Biagio, con la quale realizza 2 gol in 6 partite.\nIl 25 aprile 2012 l'allenatore della rappresentativa under-21 Ciro Ferrara lo convoca e lo fa debuttare nella partita amichevole contro la Scozia; entrato a poco meno di dieci minuti dal termine, ha il tempo di siglare il suo primo gol con la maggiore selezione giovanile. Il 6 settembre gioca la gara valida per le qualificazioni agli Europei U-21 2013, nel 7-0 con cui gli azzurri sconfiggono il Liechtenstein. Il 13 novembre gioca la amichevole disputata a Siena dalla Nazionale under-21 di calcio dell'Italia contro la Spagna, entrando al primo minuto della ripresa e segnando il gol del momentaneo 1-2. Si ripete il 9 settembre 2014, segnando il gol del 6-1 nella gara delle qualificazioni europee contro (gara poi terminata 7-1 per gli \"azzurrini\") e il seguente 14 ottobre, nella vittoria per 3-1 contro i pari et\u00e0 della Slovacchia, pur giocando solamente gli ultimi tredici minuti.\nStatistiche.\nPresenze e reti nei club.\n\"Statistiche aggiornate al 23 febbraio 2022\""}
{"id": "4186354", "revid": "173469", "url": "https://it.wikipedia.org/wiki?curid=4186354", "title": "Mar\u00eda Francisca de Palafox", "text": ""}
{"id": "4186356", "revid": "173469", "url": "https://it.wikipedia.org/wiki?curid=4186356", "title": "Cipriano de Palafox", "text": ""}
{"id": "4186357", "revid": "287451", "url": "https://it.wikipedia.org/wiki?curid=4186357", "title": "Sindaci di Matera", "text": "Di seguito l'elenco cronologico dei sindaci di Matera e delle altre figure apicali equivalenti che si sono succedute nel corso della storia."}
{"id": "4186358", "revid": "779347", "url": "https://it.wikipedia.org/wiki?curid=4186358", "title": "Chiesa di Sant'Antonio da Padova (Castelnovo Bariano)", "text": ""}
{"id": "4186359", "revid": "93556", "url": "https://it.wikipedia.org/wiki?curid=4186359", "title": "Medaglia per lo sviluppo delle ferrovie", "text": "La medaglia per lo sviluppo delle ferrovie \u00e8 un premio statale della Federazione Russa.\nStoria.\nLa medaglia \u00e8 stata istituita il 9 luglio 2007.\nAssegnazione.\nLa medaglia \u00e8 assegnata ai cittadini per il loro contributo allo sviluppo del trasporto ferroviario nella Federazione Russa e per il grande contributo alla formazione, ricerca e ad altre attivit\u00e0 volte a migliorare l'efficienza ferroviaria. La medaglia, di regola, viene assegnato a coloro che hanno il titolo onorifico di \"lavoratore nei trasporti onorato della Federazione Russa\". La medaglia pu\u00f2 anche essere assegnato a cittadini stranieri per altissimi meriti nel campo dello sviluppo del trasporto ferroviario nella Federazione Russa."}
{"id": "4186366", "revid": "1649409", "url": "https://it.wikipedia.org/wiki?curid=4186366", "title": "Medaglia per il lavoro in agricoltura", "text": "La medaglia per il lavoro in agricoltura \u00e8 un premio statale della Federazione Russa.\nStoria.\nLa medaglia \u00e8 stata istituita il 10 marzo 2004.\nAssegnazione.\nLa medaglia \u00e8 assegnata ai cittadini della Federazione Russa per importanti contributi allo sviluppo del settore agro-industriale, nella formazione, nella ricerca e nelle altre attivit\u00e0 volte a migliorare l'efficienza della produzione agricola. La medaglia, di regola, viene assegnato a coloro che hanno il titolo onorifico di \"Operaio dell'Agricoltura Onorato della Federazione russa\". Pu\u00f2 anche essere concesso a cittadini stranieri che producono prodotti agricoli sul territorio della Federazione Russa, per altissimi meriti nello sviluppo del settore agro-industriale della Federazione Russa."}
{"id": "4186376", "revid": "3115", "url": "https://it.wikipedia.org/wiki?curid=4186376", "title": "Cogno (unit\u00e0 di misura)", "text": "Il cogno (al plurale cogni o cogna) \u00e8 un'antica unit\u00e0 di misura di capacit\u00e0 destinata ad indicare la quantit\u00e0 di vino o di olio da pagare per il noleggio del frantoio.\nEssa poteva avere dimensioni diverse a seconda del periodo storico e delle localit\u00e0.\nIl pi\u00f9 diffuso \u00e8 il cogno fiorentino equivalente a dieci barili ovvero a circa 450 litri.\nQuesto cogno aveva come suoi sottomultipli l'orcio corrispondente alla sua dodicesima parte e il sestario corrispondente alla sua sesta parte."}
{"id": "4186377", "revid": "110157", "url": "https://it.wikipedia.org/wiki?curid=4186377", "title": "Bencubbin", "text": "Bencubbin \u00e8 una citt\u00e0 situata nella regione di Wheatbelt, in Australia Occidentale; essa si trova 270 chilometri a est di Perth ed \u00e8 la sede della Contea di Mount Marshall. Al censimento del 2006 contava 160 abitanti."}
{"id": "4186378", "revid": "110157", "url": "https://it.wikipedia.org/wiki?curid=4186378", "title": "FutureSex/LoveShow", "text": "FutureSex/LoveShow \u00e8 il terzo tour del cantante Justin Timberlake, svoltosi nel 2007 a supporto del suo secondo album \"FutureSex/LoveSounds\".\nRegistrazioni.\nIl concerto, in accordo con HBO \u00e8 stato ripreso durante la tappa del 16 agosto 2007 a New York City. Il concerto, il making of e tanti altri contenuti speciali sono stati raccolti nel DVD \"Justin Timberlake: FutureSex/LoveShow Live in Madison Square Garden.\""}
{"id": "4186379", "revid": "1649409", "url": "https://it.wikipedia.org/wiki?curid=4186379", "title": "Medaglia per il salvataggio di una vita", "text": "La medaglia per il salvataggio di una vita \u00e8 un premio statale della Federazione Russa.\nStoria.\nLa medaglia \u00e8 stata istituita il 2 marzo 1994 ed \u00e8 stata assegnata per la prima volta l'11 novembre 1994.\nAssegnazione.\nLa medaglia viene assegnato ai cittadini per aver salvato in caso di calamit\u00e0 naturali, sulle acque, sotto terra, negli incendi e in altre circostanze che comportano un rischio per la vita. La medaglia pu\u00f2 essere concessa postumo."}
{"id": "4186380", "revid": "110157", "url": "https://it.wikipedia.org/wiki?curid=4186380", "title": "Mukinbudin", "text": "Mukinbudin \u00e8 una citt\u00e0 situata nella regione di Wheatbelt, in Australia Occidentale; essa si trova 290 chilometri a est di Perth ed \u00e8 la sede della Contea di Mukinbudin. Al censimento del 2006 contava 281 abitanti."}
{"id": "4186381", "revid": "61051", "url": "https://it.wikipedia.org/wiki?curid=4186381", "title": "Junkers E.II", "text": ""}
{"id": "4186382", "revid": "74415", "url": "https://it.wikipedia.org/wiki?curid=4186382", "title": "Automotrice ABe 4/4 I", "text": ""}
{"id": "4186385", "revid": "339392", "url": "https://it.wikipedia.org/wiki?curid=4186385", "title": "Brani musicali sull'A.S. Roma", "text": ""}
{"id": "4186386", "revid": "110157", "url": "https://it.wikipedia.org/wiki?curid=4186386", "title": "Narembeen", "text": "Narembeen \u00e8 una citt\u00e0 situata nella regione di Wheatbelt, in Australia Occidentale; essa si trova 290 chilometri a est di Perth ed \u00e8 la sede della Contea di Narembeen. Al censimento del 2006 contava 469 abitanti."}
{"id": "4186388", "revid": "74415", "url": "https://it.wikipedia.org/wiki?curid=4186388", "title": "Automotrice BB ABe 4/4", "text": ""}
{"id": "4186396", "revid": "984922", "url": "https://it.wikipedia.org/wiki?curid=4186396", "title": "Narrogin", "text": "Narrogin \u00e8 una citt\u00e0 situata nella regione di Wheatbelt, in Australia Occidentale; essa si trova 190 chilometri a sud-est di Perth ed \u00e8 la sede della Citt\u00e0 di Narrogin. Bench\u00e9 non ne faccia formalmente parte, Narrogin \u00e8 anche la sede della Contea di Narrogin. Al censimento del 2006 contava 4.238 abitanti."}
{"id": "4186397", "revid": "767487", "url": "https://it.wikipedia.org/wiki?curid=4186397", "title": "Colin Miller (giocatore di football americano)", "text": "Carriera.\nPittsburgh Steelers (2011).\nUsc\u00ec dal college ma non venne scelto al draft NFL. Il 27 luglio firm\u00f2 con gli Steelers, ma il 3 settembre venne svincolato.\nOakland Raiders (2012-presente).\nIl 7 maggio firm\u00f2 come free agent con i Raiders. Il 31 agosto venne svincolato ma il 2 settembre firm\u00f2 con la squadra di pratica dei Raiders. Il 23 ottobre venne svincolato."}
{"id": "4186399", "revid": "1347902", "url": "https://it.wikipedia.org/wiki?curid=4186399", "title": "Medaglia per distinzione nella protezione dei confini di Stato", "text": "La medaglia per distinzione nella protezione dei confini di Stato \u00e8 un premio statale della Federazione Russa.\nStoria.\nLa medaglia \u00e8 stata istituita il 2 marzo 1994.\nAssegnazione.\nLa medaglia \u00e8 assegnata ai soldati del servizio di guardia nei confini della Russia, cos\u00ec come ad altri cittadini, per le imprese di combattimento e per servizi speciali resi in materia di protezione dei confini di Stato della Federazione Russa; per il coraggio e la dedizione visualizzati in operazioni di combattimento durante l'arresto dei violatori dei confini di Stato della Federazione Russa, per la leadership nella protezione dell'integrit\u00e0 dei confini di Stato della Federazione Russa, per la visualizzazione di un alto grado di vigilanza e per azioni che hanno portato all'arresto dei violatori dei confini di Stato della Federazione Russa, per l'ottima performance delle funzioni in materia di protezione dei confini di Stato della Federazione Russa, per l'assistenza attiva al Servizio federale di sicurezza nei suoi sforzi per proteggere i confini di Stato della Federazione Russa."}
{"id": "4186401", "revid": "287204", "url": "https://it.wikipedia.org/wiki?curid=4186401", "title": "Northam (Australia)", "text": "Northam \u00e8 una citt\u00e0 situata nella regione di Wheatbelt, in Australia Occidentale; essa si trova 95 chilometri a est di Perth ed \u00e8 la sede della Contea di Northam. Al censimento del 2006 contava 6.009 abitanti."}
{"id": "4186403", "revid": "76069", "url": "https://it.wikipedia.org/wiki?curid=4186403", "title": "Chincha", "text": ""}
{"id": "4186404", "revid": "1543377", "url": "https://it.wikipedia.org/wiki?curid=4186404", "title": "Nungarin", "text": "Nungarin \u00e8 una citt\u00e0 situata nella regione di Wheatbelt, in Australia Occidentale; essa si trova 280 chilometri a est di Perth ed \u00e8 la sede della Contea di Nungarin. Al censimento del 2006 contava 142 abitanti."}
{"id": "4186405", "revid": "767487", "url": "https://it.wikipedia.org/wiki?curid=4186405", "title": "Pingelly", "text": "Pingelly \u00e8 una citt\u00e0 situata nella regione di Wheatbelt, in Australia Occidentale; essa si trova 160 chilometri a sud-est di Perth ed \u00e8 la sede della Contea di Pingelly. Al censimento del 2006 contava 814 abitanti."}
{"id": "4186406", "revid": "287204", "url": "https://it.wikipedia.org/wiki?curid=4186406", "title": "Lucas Nix", "text": "Carriera professionistica.\nOakland Raiders.\nNix firm\u00f2 il 4 maggio 2012 un contratto triennale per un totale di 1,44 milioni di dollari come free agent con gli Oakland Raiders, dopo non esser stato scelto al draft NFL 2012. Debutt\u00f2 come professionista il 30 dicembre dello stesso anno contro i San Diego Chargers e quella fu l'unica partita che gioc\u00f2 nella sua stagione da rookie. Nella settimana 2 del 2013 contro i Jacksonville Jaguars nel 3\u00ba quarto si infortun\u00f2 alla caviglia e fu costretto ad uscire dal campo. Chiuse la stagione giocando 14 partite di cui 10 da titolare con attribuite 3 penalit\u00e0 che causarono la perdita di 20 yard.\nVittorie e premi.\n\"Nessuno\""}
{"id": "4186407", "revid": "287204", "url": "https://it.wikipedia.org/wiki?curid=4186407", "title": "Quairading", "text": "Quairading \u00e8 una citt\u00e0 situata nella regione di Wheatbelt, in Australia Occidentale; essa si trova 160 chilometri a est di Perth ed \u00e8 la sede della Contea di Quairading. Al censimento del 2006 contava 596 abitanti."}
{"id": "4186408", "revid": "47767", "url": "https://it.wikipedia.org/wiki?curid=4186408", "title": "Alture di Colletorto", "text": ""}
{"id": "4186410", "revid": "47767", "url": "https://it.wikipedia.org/wiki?curid=4186410", "title": "Entroterre", "text": ""}
{"id": "4186411", "revid": "47767", "url": "https://it.wikipedia.org/wiki?curid=4186411", "title": "Montagne d'Alterac", "text": ""}
{"id": "4186412", "revid": "47767", "url": "https://it.wikipedia.org/wiki?curid=4186412", "title": "Selva Pinargento", "text": ""}
{"id": "4186413", "revid": "685456", "url": "https://it.wikipedia.org/wiki?curid=4186413", "title": "Medaglia per distinzione nella protezione dei confini", "text": ""}
{"id": "4186414", "revid": "287204", "url": "https://it.wikipedia.org/wiki?curid=4186414", "title": "Tammin", "text": "Tammin \u00e8 una citt\u00e0 situata nella regione di Wheatbelt, in Australia Occidentale; essa si trova 180 chilometri a est di Perth ed \u00e8 la sede della Contea di Tammin. Al censimento del 2006 contava 168 abitanti."}
{"id": "4186415", "revid": "47767", "url": "https://it.wikipedia.org/wiki?curid=4186415", "title": "Massiccio Roccianera", "text": ""}
{"id": "4186418", "revid": "47767", "url": "https://it.wikipedia.org/wiki?curid=4186418", "title": "Gorgia Rovente", "text": ""}
{"id": "4186419", "revid": "47767", "url": "https://it.wikipedia.org/wiki?curid=4186419", "title": "Boscovespro", "text": ""}
{"id": "4186420", "revid": "47767", "url": "https://it.wikipedia.org/wiki?curid=4186420", "title": "Montagne Crestarossa", "text": ""}
{"id": "4186422", "revid": "47767", "url": "https://it.wikipedia.org/wiki?curid=4186422", "title": "Rovotorto Settentrionale", "text": ""}
{"id": "4186423", "revid": "47767", "url": "https://it.wikipedia.org/wiki?curid=4186423", "title": "Capo di Rovotorto", "text": ""}
{"id": "4186424", "revid": "47767", "url": "https://it.wikipedia.org/wiki?curid=4186424", "title": "Palude del Dolore", "text": ""}
{"id": "4186425", "revid": "47767", "url": "https://it.wikipedia.org/wiki?curid=4186425", "title": "Lunargenta", "text": ""}
{"id": "4186426", "revid": "47767", "url": "https://it.wikipedia.org/wiki?curid=4186426", "title": "Forgiardente", "text": ""}
{"id": "4186427", "revid": "767487", "url": "https://it.wikipedia.org/wiki?curid=4186427", "title": "Venuto al mondo (film)", "text": "Venuto al mondo \u00e8 un film del 2012 diretto da Sergio Castellitto, adattamento cinematografico dell'omonimo romanzo di Margaret Mazzantini.\nIl film ha per protagonisti Pen\u00e9lope Cruz e Emile Hirsch.\nTrama.\nNel 2009 Gemma decide di partire dall'Italia per Sarajevo portando con s\u00e9 il figlio adolescente Pietro; all'aeroporto viene accolta dall'amico fraterno Gojko, un poeta bosniaco che ai tempi delle Olimpiadi invernali del 1984 le fece conoscere il fotografo Diego, con cui lei visse un'appassionata storia d'amore, sebbene tormentata dalla scoperta della propria sterilit\u00e0 e dal ricorso alla maternit\u00e0 surrogata di una ragazza bosniaca.\nIl film si svolge su tre piani temporali che si intrecciano: quello attuale (2009), l'epoca in cui nasce la storia (1984) e i primi anni della guerra dei Balcani (1992).\nProduzione.\nLe riprese del film iniziarono nel settembre 2011 tra Roma, Torino, Sarajevo e Curzola. Il film \u00e8 una co-produzione internazionale tra Italia e Spagna, sostenuta del Ministero per i Beni e le Attivit\u00e0 Culturali (MiBAC).\nLa location della scena finale non \u00e8 Curzola (come riportato nella rassegna stampa) ma \u00e8 Planchetta, un piccolo isolotto a nord di Curzola.\nA differenza dei suoi film precedenti, Castellitto stavolta per le riprese si \u00e8 affidato ad una cinepresa digitale, la Arri Alexa.\nDistribuzione.\nIl film viene presentato in anteprima mondiale al Toronto International Film Festival nel settembre 2012. In Italia viene distribuito da Medusa Film l'8 novembre 2012.\nVenuto al mondo - extended version.\nNell'aprile 2014, in prima visione su Sky Atlantic, \u00e8 andata in onda una versione estesa della pellicola, divisa in cinque capitoli: \"Amore\", \"Maternit\u00e0\", \"Guerra\", \"Separazione\" e \"Pace\"."}
{"id": "4186428", "revid": "47767", "url": "https://it.wikipedia.org/wiki?curid=4186428", "title": "Roccavento", "text": ""}
{"id": "4186429", "revid": "767487", "url": "https://it.wikipedia.org/wiki?curid=4186429", "title": "Dominic James", "text": ""}
{"id": "4186435", "revid": "1652635", "url": "https://it.wikipedia.org/wiki?curid=4186435", "title": "Renato Tofani", "text": "Carriera.\nGiocatore.\nCresciuto calcisticamente nelle giovanili della Roma, nel 1937 viene ceduto alla Lazio, ma non riusc\u00ec mai ad esordire in prima squadra, collezionando solo presenze nella squadra riserve della societ\u00e0 biancoceleste.\nNel 1939 fu ceduto al , dove disput\u00f2 il campionato di Serie C.\nDopo la guerra, durante la quale fu anche fatto prigioniero, disput\u00f2 sempre campionati di Serie C. Nel maggio del 1946 si accas\u00f2 al Foligno, e nell'agosto dello stesso anno venne ceduto alla , mentre nel 1947 pass\u00f2 al Frosinone dove ebbe il doppio ruolo di giocatore-allenatore, ritirandosi dal calcio giocato a fine stagione.\nAllenatore.\nDopo il doppio ruolo di giocatore-allenatore del Frosinone, nel 1948 siede sulla panchina del Formia, mentre l'anno successivo \u00e8 chiamato a Torre Annunziata alla guida della Torrese, dove ha in rosa Klein, Kaffenigg e Secondo Rossi. Dalla stessa societ\u00e0 sar\u00e0 richiamato nel 1952, dove alla 20\u00aa giornata sostituisce Ruggero Zanolla, dopo aver guidato nel frattempo e . Successivamente \u00e8 chiamato sulla panchina dello Stabia appena retrocesso dalla Serie B, e dopo un anno in IV Serie al Melfi, guida in Serie C Campobasso e Marsala, con l'intermezzo di pochi mesi al in Serie D quando viene esonerato a favore di Raffaele Pierini.\nNel 1963 approda al Taranto, che guider\u00e0 a fasi alterne fino al 1967, per poi essere richiamato a guidarlo dal 1969 al 1970 nel campionato cadetto, dopo la breve parentesi al Powerlines di Johannesburg in Sudafrica del 1968.\nNel marzo del 1971 allena nuovamente all'estero, dove \u00e8 chiamato alla guida del Montr\u00e9al Olympique, squadra canadese della NASL, la massima serie calcistica americana, dove porter\u00e0 con s\u00e9 Francesco Gallina, da cui si dimetter\u00e0 dopo pochi mesi.\nRitorna al Taranto nel 1973 ricoprendo la carica di Segretario Generale."}
{"id": "4186436", "revid": "62004", "url": "https://it.wikipedia.org/wiki?curid=4186436", "title": "Giro di Lombardia 1987", "text": "Il Giro di Lombardia 1987, ottantunesima edizione della corsa, fu disputata il 17 ottobre 1987, per un percorso totale di 265\u00a0km. Fu vinta dall'italiano Moreno Argentin, giunto al traguardo con il tempo di 6h52'10\" alla media di 38,577\u00a0km/h.\nPresero il via da Como 177 ciclisti, 27 di essi portarono a termine la gara. \u00c8 tuttora l'ultima edizione del Giro di Lombardia chiusasi in Piazza Duomo a Milano."}
{"id": "4186437", "revid": "767487", "url": "https://it.wikipedia.org/wiki?curid=4186437", "title": "Grip (film 1915)", "text": "Grip \u00e8 un cortometraggio muto del 1915 diretto da Maurice Elvey.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla Renters, usc\u00ec nelle sale cinematografiche britanniche nel luglio 1915."}
{"id": "4186441", "revid": "298229", "url": "https://it.wikipedia.org/wiki?curid=4186441", "title": "Melvin Sheppard", "text": ""}
{"id": "4186445", "revid": "767487", "url": "https://it.wikipedia.org/wiki?curid=4186445", "title": "Pallavolo maschile ai Giochi dell'Estremo Oriente", "text": "Il campionato di pallavolo maschile ai Giochi dell'Estremo Oriente fu disputato in tutte le edizioni con una cadenza, inizialmente biennale, poi quadriennale durante i Giochi dell'Estremo Oriente. Venne introdotto nel 1913, anno in cui ebbero inizio i primi Giochi dell'Estremo Oriente."}
{"id": "4186446", "revid": "122889660", "url": "https://it.wikipedia.org/wiki?curid=4186446", "title": "Episodi di Squadra antimafia - Palermo oggi (quarta stagione)", "text": "La quarta stagione della serie televisiva Squadra antimafia - Palermo oggi \u00e8 stata trasmessa in prima visione in Italia da Canale 5 dal 10 settembre al 19 novembre 2012.\nIl rapimento di Rosy.\nTrama.\nUn anno dopo l'arresto di Rosy Abate le cose alla Duomo sono molto cambiate grazie all'arrivo di un nuovo uomo all'interno della squadra, l'ispettore Gaetano Palladino, ma soprattutto da qualche mese a causa della gravidanza della Mares, ormai diventata la compagna del vicequestore Calcaterra. In questa prima puntata la Duomo \u00e8 sulle tracce di un vecchio latitante Don Ninuzzo, uno dei capi della Commissione Regionale di Cosa Nostra, di ritorno a Palermo scortato da un commando su un treno regionale, ma prima che la squadra possa trarlo in arresto, un misterioso killer apre il fuoco uccidendo i gangster e ferendo Serino che morir\u00e0 tra le braccia di Pietrangeli, il suo migliore amico, mentre Calcaterra tenta invano di inseguire l'assassino che intanto ha gi\u00e0 fatto perdere le proprie tracce. A questo punto la squadra \u00e8 chiamata a fare i conti con questa nuova e gravissima perdita mentre Claudia cerca inutilmente di portare Rosy a collaborare, anche se quest'ultima nonostante abbia recuperato il rapporto con la sua vecchia amica si rifiuta di testimoniare (la Mares \u00e8 anche impegnata nell'affido del piccolo Leonardo che sta creando non pochi problemi al rapporto tra Claudia e Calcaterra). Questi ultimi intanto identificano i fratelli Dante e Armando Mezzanotte, da poco stabilitisi a Palermo, come possibili mandanti dell'omicidio di Don Ninuzzo (in effetti sono stati davvero loro ma per la squadra \u00e8 un'impresa quasi impossibile provarlo a causa di un legame di parentela tra il vecchio boss e i due fratelli che non spiegherebbe il movente dell'assassinio). Per fortuna c'\u00e8 una new entry chiamata a rimpiazzare Serino, l'ispettrice Francesca Leoni in arrivo dall'antidroga di Roma. Il misterioso killer colpisce ancora e questa volta tocca al vecchio Don Turriello, rintanatosi nel suo rifugio di montagna: il boss viene preso in ostaggio e consegnato ai fratelli Mezzanotte che dopo averlo torturato cercano di farsi dire un misterioso nome che sarebbe in possesso di informazioni ben precise su qualcosa di losco e di cui i due boss vogliono entrare in possesso. Don Turriello fa il nome Rosy Abate e a questo punto gli viene dato il colpo di grazia. Intanto Rosy in carcere fa la conoscenza di Ilaria La Viola, una ragazza dai risvolti un po' drammatici. La squadra trova quindi un modo per incriminare i fratelli Mezzanotte in modo da guadagnare tempo ed indagare sulla morte dei due vecchi boss, e dopo aver setacciato la zona di spaccio, Calcaterra riesce a prendere in custodia Armando, che con l'aiuto del suo legale riesce per\u00f2 a tirarsi fuori presto dai guai in mancanza di prove effettive a suo carico: a questo punto \u00e8 chiaro che non sar\u00e0 facile incriminare i Mezzanotte anche perch\u00e9 la perquisizione al loro locale a Mondello fatta in precedenza non ha avuto molto successo. Claudia intanto \u00e8 impegnata a far fronte ad una possibile leucemia del piccolo Leonardo a cui deve necessariamente essere fatto un trapianto del midollo da parte di sua madre, Rosy viene quindi ricontattata dal carcere per aiutare suo figlio a sopravvivere e con l'aiuto di Claudia si stabilisce in ospedale per l'intervento. Intanto il giudice Pulvirenti dimostra come Filippo De Silva sia ricoverato in un ospedale psichiatrico e che non sia pi\u00f9 capace di intendere e di volere a causa di un probabile tumore al cervello che non gli permette n\u00e9 di ricordare n\u00e9 tanto meno di rinnegare la sua vecchia alleanza con Rosy Abate (per farlo, sostiene il medico, De Silva dovrebbe ritrovarsi faccia a faccia con una sua vecchia conoscenza e quindi Rosy riceve una visita in ospedale). De Silva completamente fuori di s\u00e9 le parla di nuovo di quella famosa \"Lista Greco\" di cui i fratelli Mezzanotte vogliono entrare in possesso e per farlo sono disposti ad uccidere Rosy. Quest'ultima turbata dice di non comprendere in quanto la Lista \u00e8 stata sequestrata dalla Duomo qualche tempo fa, ma De Silva conscio di quello che ha appena detto se ne va abbandonando Rosy al suo destino (la Duomo per\u00f2 ha ascoltato la conversazione tra i due, e capiscono che Rosy era riuscita a tenersi un pezzo importante della Lista e che De Silva era riuscito a capirlo in tempo). A questo punto diventa ormai chiaro cosa stanno cercando i Mezzanotte e perch\u00e9 hanno fatto uccidere i due vecchi boss, ma ormai \u00e8 troppo tardi: infatti, grazie ad una soffiata, un commando con a capo Armando Mezzanotte fa irruzione nell'ospedale massacrando 7 persone tra medici e agenti di polizia. Durante la sparatoria, la squadra riesce a sopravvivere ma Claudia rimane gravemente ferita durante una colluttazione con la propria auto e viene trasferita subito in ospedale, Armando intanto prende Rosy in custodia e con l'ausilio di un furgone riesce a fuggire.\nAffari.\nTrama.\nRosy Abate \u00e8 prigioniera dei fratelli Mezzanotte, che hanno scoperto dal boss Frank Turiello che lei \u00e8 in possesso di una parte della lista Greco, che ha nascosto e che non ha ceduto alle forze dell'ordine. E se Dante \u00e8 con la donna pi\u00f9 calmo e riflessivo, Armando \u00e8 crudele e arrogante, come la sua natura gli impone. Intanto, all'ospedale, Claudia Mares, dopo un controllo, scopre, insieme al suo fidanzato Domenico Calcaterra, che il bambino che aspettano \u00e8 ancora vivo, \u00e8 sano e cresce bene nella pancia della vicequestore. Per\u00f2, lei, deve stare a riposo e cos\u00ec i medici decidono di farla restare per alcuni giorni in ospedale. Gaetano Palladino, detto ormai solo \"Palla\", chiede a Calcaterra di poter rientrare in servizio a tutti gli effetti, e se dapprima Domenico dice di no, ricordandogli che lui beveva e prendeva psicofarmaci mentre lavorava, poi accetta la proposta. Rosy, intanto, non dice dove ha nascosto la lista, fingendo che quello che Turiello ha rivelato, \u00e8 solo una notizia falsa. Dante, perch\u00e9 il suo ostaggio stia bene e possa finalmente parlare, la fa curare, chiamando un dottore, per medicarle una ferita che si sta infettando. La Duomo si fa scoprire dai Mezzanotte davanti al loro night-club, perch\u00e9 sono certi che i responsabili della morte di don Ninnuzzo, di Frank e del rapimento dell'Abate siano proprio loro. Per\u00f2, un volto noto, torna per creare problemi. Cosimo Saluzzo, il detenuto che, due anni prima, assassin\u00f2 in carcere il primo dei fratelli Abate, Nardo, per conto dei Manzella: \u00e8 uscito di galera e, ora che il clan a cui apparteneva \u00e8 stato completamente sradicato da Rosy un anno prima, si \u00e8 alleato con Dante e Armando e, con un abile stratagemma, distrae Sandro Pietrangeli e Francesca Leoni, mentre i fratelli escono indisturbati dal night, facendo perdere le loro tracce. Domenico si reca nel centro psichiatrico dove Filippo De Silva \u00e8 rinchiuso, chiedendogli quel \u00e8 la parte mancante della lista, ma lui non sa niente. Sembra che l'operazione in cui hanno dovuto togliergli una parte del cervello per un tumore, gli abbia davvero fatto perdere la memoria, ma gli articoli sui giornali che legge gli fanno ricordare qualcosa e gli fanno capire quanto contasse prima d'ora per lui la lista Greco, e cosa Rosy fosse per lui: una nemica. Armando Mezzanotte, mandato dal fratello, con altri sicari, danno un chiaro segno di minaccia al ricco imprenditore Umberto Nobile, sparando contro il cartello pubblicitario della sua azienda, la \"Puro Sole\", dato che loro si sono accaparrati il controllo di un'altra azienda che si occupa di impianti eolici, come quella di Nobile, la \"Green Light\", e per vincere una gara d'appalto, devono eliminare la concorrenza, rappresentata esclusivamente dalla \"Puro Sole\". Il messaggio \u00e8 chiarissimo ma Umberto non sembra spaventato e, alla Duomo, dimostra alla squadra di essere tenace e coraggioso, anche se un po' fanatico, e di voler vincere comunque la gara. Rosy, nel nascondiglio dove la tengono prigioniera, vuole scappare, e prova ad istigare il suo carceriere, il giovane Giovanni Mozzo, a farla uscire di l\u00ec, ma lui non lo far\u00e0. Calcaterra e Pietrangeli devono scoprire chi ha avvertito i Mezzanotte della presenza dell'Abate all'interno dell'ospedale, e decidono di seguire con la macchina un tale Castellano, un poliziotto ambiguo col vizio del gioco d'azzardo. Scoprono che lui si \u00e8 recato ad un incontro con gli scagnozzi dei Mezzanotte, che hanno deciso di ucciderlo perch\u00e9 lo ritengono un \"personaggio\" scomodo. Sandro e Domenico gli salvano la vita e, dopo un conflitto a fuoco in cui Pietra rimane scioccato, uccidono i sicari, per poi arrestare Castellano. L'uomo, durante un interrogatorio, messo sotto torchio da Calcaterra e dal giudice Pulvirenti, decide di dire la verit\u00e0. Umberto Nobile, mentre \u00e8 in corso un'intervista per promuovere la sua azienda, denuncia la malavita organizzata, provocando un senso di vendetta in Dante e Armando. Rosy Abate e Dante Mezzanotte fanno un accordo, in cui lui le dice che la tratter\u00e0 bene, e in cambio lei svela che ha in mano un pezzo della lista, ma non dice dove l'ha nascosta. In un attentato a Nobile, la Duomo cerca di proteggerlo, ma a salvargli davvero la vita \u00e8 Francesca Leoni e tra i due scocca la scintilla. L'Abate si fa accompagnare dal suo carceriere, Giovanni Mozzo, fuori dal covo, per vedere il mare. Poi, finge di cadere e di aggrapparsi ad una delle vecchie barche che ci sono l\u00ec, invece prende in mano, di nascosto, un chiodo ben appuntito. Armando Mezzanotte \u00e8 furioso e vuole sfogarsi sulla stessa mafiosa, che per\u00f2 minaccia di uccidersi col chiodo, e per dimostrarlo, si fa un taglietto sulla gola. Mezzanotte, per\u00f2, la invita a consegnargli la lista e lui lascer\u00e0 stare, lei e il piccolo Leonardo, ancora in ospedale. Rosy lo porta dove ha nascosto la parte mancante della lista, un prezioso CD. Il nascondiglio \u00e8 un supermercato, precisamente nell'armadietto di una dipendente. Lei riesce ad aprirlo e d\u00e0 il disco ad Armando. Poi, per\u00f2, spinge l'armadietto contro di lui, riprende il CD e la pistola, ferisce Armando ad una gamba e scappa via. La Duomo arresta Mezzanotte. Rosy fa scendere un uomo dalla sua auto, minacciandolo, e poi telefona con il cellulare di quel ragazzo a Claudia. Le dice che n\u00e9 il carcere n\u00e9 la polizia possono pi\u00f9 proteggerla. Claudia vuole farla ragionare, ma lei getta via il cellulare. Rosy \u00e8 fuggita di nuovo.\nLa scelta di Rosy.\nTRAMA.\nRosy Abate \u00e8 fuggita ancora, e questa volta si rifugia in un agriturismo gestito da un tale Bolzani, di cui le aveva parlato Ilaria La Viola, sua nuova amica e compagna di cella. Rosy dice a Bolzani che lo ripagher\u00e0 del favore con un'ingente somma di denaro. La donna non sa, che il proprietario dell'agriturismo ha posizionato telecamere in ogni stanza (l'edificio serviva anche ad escort e \"prostitute\", dove potevano andare a \"divertirsi\" con i loro clienti), e che lui \u00e8 un maniaco sessuale, mentalmente malato e dannatamente pervertito. Intanto la Duomo \u00e8 impegnata nella cattura dell'Abate e nel proteggere il ricco imprenditore Umberto Nobile, che sta per partecipare ad una gara d'appalto, e con lui ci saranno atri concorrenti, tra i quali Dante e Armando Mezzanotte con la loro azienda, la \"Green Light\". Lo stesso Bolzani, in affari coi Mezzanotte, a cui per\u00f2 non svela di ospitare la loro acerrima nemica Rosy, consegna un video hard registrato nel suo agriturismo, in cui una prostituta ed il capo della commissione che giudicher\u00e0 chi ha vinto la gara d'appalto, si lasciano andare a rapporti sessuali masochisti. Domenico tenta di riavvicinare Claudia, ma c'\u00e8 qualcosa che la turba, e che solo lei sa. Cos\u00ec, la Mares, per dimenticare e provare a farsi scivolare tutto addosso, si dedica molto a Leonardo, rimasto in ospedale dopo l'operazione. De Silva sta riprendendo coscienza di quello che era una volta attraverso i giornali, e decide di diventare pi\u00f9 pericoloso che mai. Rosy pretende dall'uomo che la ospita un computer ed un cellulare che non sia rintracciabile dalle forze dell'ordine. Bolzani le d\u00e0 tutto quello che le occorre, e Rosy infila il dischetto ricavato dalla lista Greco nel computer, e telefona al primo nome che legge sullo schermo. Lui \u00e8 Pierpaolo Padrini, un ricco politico, e i due si danno appuntamento. Intanto il capo della commissione della gara d'appalto viene minacciato da Dante e Armando: loro metteranno su Internet il filmino in cui copula con una escort, se lui non far\u00e0 loro vincere la gara d'appalto. E cos\u00ec \u00e8, i Mezzanotte superano Umberto Nobile, con cui pochi minuti prima avevano avuto un breve scontro. Peccato, che un ragazzo della commissione abbia fatto delle ricerche volute dallo stesso Nobile, e abbia scoperto il trucchetto. A vincere \u00e8 adesso Umberto che, per festeggiare, vorrebbe portare a cena fuori Francesca Leoni, l'ispettore della Duomo. Lei, a malincuore, rifiuta. Sarebbe tutto troppo complicato, lei deve restare lucida e lui \u00e8 coinvolto nelle sue indagine. Rimarranno solo buoni amici. Gaetano Palladino \u00e8 ormai certo che Sandro sia alcolizzato, come aveva fatto lui un tempo, dato che i sintomi ci sono tutti. Lo dice a Calcaterra, che \u00e8 profondamente deluso e arrabbiato. Infatti Pietrangeli beve molto e una notte, rientrato a casa tardi, sta persino per violentare la sua compagna, Giulia Platania, che lo caccia fuori di casa, troncando la loro relazione. Filippo De Silva causa una rissa in mensa per trafugare un cucchiaio. Lo spezza nella sua camera, e comincia a levigare il manico, pronto a scappare via. Rosy, nel frattempo, va all'appuntamento con Padrini, che, come da accordo, ha messo dei soldi sul conto corrente di Leonardo Abate Di Meo, figlio della mafiosa e di Ivan, che lui potr\u00e0 sfruttare una volta compiuta la maggior et\u00e0. Ma alla Abate questo non basta, lei vuole anche che Padrini le dia del denaro, e lei partir\u00e0 e lascer\u00e0 l'Italia per sempre, con la lista in mano. E mentre Padrini promette che lo far\u00e0, Ilaria La Viola, confidente e compagna di cella di Rosy, dopo aver rifiutato di tradire l'amica collaborando con la polizia, viene fatta ferire da altre due ergastolane, per conto dei fratelli Mezzanotte. Una guardia le salva, per\u00f2 la vita. Calcaterra rivela dell'attentato a La Viola a Claudia, e poi va da un'amica di Ilaria, una squillo, che dice di non sapere nulla. Alla fine, svela di Bolzani e del suo agriturismo. Proprio Bolzani contatta Dante, e gli rivela che sta ospitando Rosy. Lui vuole ucciderla da solo, mentre lei fa la doccia, per vederla completamente nuda. Ma Rosy si fa trovare con reggiseno e slip, e con una pistola puntata contro di lui. Ha scoperto lo studio dove la spiava, e ha capito che \u00e8 un pervertito molto pericoloso. Cos\u00ec, prima gli spara all'inguine, e poi gli sputa addosso, lasciandolo morire dissanguato. All'arrivo dei Mezzanotte e della polizia, lei \u00e8 gi\u00e0 fuggita con l'auto di Bolzani, ma la Duomo non riesce nemmeno a catturare il clan, che insegue l'Abate, perdendola di vista poco dopo. Rosy arriva fino alla stazione, dove pensa bene di inseguire una donna delle pulizie fino ad un parcheggio, e di farsi portare a casa sua. Dopo averla legata, si traveste da lei con i suoi occhiali e con la sua uniforme. Intanto le condizioni di Leonardo si aggravano. Sta rigettando il midollo, e sembra che per lui ci siano poche possibilit\u00e0, e ancora meno dal fatto che ha solo due anni. Claudia avverte Domenico: deve prendere Rosy e portarla all'ospedale. A seguito di alcune ricerche, la squadra scopre il gioco della mafiosa. Lei si \u00e8 travestita e sta scappando. Giungono fino alla casa della ragazza legata dall'Abate, Michela Rizzo, e la liberano. Peccato che pure i Mezzanotte abbiano capito che Rosy sta per andar via dall'Italia, ma lei uccide uno dei loro killer, che doveva rapirla. Domenico \u00e8 arrivato alla stazione, ma Rosy sta per partire. L'unico modo, \u00e8 far parlare Claudia. Allora il vicequestore, non parla a Rosy Abate, la \"Regina Di Palermo\", ma alla sua \"Piccola Rosy\", quella che vent'anni prima salv\u00f2 dall'esplosione in cui morirono i suoi genitori. Quella che era tornata in Italia solo per sposarsi, e quella che l'aveva aiutata ad arrestare Giacomo Trapani quattro anni addietro. Le dice che solo su una cosa non le mentirebbe mai, Leonardo. Il bambino sta malissimo ed ha bisogno della madre. Le ricorda che loro si sono volute bene, come due sorelle, poi si sono odiate, l'una a sperare nella morte dell'altra. Ma alla fine, chi ha davvero perso \u00e8 solo Leonardo, che sta morendo da solo, con un padre morto ammazzato, una madre latitante e che lo sta abbandonando per sempre, Claudia che lo vede da un vetro, e i medici che lo operano sperando in un miracolo. L'Abate \u00e8 triste, ma deve partire. Ha con s\u00e9 il biglietto, e vuole salire su quell'aereo. Sta per farlo ma torna indietro. Nasconde la lista Greco nel bagno delle donne della stazione, e poi si consegna alle autorit\u00e0. Si ricongiunge a Claudia, in ospedale, e va da suo figlio. Se superer\u00e0 la notte, vorr\u00e0 dire che sar\u00e0 fuori pericolo. Rosy si accascia accanto a lui, e si addormenta. La mattina dopo, si risveglia e suo figlio non c'\u00e8. Poi, vede al di l\u00e0 del vetro Leonardo, in braccio ad un'infermiera. Si \u00e8 salvato. In carcere Ilaria La Viola incontra un uomo misterioso, che le d\u00e0 una polverina. Quello \u00e8 un farmaco, e lei lo dovr\u00e0 usare contro Rosy.\nLa morte di Claudia.\nTrama.\nDomenico Calcaterra fa pressione su Rosy Abate per avere prove compromettenti contro i Mezzanotte, e per scoprire dove lei ha nascosto la lista Greco, ma Rosy \u00e8 impassibile, e rinuncia anche a diventare collaboratrice e ad avere uno sconto di pena. Dante e Armando hanno paura che la Abate possa parlare, cos\u00ec scappano a Trapani, e si nascondono nella loro vecchia casa di famiglia, promettendo di rinunciare alla lista per la loro stessa incolumit\u00e0. Intanto Filippo viene portato nello studio del suo psichiatra, ma l\u00ec riesce ad ammazzarlo, poi si traveste da poliziotto e riesce a fuggire via. De Silva \u00e8 di nuovo in libert\u00e0. Sandro Pietrangeli \u00e8 ora vittima dell'alcool, e Giulia, che non lo sopporta pi\u00f9, gli dice di scegliere fra lei e la sua bambina, e l'alcool, ma lui non risponde. Solo quando la Duomo arriva nel centro psichiatrico da dov'\u00e8 scappato De Silva, Pietrangeli ha il coraggio di chiedere aiuto ad uno dei medici che vivono l\u00ec, per\u00f2 lo chiede alla persona sbagliata, che non si occupa di quel genere di cose, e fa solo una brutta figura. Rosy Abate viene rimessa nella sua cella insieme ad Ilaria La Viola, che, senza che lei se ne accorga, la droga. L'Abate, sotto effetto di cocaina, rivela dove ha nascosto la lista e La Viola la maltratta, per\u00f2, quando lei si risveglia, Ilaria finge che non sia accaduto niente. Mentre De Silva cerca di contattare i Mezzanotte, Sandro ruba dei calmanti dagli abiti di un tossicodipendente e li assume in servizio. Rosy sta per essere accoltellata da due donne nel cortile del carcere femminile, ma quando Ilaria la salva, non sa che ha commesso un passo falso. Infatti, Rosy viene spostata perch\u00e9 la polizia ha paura per lei, e cos\u00ec La Viola non pu\u00f2 pi\u00f9 estorcerle informazioni per sapere della lista. Claudia rivela a Domenico di voler partire per due mesi e \"staccare la spina\" con la Sicilia, la lotta alla mafia e con lui. De Silva rintraccia i Mezzanotte e i tre stringono un patto per trovare la lista ed uccidere l'Abate. In seguito, Filippo si reca in casa della Mares, volendo lasciarle un messaggio per farle capire che se Rosy non gli dar\u00e0 quello che vuole, il piccolo Leonardo morir\u00e0. Claudia, per\u00f2, lo scopre nella sua abitazione, ma, essendo incinta di quasi sei mesi, non pu\u00f2 fare niente, e Filippo scappa via. Claudia va dire all'Abate quello che \u00e8 successo e che suo figlio \u00e8 in pericolo; a questo punto, decide di collaborare. Rosy Abate fa i nomi e i cognomi delle persone che la vogliono morta, e primi tra questi i fratelli Dante e Armando Mezzanotte. Quando la squadra non li trova nel loro night club, si decide di indagare a Trapani, dove De Silva riesce a far scappare i fratelli, oltre a s\u00e9 stesso. Gaetano scopre qual \u00e8 il killer che ha ucciso Luca, e con la Duomo riescono a scoprire quando e dove si incontrer\u00e0 coi Mezzanotte. Durante l'operazione, per\u00f2, Sandro spara al killer, facendosi notare fin troppo, e l'uomo fugge quando i fratelli non erano ancora arrivati. Sandro viene sospeso dal servizio, mentre il killer si taglia la barba e i capelli per rendersi irriconoscibile e scappare alle autorit\u00e0. Rosy ha detto tutto quello che sapeva, e la polizia la mette in una villa-bunker per proteggerla. Claudia saluta lei e la sua squadra. Sta andando in maternit\u00e0, e non torner\u00e0 prima di un lungo periodo di tempo. Francesca Leoni e Umberto Nobile vanno a cena insieme, e passano una notte d'amore assieme. De Silva e i Mezzanotte scoprono dove si \u00e8 rifugiata Rosy, e attaccano la villa. L'Abate scappa, ma i \"cattivi\" la lasciano fuggire, certi che li porter\u00e0 alla lista. Rosy telefona a Claudia, che stava registrando un messaggio a Domenico prima di partire, in cui voleva dire il motivo per cui \u00e8 cos\u00ec turbata. La Mares si reca dall'Abate e l'aiuta. Le due amiche giungono fino alla stazione, seguite dai Mezzanotte. Per\u00f2, Ilaria La viola (che nel frattempo era uscita di galera) ha preso la lista per prima con l'avvocato suo complice, che la mette in guardia: ha visto che con la mafiosa c'\u00e8 Claudia, che aspetta un bimbo, e che potrebbe rischiare anche lei. Ma a La Viola non interessa, tanto che dice \"Rosy deve morire\". La poliziotta va a prendere la lista, seguita da Rosy, invece Filippo e Armando sono dietro di loro, e l'avvocato con Ilaria guardano la scena. La Mares prende in mano la lista Greco, va verso Rosy, ma nota che c'\u00e8 qualcosa nella busta. E se Ilaria ha preso la lista per prima, quella cos'\u00e8? Claudia si accorge che \u00e8 una bomba, urla a Rosy di fuggire e la getta in un cassonetto. Ma la bomba scoppia. De Silva e Mezzanotte lo capiscono e scappano, e vedono Ilaria e l'avvocato che, anche loro, fuggono. Rosy \u00e8 a terra, svenuta. La poliziotta \u00e8 riuscita a salvare per la seconda volta Rosy, ma questa volta, ha pagato cara la sua bont\u00e0. Claudia Mares e il suo bambino sono morti.\nVendetta.\nTrama.\nRosy Abate si alza da terra, a pochi minuti dall'esplosione, e in preda al panico, va verso Claudia. La donna \u00e8 ancora viva, in un lago di sangue, anche suo figlio respira ancora. La Mares dice a Rosy di scappare e di trovare chi \u00e8 stato. Poi, i suoi occhi si perdono nel vuoto, mentre il bambino continua a respirare. L'Abate \u00e8 convinta che la sua amica sia morta e, con il sangue della vicequestore sulle mani, scappa via, rifugiandosi lontano dalle forze dell'ordine appena arrivate. Domenico vede Claudia a terra e si avvicina. Ora, pure suo figlio ha smesso di vivere. Calcaterra \u00e8 disperato. La Duomo si sta frantumando e persino il questore Torrisi si rattrista per la morte della migliore poliziotta che lui avesse mai avuto. Ilaria La Viola ha appena scoperto che a morire \u00e8 stata la Mares, e non il suo obbiettivo: Rosy. L'avvocato che collabora con lei \u00e8 fin troppo nervoso, cos\u00ec Ilaria lo uccide, pugnalandolo pi\u00f9 volte con il suo fermaglio appuntito. E se i Mezzanotte e De Silva hanno appreso, dal TG, che Claudia \u00e8 morta, Domenico, che non si d\u00e0 pace, ha capito che questa volta l'Abate non c'entra, anche lei doveva essere una vittima, invece si \u00e8 salvata. La Viola si reca in un circo. Sotto le spoglie di un buffo clown, si nasconde uno spietato assassino. Si chiama Nerone ed \u00e8 il killer di Luca! Ilaria lo ingaggia, ora che lui ha smesso di fare affari con i Mezzanotte, per essere aiutata, insieme al suo commando di mercenari. Ora lei deve impedire due cose: che la lista Greco diventi solo scartoffia, come sta per accadere se non si sbriga, e che Rosy rimanga viva ancora per molto. Per far s\u00ec che la lista non perda di valore, Ilaria e Nerone vanno da Pierpaolo Parrini, intento a fuggire da Palermo, e lo bloccano. La donna ha un ricordo su Parrini. Lui, insieme con Santo Abate, padre di Rosy e dei suoi fratelli Nardo, Vito e Carmine (tutti morti ammazzati), e anche con altri mafiosi, uccidevano un uomo su una spiaggia sotto i suoi occhi di bambina, che si nascondeva dietro una rete. Ilaria, a quel punto, ordina a Nerone di uccidere Parrini e lui esegue. Per\u00f2, La Viola porta via cinque dei trentadue scacchi del ricco Parrini. Sia Rosy, che va nella casa della vittima di Ilaria per prima, si accorge che mancano cinque scacchi, sia Domenico, che comincia ad intuire qualcosa. La crudele La Viola ha preso quei pezzi perch\u00e9 Parrini comunicava con altri boss scappati dall'Italia trent'anni prima con degli oggetti (messaggi in codice). E gli scacchi, volevano dire \"pericolo\". Il piano della donna \u00e8 far riunire, dopo quasi tre decenni, l'antica commissione di Cosa Nostra, per ucciderli tutti. Domenico, ancora molto scosso, telefona al medico legale e si fa dire com'\u00e8 morta Claudia e il sesso del bambino. La Mares \u00e8 morta per emorragia, e il figlio che portava in grembo, era una femmina. Calcaterra scoppia in un triste pianto. Al funerale della poliziotta ci sono tutti, anche quelli indesiderati. Guarda la scena, nascosto tra le lapidi, anche Filippo de Silva, che considerava Claudia qualcosa di pi\u00f9 di una nemica. Calcaterra torna in casa sua, in riva al mare, ma \u00e8 aperta. Lui prende la sua pistola, ma la persone che \u00e8 entrata, e che apparentemente potrebbe rivelarsi un nemico, \u00e8 l\u00ec per un patto. Si tratta di Rosy Abate, che vuole la stessa cosa che vuole Domenico adesso, vendicare Claudia. Tra i due nasce un'alleanza segreta, nascosta alla Duomo, ma Pietrangeli ha, forse, compreso gi\u00e0 qualcosa. Lo stesso Pietrangeli che \u00e8 costretto a stare in ufficio finch\u00e9 non smetter\u00e0 di essere dipendente dall'alcool. Invece Francesca e Umberto stanno ancora insieme, e lei si mostra preoccupata per le sorti della squadra di cui fa parte. Prima Serino, poi la Mares. Filippo De Silva si reca in un bar per chiedere informazioni su chi possa sapere qualcosa su Pierpaolo Parrini. Nel piccolo pub lavora un giovane sedicenne, Tot\u00f2, che vive coi genitori, e che lavorava per Parrini. Dopo aver ammazzato il padre e la madre del ragazzo, riesce a farsi dire da lui cose importanti. Rosy dice a Calcaterra che devono cercare un anziano boss, detto il Contadino, perch\u00e9 presto la commissione sar\u00e0 riunita. Purtroppo, i Mezzanotte giungono prima della polizia, e uccidono il mafioso. Intanto, quando la commissione si riunisce dopo trent'anni, ognuno mette i suoi soldi in un nuovo conto corrente protetto, ma Ilaria La Viola e i suoi irrompono. Ora La Viola ha in mano tanti, tantissimi soldi. Poi, ricorda al padrino pi\u00f9 importante cosa fece lui, insieme agli altri, anni prima. Picchiarono e uccisero come un cane un uomo. Quell'uomo, era suo padre. La Duomo arriva quando tutto \u00e8 g\u00e0 finito, quando ognuno \u00e8 gi\u00e0 morto. Calcaterra rivela al questore di avere un informatore, e l'uomo gli dice che di lui si fida, ma che non pu\u00f2 commettere passi falsi. La stessa cosa gliela intima il giudice Pulvirenti, ormai suo amico. Ilaria, dopo aver parlato con il misterioso uomo che \u00e8 il suo capo, e che le ha fatto comprendere che la vendetta \u00e8 l'unico mezzo, ordina a Nerone di seguire Calcaterra. Anche lei, come tutti, ha capito che dietro al vicequestore c'\u00e8 Rosy Abate. Nerone arriva mentre la mafiosa e Domenico sono in casa, e butta una bomba. L'Abate se ne accorge e lo dice a Calcaterra. I due tentano di scappare, ma forse \u00e8 troppo tardi. La squadra giunge che la casa in riva al mare di Domenico \u00e8 in fiamme, e lui con Rosy, potrebbero essere ancora l\u00ec dentro, gi\u00e0 morti.\nIl passato degli Abate.\nTrama.\nRosy e Domenico sono sotto le macerie. La casa di Calcaterra \u00e8 in fiamme, Francesca e Gaetano li cercano fra le rovine delle stanze dell'appartamento, mentre Nerone \u00e8 ancora in zona, ricercato da Sandro. Prima viene prelevata l'Abate, e poi Domenico. La Leoni e Palladino li hanno salvati, e loro si sono feriti, in modo nemmeno grave. Intanto, nella sua disperata e pericolosa caccia all'uomo nelle vicinanze della casa del suo vicequestore, a Pietrangeli viene puntata una pistola sul capo. Nerone lo ha trovato per primo, ma lo risparmia e fugge via. Domenico ordina a Gaetano di portare via Rosy, di nasconderla. L'uomo la incatena nel garage di un ex circolo di go-kart, che apparteneva a suo padre. Intanto, alla Duomo, Sandro \u00e8 molto arrabbiato con Calcaterra, che non ha svelato a lui, e al resto della squadra, la sua \"stretta\" collaborazione con Rosy Abate. E se la Leoni e Palladino stanno aiutando Domenico, sicuro che l'Abate \u00e8 la sua ultima carta, e non la pu\u00f2 sprecare sbattendola in carcere, Pietrangeli promette che se ne star\u00e0 zitto, ma rifiuta di aiutarli. Dante Mezzanotte manda via De Silva dalla sua propriet\u00e0, ma lui se la prende comoda, e va prima a parlare con Armando, incitandolo a sovrastare il fratello e a farlo rimanere, perch\u00e9 lui deve essere il capo di questa nuova guerra di mafia. Domenico, Rosy, Francesca e Gaetano si radunano nel garage del circolo di go-kart, e l'ex mafiosa dice che chi ha ucciso Claudia Mares e ha ammazzato i membri della vecchia commissione \u00e8 la stessa persona. La squadra comincia ad indagare sul passato dei molti mafiosi della commissione, ma primo fra tutti, sul passato della famiglia Abate, di Santo Abate, e di conseguenza di Rosy: quel passato che lei non pu\u00f2 ricordarsi, del quale non era ancora al corrente, di essere figlia di un boss. L'unica persona che pu\u00f2 davvero sapere qualcosa \u00e8 l'unica che con le indagini della Duomo ha sempre avuto molto a che fare, ma mai cos\u00ec direttamente. All'hotel degli Scacchi, quando la commissione si riun\u00ec per l'ultima volta, in cui Santo venne arrestato e si fece cinque anni di galera, mentre gli altri, in un modo o nell'altro si sono dileguati, c'era un giovane poliziotto che avrebbe fatto carriera: Licata. Il questore \u00e8 deciso a coadiuvare la squadra, senza sapere che la loro vera informatrice \u00e8 Rosy Abate. Lui prova a ricordare quel giorno dell'anno 1987: tutti i malavitosi che si riunirono vennero arrestati, ma solo due rimasero in cella Santo Abate e \"il Contadino\". Ilaria La Viola e Nerone guardano la scena da lontano, e una volta che i poliziotti sono andati via, si recano al Lido degli Scacchi dove i proprietari stanno facendo dei restauri, e iniziano a scavare in mezzo alla sabbia. La scarcerazione di un uomo presente all'epoca del comitato, fa scattare l'ira di De Silva, che va con Armando ad ucciderlo; dopo avergli freddato uno dei due figli, si fa dire tutte le informazioni necessarie, e poi lo uccidono. La Duomo, per\u00f2, non ha bisogno di gesti estremi come questo e difatti Rosy indica a Calcaterra un ex cameriere dell'hotel degli Scacchi, Tot\u00f2 Alimeni, un pentito di mafia. Lei venne a sapere dove lo Stato lo nascose, e i due si recano l\u00ec. Mentre Francesca e Umberto Nobile sono sempre pi\u00f9 vicini, i primi ad arrivare a casa di Alimeni sono Armando Mezzanotte e De Silva, che lo vogliono uccidere. Calcaterra tenta di salvargli la vita, ma \u00e8 Rosy che la salva a tutti, invece Armando e De Silva riescono a fuggire. Mentre Palladino e Pietrangeli stanno rintracciando Nerone e lo vedono incontrarsi con una donna grazie a delle telecamere, Alimeni parla a Rosy e Domenico. Santo Abate e gli uomini del comitato avevano capito che \"il cassiere\" della commissione li tradiva, e decisero di ucciderlo. Chi era il cassiere? Carmelo Abate, fratello di Santo. Lui aveva una figlioletta, di soli tre o quattro anni allora. Il suo nome? Ilaria. Rosy capisce tutto e la persona di cui pi\u00f9 si fidava dopo Claudia, la tradiva davvero: fu lei ad uccidere la Mares, ma voleva solo eliminare Rosy. Ilaria La Viola \u00e8 Ilaria Abate, cugina della mafiosa. Anche Calcaterra lo comprende, mentre Gaetano e Sandro vedono chi \u00e8 che sta con Nerone: sempre lei, la vecchia Ilaria La Viola, la nuova Ilaria Abate! La Duomo, e pure il questore Licata, hanno capito dove si trova ora la ragazza: all'hotel degli Scacchi, l\u00e0 dove tutto \u00e8 cominciato. Ilaria trova lo scheletro di suo padre ma Armando Mezzanotte e Filippo De Silva rapiscono lei e Nerone, e la chiamano \"Ilaria Abate\". La polizia arriva tardi e un uomo dei Mezzanotte viene sacrificato per la fuga. Lui, inconsapevole, si dirige verso la Duomo per bloccarla con la sua auto, che scoppia a causa di una bomba piazzata da Armando. Ora che tutti sanno che Rosy era con Domenico, Licata e il giudice Pulvirenti vorrebbero sbatterla in prigione, ma Domenico riesce a fermarli: lui e la Abate, collaboreranno insieme, ancora! Sandro torna da Giulia Platania, la sua compagna, dicendo di amarla e di aver chiuso con alcool e droghe, e i due si rimettono assieme. Francesca \u00e8 insieme ad Umberto, lui va in camera sua, e lei riceve una chiamata. Gaetano (segretamente innamorato della ragazza) le dice di essere passato al Convento delle Carmelitane, le suore che accolsero Ilaria, e che gli hanno detto che con lei c'era un altro bambino ovvero suo fratello, pi\u00f9 grande di un anno, l'altro cugino di Rosy, Carmine Abate. Sembra che il piccolo fosse \"scatenato\" e che si ruppe persino una spalla cadendo da un albero, venne adottato da una famiglia di Bologna e adesso vive fra l'Italia e l'America. Quella \u00e8 la descrizione della vita di Umberto, Umberto Nobile, il suo uomo. Nel frattempo lui riceve una telefonata dei Mezzanotte, che hanno s\u00ec preso Ilaria ma lei non sembra voler parlare. Nobile giura di collaborare, e chiama Ilaria Abate, \"mia sorella\" perch\u00e9 \u00e8 proprio lui Carmine Abate! Domenico accompagna Rosy in ospedale dal figlio Leonardo e poi vanno in casa della Mares, dove trovano accidentalmente una registrazione della donna. Claudia stava parlando per riferire una cosa a Calcaterra: gli dice che lei sar\u00e0 lontana quando lui vedr\u00e0 il messaggio (sarebbe dovuta partire per due mesi) e gli rivela con grande sorpresa \"il bambino che sto aspettando non \u00e8 tuo. Non sei tu il padre\". Domenico \u00e8 sconvolto e guarda Rosy, stupito da quella sconcertante verit\u00e0. Claudia stava per dire di chi era il figlio che portava in grembo ma viene interrotta: proprio in quel momento infatti Rosy l'aveva chiamata per ricevere aiuto e lei poi non avrebbe fatto pi\u00f9 ritorno in casa sua.\nIlaria e Dante.\nTrama.\nIlaria e Nerone, dopo alcuni giorni di prigionia in villa Mezzanotte, tentano la fuga, dopo aver strangolato un \"picciotto\". Ma saranno Armando e Dante a fermarli. I due fratelli fanno fuggire Nerone indisturbato, mentre convincono Ilaria a restare e a fidarsi di loro. Soprattutto Dante, che sembra molto interessato alla giovane, affermando al fratello che o l'avrebbe uccisa o l'avrebbe sposata. Francesca Leoni \u00e8 sconvolta dalla verit\u00e0 che \u00e8 venuta a sapere. Dopo aver passato la notte con Umberto come se niente fosse, si alza di nascosto e cerca degli indizi che confermino la sua ipotesi: Umberto Nobile e Carmine Abate, sono la stessa persona. Lo stesso Nobile, per\u00f2, la sorprende, e lei si salva mentendo. Domenico \u00e8 pronto a tutto adesso, e fa analizzare dei reperti riconducibili a Rosy Abate in galera, riferiti al periodo nel quale ha condiviso la cella con quella che si sarebbe poi rivelata sua cugina. Si viene cos\u00ec a sapere, che probabilmente Ilaria aveva drogato Rosy per farla parlare, e per scoprire dove aveva nascosto la Lista Greco. A questo punto della storia, ricompare una vecchia conoscenza: Mickey Robson, ex infiltrato nel clan di Giacomo Trapani quattro anni prima sotto l'identit\u00e0 di Mickey, agente speciale della DEA e amico di Claudia. Francesca gli chiede di scoprire quanto possibile sul passato di Umberto, e Robson giura di farlo. Nobile \u00e8 stato appena contattato da Dante Mezzanotte, cos\u00ec si reca in villa, e vede sua sorella Ilaria. I due cominciano a confortarsi a vicenda, ma tutto poi sfocia in una litigata. Umberto rivela che se la Mares \u00e8 morta, \u00e8 tutta colpa di sua sorella, ma Ilaria ribatte. La discussione prosegue e Umberto la supplica d'ascoltarlo, promettendole di farla rifugiare in un posto lontano, dove sarebbe stata al sicuro e dove non le sarebbe mancato nulla. Mentre lui rimarrebbe a Palermo, a godersi i soldi e a lottare per un'Italia senza mafia. S\u00ec, perch\u00e9 lui non si considera un mafioso. Dante gli propone un accordo. Lui dovr\u00e0 versare mensilmente un'ingente somma di denaro sul loro conto, e Ilaria sar\u00e0 libera. Umberto acconsente. La \"Duomo\" continua ad indagare sul misterioso avvocato di Ilaria, che \u00e8 scomparso. Rosy vede suo figlio, ed \u00e8 decisa a coadiuvare la squadra. Domenico va da Sandro, chiedendogli di stare dalla loro parte, di accettare l'idea che ormai l'Abate sta collaborando. Pietrangeli, finalmente, lo capisce, ma inizia a sospettare qualcosa su Giulia Platania, la sua compagna. Che abbia a che fare con la malavita come il marito morto, Tot\u00f2?. De Silva \u00e8 sempre pi\u00f9 affaticato e malato, e tiene d'occhio Umberto per i fratelli Mezzanotte. Nerone torna al circo e ritrova la sua fidanzata. Rosy deve infiltrarsi per la polizia, per scoprire che qualcuno tra i mafiosi meno noti, ma che l'Abate conosce bene, potrebbe aver aiutato Ilaria. A coordinare l'operazione c'\u00e8 Sandro, che la tiene sotto osservazione. Dalla sala giochi, dov'era andata alla ricerca di un passaporto falso, viene trasferita in una villa, che appartiene al malavitoso che ha aiutato Ilaria. Prima di consegnarle i documenti falsi, viene chiesto a Rosy di spogliarsi, al fine di essere perquisita. Quando le vedono addosso le cimici, vorrebbero ammazzarla, ma la polizia interviene in tempo. Cos\u00ec, Rosy, da vittima, diventa carnefice. Salvata da Pietrangeli, la pentita prende in ostaggio il mafioso, colui che ha aiutato la cugina, e lo minaccia. Cos\u00ec, lui rivela tutto in presenza della squadra. L'Abate, ha fatto il suo dovere. Viene scoperto che l'avvocato di Ilaria, Parente, aveva dei contatti con lei, ma che la sua assistente sapeva qualcosa. Dopo essere stata accuratamente interrogata da Calcaterra e Pulvirenti, la ragazza dice la verit\u00e0. Dice che l'avvocato chiamava sempre una persona misteriosa e oscura, il capo di Ilaria. Grazie a dei tabulati, la Duomo scopre che l'artefice di tutto \u00e8 Umberto. Francesca \u00e8 stata gi\u00e0 informata da Micky, e vuole trattare col fidanzato. Dopo una tenera riconciliazione, in cui lei convince l'uomo a costituirsi, De Silva con il clan Mezzanotte fanno il loro ingresso nella villa di Nobile. Umberto si consegna per salvare Francesca e viene portato via. Nella villa dei Mezzanotte incontra la sorella, a cui dar\u00e0 i codici per accedere al conto del comitato, e poi viene messo in un'altra stanza. Telefona in seguito alla Leoni per dirle cosa sta accadendo, ma viene scoperto. Ilaria viene incaricata di ucciderlo e si presenta nella camera dov'\u00e8 messo, dicendo che stanno per scappare assieme. Umberto si volta e viene ucciso con un colpo di pistola alla nuca, sparato da Ilaria che si appresta a fuggire con i fratelli Mezzanotte, dopo essere divenuta la fidanzata di Dante. De Silva, che si era fatto lasciare a met\u00e0 strada nel tragitto che avrebbe portato Nobile in villa, torna da una donna del passato, la dottoressa Eleonora. La Duomo giunge in ritardo, infatti tutti sono gi\u00e0 scappati dalla villa dei Mezzanotte, e Umberto \u00e8 stato ammazzato. Un colpo duro per Francesca. Pietrangeli aveva chiesto ad un suo amico che lavora in TELECOM di individuare con dei tabulati telefonici, chi chiama Giulia. Gaetano \u00e8 il primo a scoprirlo: la talpa \u00e8 Giulia Platania, che appena vede che Rosy si nasconde nel kartodromo di Palladino, avverte Giovanna Foglia, moglie di un mafioso alleato con i Mezzanotte. Intanto, fra l'Abate e Domenico impazza l'odio. Dopo una furiosa litigata, i due finiscono per menarsi e poi per copulare in modo molto violento. Ma forse, lo fanno solo per la rabbia che lui prova per Claudia, che lo ha tradito, e per la sofferenza che sente lei dentro, per non essere morta al posto della Mares. O forse, si amano e basta.\nMilano.\nTrama.\nDomenico Calcaterra e l'ex regina di Palermo, Rosy Abate, si trovano nel garage di Palladino dopo l'intensa notte d'amore ma sono perseguitati dai rimorsi. Ad un tratto si presentano gli uomini dei Mezzanotte che non ci pensano due volte a sparare, ne nasce un conflitto a fuoco che vede due uomini dei Mezzanotte rimanere a terra e un altro scappare. Rosy viene messa in riparo da parte della Duomo. Calcaterra poco dopo incontra segretamente un medico legale al quale chiede di confrontare il suo DNA con quello del feto di Claudia al fine di scoprire a chi appartenesse. Nel frattempo De Silva rimessosi dopo la ferita da arma da fuoco torna dai Mezzanotte ritrovando Armando Mezzanotte che per\u00f2 inizia a dubitare della sua parola (e non solo, anche di quella di Ilaria), mentre Dante sempre pi\u00f9 stregato e innamorato di Ilaria decide di sposarla a patto di cambiarle il cognome. De Silva, lo \"stregone\", come viene definito da Armando, ha un nuovo progetto e cos\u00ec invoglia Dante e Ilaria a investire i cinquecento milioni rubati al comitato in un ingente traffico di stupefacenti ed inizia cos\u00ec la guerra contro la famiglia degli Scianna che gestisce proprio questo business. Poco a poco la cosca viene sgominata dai Mezzanotte e come se non bastasse De Silva, Ilaria e i Mezzanotte decidono di partire per Milano per incontrare un importante tramite con il quale gli Afghani importano l'eroina in Italia. Tutto questo mentre la Duomo sequestra tutto il quantitativo di stupefacenti alla famiglia Scianna dopo una retata. Grazie ai 500 milioni i Mezzanotte insieme a Ilaria e a De Silva decidono di mettere le mani sul traffico di eroina su tutta l'Europa. Dopo qualche titubanza da parte dell'intermediario afghano l'operazione inizia, i Mezzanotte versano 50 milioni di anticipo mentre la nave con l'eroina \u00e8 gi\u00e0 in viaggio. I Mezzanotte possono festeggiare, e ci\u00f2 avviene proprio nel giorno delle nozze fra Dante e Ilaria. La Duomo intanto ha una nuova collaboratrice, si tratta di Giulia Platania smascherata da Pietrangeli che decide di collaborare con la polizia e prepara, insieme alla Duomo, una trappola per Pino (uomo fidato dei Mezzanotte) dicendogli che Rosy all'indomani si sarebbe trovata all'ospedale accompagnata dal solo Calcaterra. Pino prepara un agguato per Rosy che per\u00f2 viene salvata dal giubbotto antiproiettile. Seguendo Pino la Duomo scopre dove si rifugiano lui e i Mezzanotte e fa irruzione nel bel mezzo dei festeggiamenti. Ne nasce un conflitto a fuoco dove restano feriti molti dei picciotti mentre l'intermediario milanese presente anche lui al ricevimento, De Silva, Ilaria e i Mezzanotte riescono a scappare mentre Pino dopo un conflitto a fuoco con Calcaterra \u00e8 trasportato d'urgenza all'ospedale. Durante la retata De Silva incontra fortuitamente Rosy (travestita di sua iniziativa da poliziotta) e gli d\u00e0 appuntamento nel bosco poco vicino alla villa per parlargli. Cosa vuole De Silva? Poco prima di andare all'appuntamento Rosy ancora una volta sorpresa a scappare dalla sua abitazione da Calcaterra decide di raccontargli dell'incontro che si sarebbe tenuto di l\u00ec a poco con De Silva. Arrivati nel bosco Rosy rimane in macchina mentre Calcaterra si mette ad attendere De Silva che in occasione di questo incontro svela di non essere colluso con la mafia, ma che aveva deciso di compiere l'ultima azione buona prima della sua morte, (confessa a Calcaterra di avere il cancro) sgominare il pi\u00f9 grande traffico di stupefacenti nel mondo e spiega a Calcaterra che \u00e8 stato tutto organizzato da lui. Calcaterra non crede a De Silva che a sua insaputa era stato seguito in segreto da Armando nel bosco rivelando cos\u00ec giusti i suoi dubbi. Armando ascolta l'intera conversazione tra De Silva e Calcaterra e mentre i due continuano a parlare entra nell'auto del poliziotto e punta il coltello alla Abate.\nLa trappola.\nTrama.\nPalermo, un bosco. Domenico che punta una pistola a Filippo De Silva. Rosy Abate contro Armando Mezzanotte, che la sta per trafiggere con un coltello. De Silva, dopo un discorso sul cancro che lo ha reso vittima un'altra volta (ha meno di un mese di vita), convince Calcaterra delle sue buone intenzioni, perch\u00e9 vuole redimersi, perch\u00e9 vuole andare all'altro mondo dopo aver espiato i suoi peccati. Lo convince anche grazie alla sua storia. Lui, quando lavorava nei servizi segreti, era stato mandato in Afghanistan, a combattere la guerra. Alcuni islamici, per\u00f2, lo avevano sequestrato, ma lui riusc\u00ec a ribellarsi e fuggire. Da quel giorno, dopo aver passato ore in una prigione a vedere i suoi rapitori pregare mentre lui ed un suo compagno stavano male, cambi\u00f2, fino a diventare un affiliato delle cosche. Lui, per\u00f2, \u00e8 pronto a consegnargli il carico di droga che un clan talebano, con a capo dei pericolosi estremisti narcotrafficanti sta portando in Italia. Rosy, intanto, d\u00e0 una gomitata ad Armando e scappa via. Lui si riprende, manda un segnale ad un sicario nascosto dietro ad un albero, e tutti si mettono ad inseguire l'Abate. Domenico e Filippo se ne accorgono, e sono costretti ad allearsi per salvare la vita alla giovane. Cos\u00ec, uniti come mai si sarebbe potuto pensare che potessero esserlo, uccidono i due uomini che stavano per freddarli. Rosy \u00e8 ora davanti a Calcaterra, ma Armando la prende in ostaggio, ma non vuole ammazzare lei, bens\u00ec il vicequestore. Subito dopo, si sente uno sparo. Domenico indietreggia. Ma \u00e8 Armando a cadere a terra in un lago di sangue. De Silva lo ha ucciso, per far capire che vuole davvero collaborare con la giustizia, e che \u00e8 pronto a tutto. I due amici si dicono addio, nonostante uno abbia ucciso l'altro, e poi Mezzanotte muore. Dante e Ilaria ricevono la notizia del lutto dalla radio, dopo la preoccupazione di lui. Filippo torna dai coniugi, per conto di Domenico. Inizialmente volevano ammazzarlo credendo che lui stesso abbia freddato Armando, ma poi lo lasciano libero. Domenico non fa capire al questore che si \u00e8 alleato con De Silva, ma la sorpresa gliela riserva proprio Licata. Un nome: Giorgio Antonucci. Antonucci era stato arrestato per complicit\u00e0 con il clan Abate un anno prima. Ma ora \u00e8 stato scagionato da tutte le accuse. In realt\u00e0 era un infiltrato dei servizi segreti, che lavora, con un altro poliziotto, suo braccio destro, in un modo violento. Ora con i servizi ad occuparsi del carico di droga che ha a che fare coi Mezzanotte e De Silva. Questo Calcaterra non pu\u00f2 accettarlo, ed \u00e8 pronto a \"squalificare\" la Duomo per aiutare Antonucci (ma in realt\u00e0 per coprire Filippo), come ordinato da Giorgio. Dal canto suo, Filippo, con Tito Nerone, uccide Isaac, il ricco imprenditore di Praga che fa affari con la mafia, perch\u00e9 questi non voleva pi\u00f9 concludere l'affare. Ora, Dante e Ilaria hanno un'alleanza con il vero capo dei talebani, Ismail. I servizi erano, per\u00f2, all'incontro di Filippo con Isaac, e con loro c'era Domenico. Lui lascia scappare De Silva. Tutti capiscono che Calcaterra ha un piano e tutti lo braccano, anche Antonucci. Cos\u00ec, dopo il tradimento di Francesca, che ha rivelato l'alleanza del vicequestore. Nel frattempo, lui aveva scoperto che Claudia non lo aveva tradito: il feto, cio\u00e8 la bambina, era sua figlia. Domenico riesce a rintracciare Rosy e la porta con s\u00e9, a discapito di Giorgio Antonucci. I due vanno nel garage di \"Palla\", dove fanno l'amore per la seconda volta. Intanto Dante, Ilaria e Filippo vanno all'incontro con il misterioso Ismail, e De Silva lo riconosce. Lui lo sequestr\u00f2 dieci anni prima in Afghanistan. Peccato che anche il talebano comprende chi \u00e8 e temendo che lui faccia il doppio gioco, con l'accordo dei Mezzanotte, lo fa uccidere da Nerone. Poi, Calcaterra scopre dove si trova de Silva, segue con Rosy i narcotrafficanti, ma viene rapito e quasi torturato, finch\u00e9 Ilaria non dice a Tito di ammazzarlo. Intanto, lei \u00e8 inseguita dalla Duomo e da Rosy, mentre Dante rimane ferito nello scontro a fuoco con la polizia. Ilaria viene arrestata, ma \u00e8 troppo tardi. Nerone aziona un timer e nasconde Calcaterra in un acquedotto sotterraneo, dopodich\u00e9 versa del gas nervino liquido nell'acqua: al poliziotto restano solo 100 minuti di vita prima che il gas faccia effetto, ma ben presto scoprir\u00e0 di non essere da solo in quella trappola mortale.\n100 minuti.\nTrama.\nDomenico Calcaterra con chi \u00e8 nell'acquedotto dove Nerone l'ha rinchiuso? Dante Mezzanotte \u00e8 vivo o morto? E Ilaria Abate si rifiuta di parlare?\nDomenico \u00e8 stato sequestrato con Filippo De Silva, stanco delle sue malefatte e ferito al fianco. Alla Duomo si viene a sapere che Dante, ferito durante il summit alla raffineria, \u00e8 stato portato in ospedale e attualmente si trova in coma farmacologico, mentre Ilaria prende in giro l'antimafia di Palermo ed \u00e8 decisa a non parlare. Subito, De Silva parla a Domenico, ha intuito cosa succeder\u00e0. Nerone ha versato l'acido nervino nelle fognature, cos\u00ec da ucciderli. La resistenza al gas \u00e8 segnata sull'orologio di Calcaterra, 100 minuti, anzi 87, perch\u00e9 13 minuti sono gi\u00e0 passati... Poi, sempre Filippo chiede al vicequestore di trovare il suo kit di sopravvivenza che si \u00e8 fortunatamente portato dietro, l\u00ec ci sono delle siringhe che contengono l\"'adrinalina\" probabilmente, cos\u00ec che loro possano vivere quindici minuti in pi\u00f9, ma ce ne sono tre, e allora vivranno quarantacinque minuti in pi\u00f9! Con il permesso del questore Licata, Sandro fa entrare Rosy Abate nella stanza degli interrogatori. Lei dovr\u00e0 convincere la cugina, ma Ilaria sembra irremovibile, anche pi\u00f9 di prima. Nel frattempo Nerone passa al circo, dove vive (e lavora) con il nome di Benny, e dove ha la sua compagna, Cecilia. La squadra riesce ad individuare il circo e appena capiscono che forse Tito Nerone \u00e8 ancora l\u00ec, corrono per arrestarlo. Il killer \u00e8 gi\u00e0 scappato, ma dato che la sua fidanzata non c'era, ha lasciato un bigliettino in cui le dice di chiamarlo. Sar\u00e0 Francesca, che intanto ha cominciato una storia d'amore con Gaetano, a convincere Cecilia a collaborare. L'appuntamento \u00e8 nella terrazza di un palazzo in centro. L\u00ec, Nerone, parlando con la sua donna, capisce che \u00e8 tutta una trappola e cerca di fuggire: uccide due poliziotti e prende le loro sembianze, ingannando la Duomo. Sandro, per\u00f2, se ne accorge e fa scendere tutti, tranne Nerone, che salta su un tetto da dove, grazie ad una finestra, vede il suo amato canarino. Pietrangeli ora lo tiene sottotiro, ma l'assassino lo prende per il petto e, insieme, durante una lotta corpo a corpo, saltano dalla terrazza e finiscono su una macchina. Tutti sono preoccupati, soprattutto la Leoni. Prima che Nerone spinga il pulsante per far scoppiare una bomba nella piazza, Sandro gli fa capire la cosa giusta e lui muore. Sandro viene portato in ospedale, ma si salver\u00e0, mentre Nerone \u00e8 finalmente stato ucciso e Sandro ha vendicato il suo amico Luca. Quando, tornati alla Duomo, Palladino e Francesca, con il poliziotto Caruso, scoprono che Antonucci e un suo collaboratore dei servizi segreti, stanno per arrivare per prendere Ilaria, quando Rosy ancora non l'ha fatta parlare, scelgono di unirsi e di liberare le due cugine. Per\u00f2, Antonucci se ne accorge in tempo ma Rosy fa scendere Gaetano dalla macchina su cui erano, e si porta via Ilaria. Domenico e Filippo cercano di scappare ma non riescono nel loro intento, intanto il loro rapporto si sta stringendo. Rosy si fa dire dalla cugina dov'\u00e8 Calcaterra e lo chiama, ma l'unica informazione che pu\u00f2 avere \u00e8 che \u00e8 passato l\u00ec accanto un aereo. Poi, l'Abate informa la Duomo, ma quando si accorge che sua cugina \u00e8 scappata, la insegue. La Duomo parte per salvare Domenico che \u00e8 con Filippo ma sbagliano acquedotto, intanto il tempo scorre velocemente. Ilaria arriva fino ad un aeroporto dove l'aspetta un aereo privato, tutto questo dopo aver preso i soldi rubati alla commissione pochi mesi prima. Cos\u00ec lei spara al terrorista con cui aveva fatto affari ma Rosy fredda la cugina. Si, Ilaria abate \u00e8 stata uccisa e lei ha vendicato Claudia. Poi, Rosy sale sull'aereo coi soldi e scappa via, un'altra volta. La squadra, prima di andare a salvare il loro capo, si reca a cercare di prendere la mafiosa in fuga ma senza successo (hanno scoperto che lei \u00e8 scappata perch\u00e9 la stessa Abate li aveva contattati dicendo che Calcaterra avrebbe dovuto pensare a suo figlio Leonardino e che lei sarebbe tornata, prima o poi). Nel frattempo, Domenico ha fatto scoppiare una bomba nell'acquedotto con l'aiuto di De Silva, ma l'ex agente dei servizi segreti, ormai amico del poliziotto, gli d\u00e0 l'ultima dose perch\u00e9 viva pi\u00f9 a lungo, e si lascia morire. Calcaterra avanza finch\u00e9 non trova il tombino da dove uscir\u00e0. Ma questo non si apre, per\u00f2... qualcuno ha aperto la botola, Domenico \u00e8 sconcertato da quella persona: chi ha salvato Domenico Calcaterra, se Antonucci \u00e8 all'aeroporto, la squadra all'acquedotto sbagliato e Rosy \u00e8 sull'aereo con i suoi soldi?"}
{"id": "4186447", "revid": "71433", "url": "https://it.wikipedia.org/wiki?curid=4186447", "title": "Medusa Distribuzione", "text": ""}
{"id": "4186449", "revid": "686936", "url": "https://it.wikipedia.org/wiki?curid=4186449", "title": "Martellus Bennett", "text": "Carriera.\nDallas Cowboys.\nBennett fu scelto nel corso del secondo giro del Draft 2008 dai Dallas Cowboys. Bennett firm\u00f2 un contratto quadriennale con la squadra il 24 luglio. Bennett divenne il secondo tight end nelle gerarchie della squadra dietro Tony Curtis. Nella sua stagione da rookie Bennett ricevette 20 passaggi per 283 yard, segnando 4 touchdown.\nNella sua seconda stagione, Bennett ricevette solamente 15 passaggi per 159 yard senza touchdown. Nella stagione successiva ricevette 33 palloni per 260 yard nuovamente senza segnare alcun touchdown.\nNew York Giants.\nIl 14 marzo 2012, Bennett firm\u00f2 un contratto annuale del valore di 2,5 milioni di dollari con i New York Giants. Con la nuova maglia, Martellus debutt\u00f2 proprio contro i Cowboys il 5 settembre 2012, segnando il primo touchdown dalla sua stagione da rookie su un passaggio di Eli Manning, non evitando per\u00f2 la sconfitta casalinga dei Giants per 24-17. Nel turno successivo, nel giorno in cui Manning stabil\u00ec il proprio primato in carriera con 510 yard passate, Bennett ricevette 72 yard e segn\u00f2 il touchdown decisivo nel quarto periodo che contribu\u00ec alla vittoria in rimonta dei Giants sui Tampa Bay Buccaneers. Nel Thursday Night Football della settimana 3 vinto contro i Carolina Panthers, Martellus conferm\u00f2 il suo ottimo inizio di stagione segnando il terzo touchdown consecutivo e ricevendo 73 yard nella netta vittoria per 36-7.\nCol quinto touchdown segnato nella settimana 14 contro i New Orleans Saints, Bennett stabil\u00ec il suo nuovo primato personale.\nChicago Bears.\nIl 12 marzo 2013, Bennett annunci\u00f2 il proprio passaggio ai Chicago Bears. Nella prima gara con la nuova maglia segn\u00f2 un touchdown nella vittoria della settimana 1 sui Cincinnati Bengals. La settimana successiva Bennett fu decisivo nella vittoria sul filo di lana contro i Minnesota Vikings ricevendo il passaggio da touchdown del sorpasso da Jay Cutler a dieci secondi dal termine.\nNel 2014, Bennett and\u00f2 ancora a segn\u00f2 nella prima settimana, ma i Bears furono sconfitti a sorpresa ai supplementari in casa contro i Buffalo Bills. La domenica successiva segn\u00f2 un altro touchdown nella vittoria in rimonta sui 49ers e per il terzo turno consecutivo ne mise a referto 2 nella vittoria del Monday Night Football della settimana 3 sui Jets. A fine anno fu convocato per il suo primo Pro Bowl al posto di Rob Gronkowski, impegnato coi Patriots nel Super Bowl XLIX, dopo essersi classificato al secondo posto dei Bears per yard ricevute (916) e touchdown (6).\nNew England Patriots.\nIl 16 marzo 2016, Bennett fu scambiato coi New England Patriots per una scelta del quarto giro del Draft NFL 2016. Dopo l'infortunio del tight end All-Pro Rob Gronkowski, prese il suo posto di titolare nella seconda met\u00e0 della stagione, guidando la squadra con 7 touchdown su ricezione e terminando con 55 ricezioni per 701 yard. Nel corso del Super Bowl LI vinto contro gli Atlanta Falcons ai tempi supplementari (prima volta nella storia del Super Bowl), con il punteggio di 34-28, Bennett fece registrare 5 ricezioni per un totale di 62 yard.\nGreen Bay Packers.\nIl 10 marzo 2017 Bennett firm\u00f2 con i Green Bay Packers un contratto triennale del valore di 21 milioni di dollari, prendendo nei fatti il posto di Jared Cook (che si era trasferito ai Raiders). Debutt\u00f2 con la franchigia il 10 settembre, nella vittoria dei Packers sui Seahawks a Lambeau Field. L'8 novembre 2017 Bennett venne svincolato per non avere riportato allo staff un problema medico a cui era soggetto.\nRitorno ai Patriots.\nIl 9 novembre 2017, un solo giorno dopo l'allontanamento dai Packers, Bennett firm\u00f2 per fare ritorno ai Patriots. Dopo avere avuto l'esito positivo della visita medica obbligatoria, scese subito in campo nella vittoria in trasferta per 41-16 sul campo dei Denver Broncos in cui ricevette 3 passaggi per 38 yard.\nIl 23 marzo 2018 Bennett annunci\u00f2 il proprio ritiro dopo dieci stagioni."}
{"id": "4186451", "revid": "287204", "url": "https://it.wikipedia.org/wiki?curid=4186451", "title": "Toodyay", "text": "Toodyay \u00e8 una citt\u00e0 situata nella regione di Wheatbelt, in Australia Occidentale; essa si trova 85 chilometri a est di Perth ed \u00e8 la sede della Contea di Toodyay. Al censimento del 2006 contava 1.069 abitanti."}
{"id": "4186453", "revid": "767487", "url": "https://it.wikipedia.org/wiki?curid=4186453", "title": "Trayning", "text": "Trayning \u00e8 una citt\u00e0 situata nella regione di Wheatbelt, in Australia Occidentale; essa si trova 230 chilometri a est di Perth ed \u00e8 la sede della Contea di Trayning. Al censimento del 2006 contava 122 abitanti."}
{"id": "4186456", "revid": "298229", "url": "https://it.wikipedia.org/wiki?curid=4186456", "title": "Frederick Kelly", "text": ""}
{"id": "4186460", "revid": "228587", "url": "https://it.wikipedia.org/wiki?curid=4186460", "title": "Zavarise", "text": "Gli Zavarise sono una nobile famiglia di Verona, imparentata agli Scaligeri. Le prime tracce del casato risalgono all'XI secolo. \nLa loro arca tombale \u00e8 sita presso la Chiesa dei Santi Apostoli (Verona) mentre il loro palazzo era sito nell'attuale via Mazzini, abitato da un ramo della famiglia fino al 1970. Il loro capostipite, Ulderico, fu uno fra i membri del primo consiglio comunale cittadino nel 1140. La famiglia aveva possedimenti a Valeggio sul Mincio, Lavagno, Cerea, Tarmassia e San Bonifacio. \nFlorimonte Zavarise fu segretario personale, oltrech\u00e9 confidente e grande amico, di Cangrande I della Scala. Anna Zavarise spos\u00f2 nel 1334 il nobile Francesco Bevilacqua, che divenne podest\u00e0 di Padova, del loro matrimonio, combinato dai Della Scala ci restano i sonetti e le cante.\nManodoro Zavarise spos\u00f2 Cecchino Della Scala. Secoli pi\u00f9 tardi, noto umanista, fu Virgilio Zavarise."}
{"id": "4186461", "revid": "76963", "url": "https://it.wikipedia.org/wiki?curid=4186461", "title": "Teo Olivares", "text": "Doppiatori italiani.\nNelle versioni in italiano dei suoi film, Teo Olivares \u00e8 stato doppiato da:"}
{"id": "4186462", "revid": "767487", "url": "https://it.wikipedia.org/wiki?curid=4186462", "title": "Calingiri", "text": "Calingiri \u00e8 una citt\u00e0 situata nella regione di Wheatbelt, in Australia Occidentale; essa si trova 140 chilometri a nord-est di Perth ed \u00e8 la sede della Contea di Victoria Plains. Al censimento del 2006 contava 111 abitanti."}
{"id": "4186464", "revid": "287204", "url": "https://it.wikipedia.org/wiki?curid=4186464", "title": "Wagin", "text": "Wagin \u00e8 una citt\u00e0 situata nella regione di Wheatbelt, in Australia Occidentale; essa si trova 230 chilometri a sud-est di Perth ed \u00e8 la sede della Contea di Wagin. Al censimento del 2006 contava 1.427 abitanti."}
{"id": "4186465", "revid": "171091", "url": "https://it.wikipedia.org/wiki?curid=4186465", "title": "Monte Rosso (Alpi Biellesi)", "text": "Il monte Rosso (\"mount Rous\" in patois fontainemorain - 2.374\u00a0m s.l.m.) \u00e8 una vetta delle Alpi Biellesi.\n\u00c8 situato tra la Valle Cervo e la Valle del Lys. Sulla cima convergono il territorio comunale di Fontainemore, quello di Biella e un'isola amministrativa montana di Pollone.\nToponimo.\nIl toponimo ufficiale in patois di Fontainemore, \"Mount Rous\", fa riferimento al colore fulvo.\nDescrizione.\nLa montagna si trova alla convergenza di tre creste, due delle quali collocate sul crinale spartiacque Cervo - Lys. Di esse quella settentrionale scende al colle della Barma per poi risalire alla cima omonima, mentre quella occidentale collega il Rosso con il mont Mars tramite il \"col de Chardon\" (2.297\u00a0m s.l.m.).\nLa terza cresta si diparte invece dallo spartiacque principale in direzione sud e fa parte del costolone che separa la conca di Oropa dalla Valle dell'Elvo e che comprende anche il Monte Mucrone.\nSul versante meridionale del Rosso, si situa il \"lago del Rosso\", un piccolo specchio d'acqua a circa 2180 metri di quota.\nIl panorama dalla vetta della montagna \u00e8 molto ampio sia verso la pianura che verso la catena alpina e in particolare offre un buon punto di vista sul Monte Rosa.\nAccesso alla cima.\nIl Monte Rosso pu\u00f2 essere raggiunto a partire da \"Oropa Sport\", stazione di monte della cabinovia proveniente dal Santuario di Oropa, seguendo il sentiero D23 fino al laghetto del Rosso ed abbandonandolo poco dopo per una traccia che risale prima il versante sud-ovest della montagna e poi la sua cresta meridionale.\nEventi sportivi.\nAttorno alla montagna a partire dal 1948 si svolge una gara di sci alpinismo a tecnica classica chiamata \"Periplo del Rosso\".\nProtezione della natura.\nCome tutta la conca di Oropa, le pendici sud-orientali della montagna sono state incluse nel 2005 nella Riserva naturale speciale del Sacro Monte di Oropa, mentre il versante che guarda verso Fontainemore rientra nella Riserva naturale Mont Mars."}
{"id": "4186467", "revid": "767487", "url": "https://it.wikipedia.org/wiki?curid=4186467", "title": "Wandering", "text": "Wandering \u00e8 una citt\u00e0 situata nella regione di Wheatbelt, in Australia Occidentale; essa si trova 120 chilometri a sud-est di Perth ed \u00e8 la sede della Contea di Wandering. Al censimento del 2006 contava 355 abitanti."}
{"id": "4186476", "revid": "767487", "url": "https://it.wikipedia.org/wiki?curid=4186476", "title": "Darkan", "text": "Darkan \u00e8 una citt\u00e0 situata nella regione di Wheatbelt, in Australia Occidentale; essa si trova 200 chilometri a sud-est di Perth ed \u00e8 la sede della Contea di West Arthur. Al censimento del 2006 contava 203 abitanti."}
{"id": "4186477", "revid": "287204", "url": "https://it.wikipedia.org/wiki?curid=4186477", "title": "Adrien de Van", "text": ""}
{"id": "4186496", "revid": "287204", "url": "https://it.wikipedia.org/wiki?curid=4186496", "title": "Westonia", "text": "Westonia \u00e8 una citt\u00e0 situata nella regione di Wheatbelt, in Australia Occidentale; essa si trova 310 chilometri a est di Perth ed \u00e8 la sede della Contea di Westonia. Al censimento del 2006 contava 213 abitanti."}
{"id": "4186505", "revid": "599013", "url": "https://it.wikipedia.org/wiki?curid=4186505", "title": "Paul Perquer", "text": "Partecip\u00f2 ai giochi della II Olimpiade di Parigi nel 1900 a bordo di \"Esterel\", con cui vinse una medaglia d'oro nella gara della classe da dieci a venti tonnellate."}
{"id": "4186516", "revid": "767487", "url": "https://it.wikipedia.org/wiki?curid=4186516", "title": "Wickepin", "text": "Wickepin \u00e8 una citt\u00e0 situata nella regione di Wheatbelt, in Australia Occidentale; essa si trova 210 chilometri a sud-est di Perth ed \u00e8 la sede della Contea di Wickepin. Al censimento del 2006 contava 244 abitanti."}
{"id": "4186517", "revid": "298229", "url": "https://it.wikipedia.org/wiki?curid=4186517", "title": "Kenneth McArthur", "text": ""}
{"id": "4186534", "revid": "287204", "url": "https://it.wikipedia.org/wiki?curid=4186534", "title": "Williams (Australia)", "text": "Williams \u00e8 una citt\u00e0 situata nella regione di Wheatbelt, in Australia Occidentale; essa si trova 160 chilometri a sud-est di Perth ed \u00e8 la sede della Contea di Williams. Al censimento del 2006 contava 338 abitanti."}
{"id": "4186539", "revid": "599013", "url": "https://it.wikipedia.org/wiki?curid=4186539", "title": "Paul Couture", "text": "Partecip\u00f2 ai giochi della II Olimpiade di Parigi nel 1900 a bordo di \"Tournade\", con cui prese parte alla gara di classe aperta ma non riusc\u00ec a completarla."}
{"id": "4186550", "revid": "599013", "url": "https://it.wikipedia.org/wiki?curid=4186550", "title": "Maxime Desonches", "text": "Partecip\u00f2 ai Giochi della II Olimpiade di Parigi nel 1900 a bordo di \"H\u00e9b\u00e9\", con cui prese parte alla gara di classe aperta ma non riusc\u00ec a completarla."}
{"id": "4186554", "revid": "287204", "url": "https://it.wikipedia.org/wiki?curid=4186554", "title": "Wongan Hills", "text": "Wongan Hills \u00e8 una citt\u00e0 situata nella regione di Wheatbelt, in Australia Occidentale; essa si trova 180 chilometri a nord-est di Perth ed \u00e8 la sede della Contea di Wongan-Ballidu. Al censimento del 2006 contava 745 abitanti."}
{"id": "4186563", "revid": "599013", "url": "https://it.wikipedia.org/wiki?curid=4186563", "title": "Henry Maingot", "text": "Partecip\u00f2 ai giochi della II Olimpiade di Parigi nel 1900 a bordo di \"Gyp\", con cui prese parte alla gara di classe aperta ma non riusc\u00ec a completarla."}
{"id": "4186565", "revid": "599013", "url": "https://it.wikipedia.org/wiki?curid=4186565", "title": "G. Pigeard", "text": "Partecip\u00f2 ai giochi della II Olimpiade di Parigi nel 1900 a bordo di \"Demi Mondaine\", con cui prese parte alla gara di classe aperta ma non riusc\u00ec a completarla."}
{"id": "4186569", "revid": "767487", "url": "https://it.wikipedia.org/wiki?curid=4186569", "title": "Wyalkatchem", "text": "Wyalkatchem \u00e8 una citt\u00e0 situata nella regione di Wheatbelt, in Australia Occidentale; essa si trova 190 chilometri a est di Perth ed \u00e8 la sede della Contea di Wyalkatchem. Al censimento del 2006 contava 344 abitanti."}
{"id": "4186572", "revid": "99043683", "url": "https://it.wikipedia.org/wiki?curid=4186572", "title": "Henri Laverne", "text": "Partecip\u00f2 ai giochi della II Olimpiade di Parigi nel 1900 a bordo di \"Amulet\", con cui ottenne un quarto posto nella prima gara della classe da una a due tonnellate. Prese parte anche alla seconda gara della stessa categoria e alla gara di classe aperta, ma entrambe non le complet\u00f2."}
{"id": "4186575", "revid": "287204", "url": "https://it.wikipedia.org/wiki?curid=4186575", "title": "Southern Cross (Australia)", "text": "Southern Cross \u00e8 una citt\u00e0 situata nella regione di Wheatbelt, in Australia Occidentale; essa si trova 370 chilometri a nord di Perth ed \u00e8 la sede della Contea di Yilgarn. Al censimento del 2006 contava 711 abitanti."}
{"id": "4186576", "revid": "298229", "url": "https://it.wikipedia.org/wiki?curid=4186576", "title": "Benjamin Adams", "text": ""}
{"id": "4186579", "revid": "287204", "url": "https://it.wikipedia.org/wiki?curid=4186579", "title": "Kaori Icho", "text": ""}
{"id": "4186585", "revid": "298229", "url": "https://it.wikipedia.org/wiki?curid=4186585", "title": "Harold Babcock", "text": ""}
{"id": "4186591", "revid": "767487", "url": "https://it.wikipedia.org/wiki?curid=4186591", "title": "There's Good in Everyone", "text": "There's Good in Everyone \u00e8 un cortometraggio muto del 1915 diretto da Maurice Elvey.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla Davison Film Sales Agency (DFSA), usc\u00ec nelle sale cinematografiche britanniche nel gennaio 1915."}
{"id": "4186592", "revid": "767487", "url": "https://it.wikipedia.org/wiki?curid=4186592", "title": "Il PornOcchio", "text": "Il PornOcchio, conosciuto in Italia anche col titolo di Jake Masters o Il Porno Occhio privato, \u00e8 un film del 1971 diretto da John Avildsen, poi regista di \"Rocky\".\nTrama.\nUn fallito e scalcinato detective privato, Jacob Masters, deve rintracciare un filmato a luci rosse che inguaierebbe la carriera del miliardario Jason Dominique, fatto oggetto di estorsione da quattro ricattatori che cercano di farsi dare 50 000 dollari. Aiutato dalla collega Cora Merril, che lo stesso Jason ha voluto affiancare al detective, Jacob riesce ben presto a dare un volto e un nome ai ricattatori, che un ignoto omicida, per\u00f2, elimina senza problemi uno dopo l'altro. Infine Jason scopre che \u00e8 stata la stessa Cora ad ucciderli, con lo scopo di prendere il loro posto: l'intervento della polizia gli eviter\u00e0 di fare la stessa fine.\nCritica.\n\"\"Semiparodia del giallo noir, ribalda, piena di sesso e discretamente divertente. Grande performance di Garfield\", cos\u00ec l'ha definita Paolo Mereghetti nel suo dizionario. Oliver Stone pare l'abbia definita come \"la mia commedia preferita\", almeno secondo quello che dice il regista per la riedizione in DVD del suo film. In ogni caso, il film \u00e8 in breve diventato un cult, anche se il popolo di Internet ne ha dato critiche altalenanti (\"Se vedere il lardoso Allen Garfield a culo nudo per tutto il film \u00e8 il massimo che si chiede a un film, allora vedere Il pornOcchio \u00e8 d'obbligo; altrimenti ci si pu\u00f2 astenere tranquillamente.\"\" dal sito FilmTV.it)."}
{"id": "4186602", "revid": "254401", "url": "https://it.wikipedia.org/wiki?curid=4186602", "title": "Martina Caironi", "text": "Biografia.\nCaironi corre con una protesi fissata alla gamba sinistra, dopo aver subito l'amputazione della stessa in seguito a un incidente in moto avvenuto nella notte tra l'1 e il 2 novembre 2007: all'epoca aveva solo 18 anni e stava tornando da una festa in motorino, quando un'auto l'ha investita schiacciandole la gamba sinistra. Suo fratello, che guidava il mezzo, \u00e8 invece rimasto incolume. In diverse interviste ha raccontato che un suo grande modello \u00e8 stato Oscar Pistorius, visto per la prima volta a un convegno, e subito diventato un punto di riferimento della sua vita dopo l'incidente. Grazie a questa fonte di ispirazione inizia a reinventarsi e ad allenarsi per competere nell'atletica paralimpica. \nNel 2012 si laurea campionessa paralimpica ai Giochi di Londra nei 100 m piani, mentre l'anno successivo ottiene due ori, nei 100 m piani e nel salto in lungo, ai Mondiali paralimpici di Lione. Nel 2015 a Nembro, correndo per le Fiamme Gialle, ottiene il suo primo record mondiale nei 100 m piani con il tempo di 15\"05, precedendo Federica Maspero e Alessia Donizetti.\nIl 6 novembre 2019 \u00e8 risultata positiva a un test antidoping a sorpresa ordinato da Nado Italia. La sostanza incriminata rinvenuta \u00e8 un metabolita di steroide anabolizzante contenuto in una crema cicatrizzante, che l'atleta doveva utilizzare a causa di un'ulcera sulla parte finale del moncone; nonostante tale sostanza fosse stata dichiarata, \u00e8 stata comunque considerata una violazione del regolamento antidoping. I 12 mesi di sospensione dell'attivit\u00e0 sportiva richiesti sono stati ridotti a 4 dal Tribunale Antidoping, non avendo riconosciuto l'intenzionalit\u00e0 di doparsi. La sospensione ha comunque costretto l'atleta a saltare la partecipazione ai Mondiali paralimpici di Dubai del 2019, a cui si preparava da anni.\nPartecipa, quindi, alle Paralimpiadi di Tokyo 2020, rimandate a causa del COVID-19, .\nFa parte del Comitato Paralimpico delle Fiamme Gialle, \u00e8 rappresentante degli atleti nel consiglio e nella giunta nazionale del Comitato Italiano Paralimpico, e fa volontariato raccontando la sua storia nelle scuole. Tra le altre cose \u00e8 anche stata testimonial di Differenza Donna, il primo osservatorio nazionale che si occupa di combattere la violenza contro le donne con disabilit\u00e0 attraverso atti concreti e azioni di awareness. Martina \u00e8 anche speaker motivazionale, e ha all'attivo la partecipazione a svariati seminari e conferenze. Al 2020, sta studiando Lingue, Culture e Mercati dell'Asia presso l'Universit\u00e0 di Bologna.\nMartina Caironi \u00e8 protagonista del docu-film di Simone Saponieri \"L'Aria sul viso\", che racconta la vita dell'atleta e il suo essere donna."}
{"id": "4186604", "revid": "597572", "url": "https://it.wikipedia.org/wiki?curid=4186604", "title": "PornOcchio", "text": ""}
{"id": "4186605", "revid": "767487", "url": "https://it.wikipedia.org/wiki?curid=4186605", "title": "York (Australia)", "text": "York \u00e8 una citt\u00e0 situata nella regione di Wheatbelt, in Australia Occidentale; essa si trova 100 chilometri a est di Perth ed \u00e8 la sede della Contea di York. Al censimento del 2006 contava 2.088 abitanti."}
{"id": "4186606", "revid": "144796", "url": "https://it.wikipedia.org/wiki?curid=4186606", "title": "John Maxwell (ufficiale britannico)", "text": ""}
{"id": "4186608", "revid": "144796", "url": "https://it.wikipedia.org/wiki?curid=4186608", "title": "Philip Chetwode", "text": ""}
{"id": "4186612", "revid": "767487", "url": "https://it.wikipedia.org/wiki?curid=4186612", "title": "Her Nameless Child", "text": "Her Nameless Child \u00e8 un film muto del 1915 diretto da Maurice Elvey.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dall'Ideal, usc\u00ec nelle sale cinematografiche britanniche nel maggio 1915."}
{"id": "4186618", "revid": "110157", "url": "https://it.wikipedia.org/wiki?curid=4186618", "title": "Gosnells", "text": "Gosnells \u00e8 un sobborgo situato nell'area metropolitana di Perth, in Australia Occidentale; esso si trova a sud-est del centro cittadino ed \u00e8 la sede della Citt\u00e0 di Gosnells. Al censimento del 2006 contava 17.277 abitanti."}
{"id": "4186620", "revid": "1442080", "url": "https://it.wikipedia.org/wiki?curid=4186620", "title": "Freydoun Malkom", "text": " Fu il primo atleta originario della Persia (poi Iran) a disputare un'Olimpiade, 48 anni avanti alla prima apparizione di una delegazione iraniana ai giochi olimpici.\nPartecip\u00f2 ai giochi della II Olimpiade di Parigi nel 1900 nella gara di spada, dove fu eliminato ai quarti di finale."}
{"id": "4186622", "revid": "767487", "url": "https://it.wikipedia.org/wiki?curid=4186622", "title": "Fortunate", "text": "Fortunate \u00e8 un brano musicale R&amp;B scritto, prodotto e arrangiato dal musicista statunitense R. Kelly e interpretato dal cantante Maxwell per la colonna sonora del film \"Life\" del 1999. Il brano fu pubblicato nell'aprile del 1999 come singolo ufficiale tratto dalla colonna sonora, e si rivel\u00f2 un successo inaspettato in patria: raggiunse la prima posizione della classifica R&amp;B di Billboard, dove rimase stabile per otto settimane consecutive, ed entr\u00f2 nella top5 della classifica statunitense. Inoltre fu certificato disco d'oro dalla RIAA con oltre 500.000 copie vendute. Il singolo fu nominato ai Grammy Awards del 2000 come Miglior interpretazione R&amp;B maschile, e vinse ai Billboard Music Awards e ai Soul Train Awards come Miglior singolo R&amp;B.\nVideo.\nIl videoclip del brano \u00e8 stato diretto dal regista Francis Lawrence ed \u00e8 ambientato in un appartamento, principalmente tra il bagno e la camera da letto. Tramite una fotografia tendente al blu, a luci laser e all'immagine filtrata attraverso degli schermi che ruotano attorno al cantante, il video mostra una sorta di mondo astrale come trasposizione dei desideri e dei sogni espressi dal testo della canzone. Il cantante si trova infatti sul letto della camera mentre immagina di avere di fronte a s\u00e9 la ragazza che ama; a seconda del punto di vista che la camera assume nell'inquadrare la scena, lo spettatore vede la situazione immaginata dal cantante oppure quella reale, ovvero della solitudine nella propria camera da letto. La regia si concentra anche su molti dettagli presenti nella stanza, tra cui anche delle farfalle (sempre frutto dell'immaginazione del cantante). Si intravede un televisore che proietta delle immagini del film \"Life\" per cui la canzone \u00e8 stata scritta.\nRiconoscimenti.\nIl singolo ricevette una nomination ai Grammy del 2000 come Miglior interpretazione R&amp;B maschile, ma perse contro \"Staying Power\" di Barry White. Ai Billboard Music Awards del 1999 vinse come Singolo R&amp;B dell'anno, cos\u00ec come ai Soul Train Awards dell'anno successivo. Il brano fu nominato anche ai Blockbuster Entertainment Awards come Canzone Preferita.\nRicezione.\nIl singolo \u00e8 entrato nella top10 della classifica R&amp;B di Billboard l'8 maggio 1999, e la settimana successiva era gi\u00e0 al numero 1, dove \u00e8 rimasto stabiler per otto settimane consecutive. Il singolo \u00e8 il primo nella carriera di Maxwell ad essere arrivato al numero 1 della classifica R&amp;B di Billboard; inoltre ha speso 42 settimane totali in questa classifica. Il brano \u00e8 stato anche il primo del cantante ad essere entrato nella top20 della Hot 100, entrando nella top10 alla nona posizione compiendo un salto dalla posizione numero 38 il 15 maggio 1999. Due settimane pi\u00f9 tardi ha raggiunto la sua posizione pi\u00f9 alta al numero 4, dove \u00e8 rimasto per tre settimane consecutive. Il singolo ha speso 25 settimane in totale nella Hot 100. Il singolo ha raggiunto la posizione numero 16 nella classifica radiofonica statunitense, ma il suo successo \u00e8 stato garantito dalle vendite fisiche nei negozi: difatti, grazie a oltre 500.000 copie vendute, il brano ha ricevuto la certificazione di disco d'oro dalla RIAA il 2 giugno 1999, diventando il secondo singolo d'oro nella carriera di Maxwell dopo \"Ascension (Don't Ever Wonder)\".\nBillboard ha incoronato il brano del titolo di singolo R&amp;B/Hip-Hop di maggior successo del 1999, avendolo posizionato al primo posto nella lista dei 100 singoli R&amp;B/Hip-Hop di maggior successo di quell'anno. Nella lista della Hot 100 di fine anno \u00e8 stato posizionato invece al 24\u00ba posto."}
{"id": "4186633", "revid": "767487", "url": "https://it.wikipedia.org/wiki?curid=4186633", "title": "Woe, Is Me", "text": "Gli Woe, Is Me sono stati un gruppo musicale statunitense formatosi nel 2009 ad Atlanta, Georgia, e scioltosi nel 2013.\nStoria del gruppo.\nFormatosi nel 2009, il gruppo ha ottenuto un contratto discografico con la Velocity Records (etichetta sussidiaria della Rise Records) ancora prima di esibirsi nel suo primo concerto ufficiale. L'album di debutto, \"Number(s)\", viene pubblicato il 31 agosto 2010, ed entra alla posizione numero 16 della Top Heatseekers di \"Billboard\". Il secondo album \"Genesi[s]\", uscito il 20 novembre 2012, arriva al 167\u00ba posto della Billboard 200. A quest'album fa seguito la pubblicazione dell'EP \"American Dream\", prodotto da Tom Denney e uscito nel 2013. Nonostante avessero annunciato di voler entrare in studio in ottobre per registrare un nuovo album sempre con Denney, nel settembre 2013 arriva la notizia che gli Woe, Is Me si sono ufficialmente sciolti, dopo essersi trovati nuovamente senza cantante dopo l'abbandono della formazione da parte di Hance Alligood."}
{"id": "4186640", "revid": "287204", "url": "https://it.wikipedia.org/wiki?curid=4186640", "title": "Joondalup", "text": "Joondalup \u00e8 un sobborgo situato nell'area metropolitana di Perth, in Australia Occidentale; esso si trova a nord del centro cittadino ed \u00e8 la sede della Citt\u00e0 di Joondalup. Al censimento del 2006 contava 49.675 abitanti."}
{"id": "4186641", "revid": "599013", "url": "https://it.wikipedia.org/wiki?curid=4186641", "title": "Gheorghe Plagino", "text": " Fu il primo atleta della Romania a disputare un'Olimpiade, 24 anni avanti alla prima apparizione di una delegazione romena ai giochi olimpici.\nPartecip\u00f2 ai giochi della II Olimpiade di Parigi nel 1900 nella gara di fossa olimpica, dove arriv\u00f2 al tredicesimo posto con 11 punti."}
{"id": "4186642", "revid": "481666", "url": "https://it.wikipedia.org/wiki?curid=4186642", "title": "Loves and Adventures in the Life of Shakespeare", "text": ""}
{"id": "4186643", "revid": "767487", "url": "https://it.wikipedia.org/wiki?curid=4186643", "title": "Blackout (Breathe Carolina)", "text": "Blackout \u00e8 un singolo del gruppo musicale statunitense Breathe Carolina, pubblicato come terzo singolo il 14 giugno 2011 dall'album \"Hell Is What You Make It\". Scritta da David Schmitt e Kyle Even con l'aiuto del produttore Ian Kirkpatrick, la canzone \u00e8 stata registrata tra il 2010 e il 2011 ed \u00e8 stata una delle prime tracce ad entrare nell'album."}
{"id": "4186648", "revid": "111319", "url": "https://it.wikipedia.org/wiki?curid=4186648", "title": "Kalamunda", "text": "Kalamunda \u00e8 un sobborgo situato nell'area metropolitana di Perth, in Australia Occidentale; esso si trova ad est del centro cittadino ed \u00e8 la sede della Contea di Kalamunda. Al censimento del 2006 contava 6.835 abitanti."}
{"id": "4186662", "revid": "599013", "url": "https://it.wikipedia.org/wiki?curid=4186662", "title": "Antonio Restelli", "text": "Partecip\u00f2 ai giochi della II Olimpiade di Parigi nel 1900 nella gara di velocit\u00e0, dove fu eliminato nella seconda semifinale."}
{"id": "4186669", "revid": "767487", "url": "https://it.wikipedia.org/wiki?curid=4186669", "title": "Mike Brisiel", "text": "Carriera universitaria.\nNei suoi 4 anni con i Colorado State Rams vinse il seguente premio:\nCarriera professionistica.\nHouston Texans.\nBrisiel firm\u00f2 il 4 maggio 2006 come free agent con gli Houston Texans, dopo non esser stato scelto al draft NFL 2006. Il 28 agosto venne svincolato per poi unirsi il 4 settembre con la squadra di allenamento. Il 9 ottobre venne svincolato. Infine il 24 dello stesso mese si riun\u00ec con la squadra d'allenamento. Il 1\u00ba gennaio 2007 rifirm\u00f2 con i Texans ma dopo una settimana venne assegnato alla lega NFL Europe, il 1\u00ba settembre venne nuovamente svincolato per poi unirsi due giorni dopo con la squadra d'allenamento. Il 4 dicembre fu promosso in prima squadra e debutt\u00f2 come professionista il 9 dello stesso mese contro i Tampa Bay Buccaneers. Concluse la stagione giocando 4 partite tutte da titolare con attribuite 2 penalit\u00e0 che causarono la perdita di 10 yard.\nNella stagione 2008 gioc\u00f2 16 partite tutte da titolare con attribuite 6 penalit\u00e0 che causarono la perdita di 45 yard. L'anno seguente dopo 5 partite, il 14 ottobre 2009 venne inserito nella lista infortunati per un problema al piede. Fin\u00ec con 5 partite tutte da titolare con attribuita una penalit\u00e0 che caus\u00f2 la perdita di 10 yard.\nNella stagione successiva dopo 12 partite si infortun\u00f2 alla spalla, il 15 dicembre 2010 venne inserito nella lista infortuniti chiudendo la stagione in anticipo. Gioc\u00f2 12 partite di cui 9 da titolare con attribuite 2 penalit\u00e0 che causarono la perdita di 10 yard. Il 31 luglio 2011 firm\u00f2 un contratto annuale per 1,835 milioni di dollari. Gioc\u00f2 13 partite tutte da titolare con attribuite 8 penalit\u00e0 che causarono la perdita di 60 yard.\nOakland Raiders.\nIl 18 marzo 2012 firm\u00f2 un contratto di 5 anni per un totale di 20 milioni di dollari, inclusi 3,4 milioni di bonus alla firma.. Gioc\u00f2 15 partite tutte da titolare con attribuite 9 penalit\u00e0 che causarono la perdita di 70 yard. Terminata la stagione regolare, si sottopose ad un importante intervento alla caviglia dolorante, che lo afflisse per tutta la stagione precedente. Il 4 marzo 2013 accett\u00f2 di ridursi il contratto di base della stagione 2013 da 4,35 milioni di dollari a 1,3 milioni. Chiuse giocando 15 partite tutte da titolare con attribuite 6 penalit\u00e0 che causarono la perdita di 55 yard.\nIl 1\u00ba aprile 2014 venne svincolato dai Raiders per liberare 1,38 milioni di dollari nel tetto salariale."}
{"id": "4186670", "revid": "422900", "url": "https://it.wikipedia.org/wiki?curid=4186670", "title": "Enrico Maria Brusoni", "text": ""}
{"id": "4186671", "revid": "767487", "url": "https://it.wikipedia.org/wiki?curid=4186671", "title": "Jessica Wahls", "text": "\u00c8 membro della girlband No Angels, ha anche registrato alcuni singoli in proprio.\nBiografia.\nFiglia di un afroamericano e di una tedesca, Jessica non aveva ancora un anno quando i genitori si sono separati. \u00c8 stata allevata dalla madre, una segretaria d'azienda, che si \u00e8 poi risposata nel 1998.\nNel 2000 Jessica \u00e8 diventata uno dei 5 membri delle No Angels, la girlband formatasi nella versione tedesca del talent show \"Popstars\". Ha portato avanti la carriera musicale con le altre ragazze fino al 2003, quando ha scoperto di aspettare una figlia. Per Jessica si \u00e8 resa quindi necessaria l'uscita dalla band, peraltro scioltasi l'anno dopo.\nJessica \u00e8 tornata poi in sala di registrazione come solista, e nel biennio 2004-2005 ha inciso quattro singoli, due in inglese e due in tedesco, ma solo il primo, \"Ten Steps Back\", ha incontrato l'attenzione del pubblico. Sono seguiti due anni di silenzio, almeno come cantante (a darle visibilit\u00e0 saranno varie apparizioni in programmi televisivi), e poi, nel 2007, la reunion con le No Angels."}
{"id": "4186672", "revid": "124123", "url": "https://it.wikipedia.org/wiki?curid=4186672", "title": "Dmitrij Vladimirovi\u010d Skobel'cyn", "text": "Biografia.\nNel 1946 \u00e8 nominato membro dell'Accademia delle scienze dell'URSS. Nel 1969 viene riconosciuto Eroe del Lavoro Socialista. Nel corso della sua vita ottiene diverse medaglie dell'Ordine di Lenin ed altri riconoscimenti.\nNel 1923 studiando i raggi cosmici con la camera a nebbia aveva scoperto alcune particelle del tutto simili agli elettroni, le quali per\u00f2, quando veniva loro applicato un campo magnetico, si curvavano nella direzione sbagliata. Questo fatto lasciava assai perplessi gli scienziati dell'epoca, finch\u00e9 nel 1932 Carl Anderson scopr\u00ec che si trattava, in realt\u00e0, di positroni, particelle delle quali era stata peraltro ipotizzata l'esistenza fin dal 1928 da Paul Dirac."}
{"id": "4186673", "revid": "599013", "url": "https://it.wikipedia.org/wiki?curid=4186673", "title": "Giacomo Stratta", "text": "Partecip\u00f2 ai giochi della II Olimpiade di Parigi nel 1900 nella gara di velocit\u00e0, dove fu eliminato ai quarti. Prese parte anche alla gara a punti in cui ottenne il nono posto."}
{"id": "4186676", "revid": "602145", "url": "https://it.wikipedia.org/wiki?curid=4186676", "title": "Teatro del popolo Trianon Viviani", "text": ""}
{"id": "4186683", "revid": "282094", "url": "https://it.wikipedia.org/wiki?curid=4186683", "title": "Dmitrij Vladimirovi\u010d Skobeltsyn", "text": ""}
{"id": "4186686", "revid": "61501156", "url": "https://it.wikipedia.org/wiki?curid=4186686", "title": "Rayman Jungle Run", "text": ""}
{"id": "4186689", "revid": "1201880", "url": "https://it.wikipedia.org/wiki?curid=4186689", "title": "Testa d'Uovo", "text": "Testa d'Uovo (\"Egghead\"), il cui vero nome \u00e8 Elihas Starr, \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione \u00e8 in \"Tales to Astonish\" (vol. 1) n. 38 (dicembre 1962).\n\u00c8 l'arcinemico per antonomasia di Ant-Man.\nBiografia del personaggio.\nElihas Starr detto in seguito Testa d'Uovo \u00e8 un famosissimo ricercatore per il governo degli Stati Uniti, uno scienziato brillante ma dall'aspetto ridicolo secondo solo ad Henry Pym, ha la testa sproporzionatamente grande e, ovviamente, a forma d'uovo ed \u00e8 un acerrimo nemico del primo Ant-Man, supereroe della Marvel Comics creato da Stan Lee (testi) e Jack Kirby.\nLa storia.\nElihas venne scoperto mentre spacciava materiale atomico con il fine di commercializzarlo e per questo fu espulso dal programma militare. Da quel giorno si diede al crimine con il nickname di Testa d'Uovo (Egghead). Assoldato da diversi mafiosi, viene incaricato di uccidere Ant-Man. Testa d'Uovo, studiando le formiche, riesce a ricreare l'elmetto cibernetico di Pym, mettendosi cos\u00ec in contatto con le formiche. Convinto che siano sottomesse ad Ant-Man cerca di istigarle al tradimento nei confronti dell'uomo formica promettendo loro di liberarle. Il piano non ha successo perch\u00e9 le formiche, prive di emozioni umane, riferiscono tutto ad Ant-Man che sconfigge il criminale. In altre occasioni, Testa d'Uovo ha continuato a lottare contro il suo nemico, rapendo alcune volte la compagna Wasp o utilizzando il suo equipaggiamento d'alta tecnologia, ma senza per\u00f2 avere successo. Ant-Man infatti, grazie all'aiuto della sua spalla Wasp \u00e8 riuscito a contrastare ogni suo attacco. Un'altra nemesi del personaggio \u00e8 il vendicatore Occhio di Falco, poi divenuto Golia, il cui fratello \u00e8 stato assassinato proprio da Starr. Elihas \u00e8 stato anche il capogruppo di un team chiamato 'gli emissari del male', composto da Rhino, Porcospino, Power Man e tanti altri superesseri. Intenzionato a sconfiggere i Difensori e gli Alpha Flight, ha sempre fallito.\nDopo aver abbandonato i suoi Emissari del Male, Testa d'Uovo lotta contro Henry Pym, divenuto ancora una volta Ant-Man, con l'intento di fare esperimenti su sua nipote, Trish Starr. Trish \u00e8 stata per\u00f2 salvata dall'eroe, anche se, grazie agli esperimenti condotti da Elihas ci rimise un braccio. Ormai persa la sua sanit\u00e0 mentale, Testa d'Uovo decide di rivoltare Pym contro i Vendicatori, sfruttando la nevrosi dell'eroe per renderlo un criminale agli occhi dei suoi amici e facendogli cos\u00ec perdere anche la moglie, Wasp. Il manigoldo riesce infatti a rapire Trish e costringere Calabrone a rubare dell'adamantio in cambio della vita della nipote. Hank Pym \u00e8 dunque costretto a lottare contro i Vendicatori, ma viene sconfitto e Trish, indotta al lavaggio del cervello di Testa d'Uovo, non testimonia per Pym, il quale viene imprigionato. Starr, non contento, forma una squadra, i Signori del Male, con alcuni vecchi nemici di Pym e lo fa evadere di prigione, facendo credere ai suoi compagni Vendicatori che Hank Pym sia un loro membro. Con l'intento di sfruttare l'intelletto di Calabrone per il crimine, Starr viene tuttavia imbrogliato dalla sua arcinemesi e sconfitto, assieme al suo gruppo di Signori del Male. Durante la battaglia finale, Elihas viene colpito da una freccia di Occhio di Falco e ucciso. Dopo aver capito il piano di Testa d'Uovo, i Vendicatori scagionano Pym, che abbandona le sue identit\u00e0 da supereroe e la sua ex moglie.\nRitorno.\nTesta d'Uovo si \u00e8 rivelato essere ancora vivo tempo dopo, grazie ad un suo siero di rigenerazione creato poco prima della sua morte. Ha affrontato la sua nemesi Hank Pym un'altra volta, utilizzando gli I.A.vengers (inventati in passato dalla sua stessa nemesi) e servendosi della brillante mente del giovane Raz Malhotra, un esperto in campo di intelligenze artificiali che perse il suo lavoro per colpa di Henry Pym e Ultron. Tuttavia, Starr viene sconfitto grazie anche all'intromissione del secondo Ant-Man, Scott Lang.\nRitorna poco tempo dopo, entrando nello staff delle Cross Technological Enterprises di Darren Cross, aiutando quest'ultimo ad entrare nel laboratorio di Hank Pym situato nell'elmetto da Ant-Man di Scott Lang, facendolo diventare il nuovo Calabrone.\nAltri media.\nTelevisione.\nTesta d'Uovo \u00e8 apparso nelle serie animate \"I Vendicatori\", \"Super Hero Squad Show\" e \"Avengers Assemble\"."}
{"id": "4186690", "revid": "79968", "url": "https://it.wikipedia.org/wiki?curid=4186690", "title": "Alessandro Gonzaga, principe di Castiglione", "text": "Biografia.\nFu il figlio terzogenito di Giuseppe Luigi Gonzaga (1761-1818), della linea dei \"Gonzaga di Castiglione\" e di Giulia Maddalena d'Esterh\u00e1zy, principessa ungherese, intraprese la carriera militare arruolandosi inizialmente nel 9\u00ba Reggimento di fanteria della Vistola, in Polonia. Per il suo valore militare ottenne numerose medaglie.\nCon varie richieste all'imperatore, l'ultima datata 1831, cerc\u00f2 di essere reintegrato nei diritti di successione sul Ducato di Mantova, sul Ducato di Guastalla e sul Principato di Castiglione ma le sue richieste non trovarono accoglimento.\nCon decreto del 13 ottobre 1847 decise di conferire alle dame l'Ordine della Croce stellata, istituito nel 1668 dall'imperatrice Eleonora Gonzaga-Nevers riunendolo ad un altro ordine dei Gonzaga, l'Ordine del Redentore. Il nuovo Ordine venne chiamato Ordine delle dame di Maria Elisa, in onore della moglie Maria Elisa Coke.\nFu l'ultimo rappresentante dei Gonzaga di Castiglione.\nDiscendenza.\nSpos\u00f2 a Londra il 22 febbraio 1841 la nobile Maria Elisa Coke, vedova del diplomatico spagnolo Don Juan d'Escudero, dalla quale non ebbe figli."}
{"id": "4186691", "revid": "1564499", "url": "https://it.wikipedia.org/wiki?curid=4186691", "title": "Dialetto savoiardo", "text": "Il savoiardo (chiamato \"Savoy\u00e2rd\" in arpitano) \u00e8 un dialetto della lingua arpitana, conosciuta anche come franco-provenzale.\nStoricamente diffuso nella Savoia e nel Cantone di Ginevra, \u00e8 affine al \"patois\" parlato in Valle d'Aosta.\nIl dialetto attualmente conta circa 35.000 parlanti."}
{"id": "4186692", "revid": "62004", "url": "https://it.wikipedia.org/wiki?curid=4186692", "title": "Velocit\u00e0 olimpica", "text": ""}
{"id": "4186694", "revid": "812894", "url": "https://it.wikipedia.org/wiki?curid=4186694", "title": "We the People", "text": "We the People \u00e8 il preambolo della Costituzione degli Stati Uniti d'America e pu\u00f2 riferirsi a:"}
{"id": "4186708", "revid": "767487", "url": "https://it.wikipedia.org/wiki?curid=4186708", "title": "Jobson's Luck", "text": "Jobson's Luck \u00e8 un cortometraggio muto del 1913 diretto da H.O. Martinek.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla Moving Pictures Sales Agency, usc\u00ec nelle sale cinematografiche britanniche nel febbraio 1913."}
{"id": "4186722", "revid": "767487", "url": "https://it.wikipedia.org/wiki?curid=4186722", "title": "H.O. Martinek", "text": "Biografia.\nPopolare artista, inizi\u00f2 a lavorare fin da bambino nel circo e, quindi, nel music hall.\nLa sua carriera di attore e regista, nonch\u00e9 di sceneggiatore (il suo nome appare nella sceneggiatura di due film), cominci\u00f2 nel 1909 nel Regno Unito e dur\u00f2 solo sei anni, finendo nel 1915. \nNel 1909, gir\u00f2 \"\", secondo episodio di una serie di gran successo interpretata da sua sorella Ivy Martinek, un'artista circense diventata attrice. Nei due anni seguenti, Martinek firm\u00f2 ancora altri quattro episodi del serial che, in totale, conta sette titoli. \nCome regista, gir\u00f2 quasi un centinaio di film. Fece l'attore in circa trenta pellicole lavorando quasi sempre per la British &amp; Colonial Kinematograph Company, la societ\u00e0 di produzione londinese con cui aveva iniziato la sua carriera cinematografica."}
{"id": "4186723", "revid": "923674", "url": "https://it.wikipedia.org/wiki?curid=4186723", "title": "John Herbert (atleta)", "text": "Tra la met\u00e0 degli anni '80 e la met\u00e0 degli anni '90 del XX secolo, partecip\u00f2 alle competizioni di salto triplo e bob. \nVinse la medaglia d'oro nel salto triplo per l'Inghilterra nei Giochi del Commonwealth del 1986 di Edimburgo.\nCarriera nell'atletica leggera.\nHerbert partecip\u00f2 a competizioni di atletica per la disciplina del salto triplo negli anni '80.\nSi qualific\u00f2 per la partecipazione a due Olimpiadi estive, fallendo il tentativo di entrare in finale nel 1984, giungendo per\u00f2 decimo nel 1988. Il migliore risultato agli Europei indoor '88, piazzandosi quinto con la misura di 16,87 m ().\nNel 1993 Herbert rappresent\u00f2 la Gran Bretagna anche ai campionati del mondo di atletica leggera di Helsinki, ma non si qualific\u00f2 per la finale.\nCarriera con il bob.\nVerso la fine degli anni '80 o l'inizio degli anni '90, Herbert pass\u00f2 al bob. Il suo miglior risultato alle Olimpiadi invernali fu l'ottavo posto nella gara del bob a 4 dei Giochi Olimpici invernali del 1994 a Lillehammer.\nCarriera di allenatore.\nIn occasione dei Giochi Olimpici estivi del 1992, del 1996, del 2000 e del 2004, Herbert fece l'allenatore di atletica per le discipline di salto per la Gran Bretagna.\nFu allenatore della medaglia d'argento olimpica Phillips Idowu fino al 2008.\nInoltre, Herbert possiede anche una societ\u00e0 di distribuzione cinematografica e lavora come designer grafico freelance."}
{"id": "4186730", "revid": "300067", "url": "https://it.wikipedia.org/wiki?curid=4186730", "title": "Memi Be\u010dirovi\u010d", "text": ""}
{"id": "4186734", "revid": "399", "url": "https://it.wikipedia.org/wiki?curid=4186734", "title": "Cognomi siciliani", "text": "I cognomi siciliani riflettono le varie presenze succedutesi nel corso dei secoli in Sicilia: si riconoscono, pertanto, cognomi di origine latina, greca e bizantina, araba, normanna, germanica, italiana centro-settentrionale, albanese, spagnola e toponomica. Il cognome (in siciliano \"cugnomu\" o \"pidotu\") trae spesso origine dal soprannome (\"nci\u00f9ria\" o \"nciuriu\" o anche \"gnuria\"), al punto che sovente entrambi coesistono, in uno stesso luogo, rispettivamente in forma \u00abitalianizzata\u00bb e dialettale. La Sicilia \u00e8 la regione italiana con la pi\u00f9 alta percentuale di \"popolazione autoctona\": circa l'89,75% dei cognomi dell'isola, infatti, sarebbero nomi di famiglia siciliani.\nFrequenza.\nI venti cognomi pi\u00f9 diffusi in Sicilia sono:"}
{"id": "4186736", "revid": "300067", "url": "https://it.wikipedia.org/wiki?curid=4186736", "title": "Zmagoslav Sagadin", "text": ""}
{"id": "4186737", "revid": "1439131", "url": "https://it.wikipedia.org/wiki?curid=4186737", "title": "Chevrolet Parkwood", "text": "La Parkwood \u00e8 un'autovettura familiare prodotta dalla Chevrolet dal 1959 al 1961.\nIl contesto.\nLa Parkwood era la versione familiare della Bel Air, ed era collocata a met\u00e0 della gamma di station wagon offerta dalla Chevrolet, pi\u00f9 precisamente sopra l'economica Brookwood, ma sotto la pi\u00f9 lussuosa Nomad.\nLa vettura.\nTutte le Parkwood prodotte nel 1959 e nel 1960 potevano ospitare sei passeggeri, mentre la Kingswood, che era l'altro modello equivalente alla Bel Air, era omologata per trasportare nove persone. La Parkwood divent\u00f2 disponibile in entrambe le versioni nel 1961, quando la Kingswood venne tolta temporaneamente di produzione.\nLa Parkwood fu tolta dal mercato nel 1962, quando tutte le familiari Chevrolet cominciarono a condividere le denominazioni con le loro corrispondenti versioni berlina.\nNei tre anni in cui la Parkwood fu in commercio, fu disponibile sia con motore a sei cilindri, sia con propulsore V8."}
{"id": "4186742", "revid": "1573940", "url": "https://it.wikipedia.org/wiki?curid=4186742", "title": "Chiesa di Sant'Andrea (Padova)", "text": "La chiesa di Sant'Andrea \u00e8 un edificio religioso che si innalza in contr\u00e0 Sant'Andrea, a Padova. L'edificio \u00e8 il risultato di una serie di notevoli trasformazioni di una chiesa del XII secolo. Conserva ancora il titolo di prepositura.\nStoria.\nLa chiesa compare gi\u00e0 in alcuni documenti del XII secolo, ma l'area su cui sorge, ricca di reperti archeologici, potrebbe ricollegarla ad un'origine altomedievale. Nel 1178 \u00e8 definita parrocchiale. L'edificio a una sola nave, con facciata rivolta a ponente, nel XV secolo era dotato di cinque altari e di cimitero. Nel 1614 la chiesa cambi\u00f2 orientamento, la facciata fu aperta sulla primitiva fiancata e il presbiterio fu posto a settentrione. Con i decreti ecclesiastici napoleonici vi confluirono, verso il 1810 la parrocchia di San Martino e la parrocchia di San Matteo e con esse i beni artistici delle chiese. Nel 1875, sotto il preposito Andrea Sacchetto, la chiesa fu suddivisa in tre navate e decorata secondo il particolare gusto dell'epoca. Con i lavori, che si conclusero nel 1884, si dispersero molte opere gi\u00e0 presenti nella chiesa. Alcuni restauri si attuarono negli anni venti del Novecento, quando si costru\u00ec anche il nuovo campanile. La chiesa fu riconsacrata il 17 ottobre 1941.\nNella chiesa \u00e8 sepolto Domenico Lazzarini esimio letterato (morto nel 1743), il nobile Giovanni Cavaccio pure letterato, ed Alessandro Carriero, gi\u00e0 prevosto di Sant'Andrea, storico e giureconsulto del XVI secolo.\nLa chiesa era sede della fraglia dei pescivendoli dove avevano la possibilit\u00e0 di fruire di un sepolcreto comune.\nArrigo Boito fu battezzato nella chiesa il 19 marzo 1842.\nLa chiesa \u00e8 prepositurale, parrocchiale appartenente al vicariato della cattedrale. Vi dipende l'oratorio di Santa Maria \"della Stua\" di palazzo Cittadella.\nL'edificio \u00e8 stato danneggiato dal sisma del 3 giugno 2012.\nAlle porte della chiesa, su un piccolo sagrato si innalza il monumento della \"gatta\", ricostruito ripetutamente dopo vari danneggiamenti (il pi\u00f9 recente nel 2013, da urto di veicolo stradale).\nDescrizione.\nEsterno.\nLa facciata, rivolta a meridione, \u00e8 costruita sul gusto neolombardesco. Nelle due ali laterali, in corrispondenza delle navate, si aprono due grandi monofore. La sezione centrale, corrispondente alla navata maggiore, presenta due ordini sovrapposti, divisi da trabeazione. Nell'ordine inferiore, si aprono tre portali di cui, quello maggiore \u00e8 sormontato da una lunetta dal gusto rinascimentale che racchiude un affresco alquanto deteriorato. Nell'ordine superiore, vi \u00e8 al centro una grande trifora con, ai lati due nicchie e sopra, un sottile timpano modanato.\nSulla fiancata sinistra \u00e8 in parte individuabile la vecchia facciata del XII secolo, di cui restano tracce di paraste e di un grande rosone. \u00c8 pure visibile il campanile, rifatto in stile neorinascimentale agli inizi del Novecento.\nInterno.\nL'interno della chiesa \u00e8 suddivisa in tre navate da arcate sorrette da colonne corinzie. Il soffitto \u00e8 decorato da dipinti di Antonio Grinzato, ma prima degli interventi ottocenteschi mostrava \"L'apoteosi di Sant'Andrea\" di Giambattista Mengardi. Sul presbieterio, chiuso da un'abside semicircolare, \u00e8 posto l'altare maggiore: gi\u00e0 nella demolita chiesa di San Marco \u00e8 impreziosito da tre formelle marmoree (\"Sacrificio di Isacco\", \"Cena di Emmaus\", \"L'agnello Pasquale\") opere di Francesco Bonazza. \nNelle navate e sugli altari laterali (splendido quello del XVII secolo coronato da angeli) sono poste opere di varia provenienza e datazione. Spicca il \"san Francesco Saverio intercede per un miracolo\" di Natale Plache (dalla chiesa dei Gesuiti demolita alla fine del Settecento) e il \"san Martino in gloria\" del XVII secolo gi\u00e0 pala dell'altare maggiore della chiesa di San Martino. Nella cappella dell'Immacolata, lungo le parati, sono poste due tele cinquecentesche raffiguranti \"L'adorazione dei magi\" e \"L'adorazione dei pastori\" quest'ultima reca pure il ritratto del committente.\nSopra la bussola d'ingresso, in controfacciata, si trova l'organo a canne, costruito nel 1962 dalla ditta organaria L'Organaria e ampliato dalla medesima negli anni settanta. Lo strumento, a trasmissione integralmente elettrica, ha due tastiere di 61 note ciascuna ed una pedaliera concavo-radiale di 32."}
{"id": "4186743", "revid": "339392", "url": "https://it.wikipedia.org/wiki?curid=4186743", "title": "Societ\u00e0 Sportiva Cavese 1919 1982-1983", "text": ""}
{"id": "4186744", "revid": "62004", "url": "https://it.wikipedia.org/wiki?curid=4186744", "title": "Yun Qu", "text": ""}
{"id": "4186749", "revid": "62004", "url": "https://it.wikipedia.org/wiki?curid=4186749", "title": "Petar Stoychev", "text": ""}
{"id": "4186755", "revid": "599013", "url": "https://it.wikipedia.org/wiki?curid=4186755", "title": "Guidina Dal Sasso", "text": "\u00c8 moglie dell'allenatore di sci nordico Ferdinando Longo Borghini e madre di Paolo ed Elisa, entrambi ciclisti professionisti.\nBiografia.\nCarriera sciistica.\nOttenne il primo titolo in carriera nel 1975, vincendo i Campionati italiani juniores, e gareggi\u00f2 ai massimi livelli fino al 1999, vincendo tra l'altro cinque volte la Marcialonga e undici titoli nazionali; interruppe due volte la sua attivit\u00e0 agonistica per dedicarsi alla famiglia, dal 1978 al 1982 e dal 1991 al 1994.\nIn Coppa del Mondo ottenne il primo risultato di rilievo il 28 marzo 1982 a \u0160trbsk\u00e9 Pleso (12\u00aa) e il primo podio il 28 gennaio 1995 a Lahti (3\u00aa).\nIn carriera prese parte a tre edizioni dei Giochi olimpici invernali, (24\u00aa nella 5\u00a0km, 16\u00aa nella 10\u00a0km, 10\u00aa nella 20\u00a0km, 9\u00aa nella staffetta), (27\u00aa nella 5\u00a0km, 11\u00aa nella 10\u00a0km, 19\u00aa nella 20\u00a0km, 10\u00aa nella staffetta) e (17\u00aa nella 30\u00a0km), e a sei dei Campionati mondiali (4\u00aa in staffetta a Thunder Bay 1995 il miglior risultato).\nAltre attivit\u00e0.\nHa praticato anche skiroll (vincendo un titolo mondiale e tre europei), corsa in montagna (3\u00aa ai Campionati del mondo di corsa in montagna 1985 a San Vigilio di Marebbe) e mezza maratona.\nDal 1999 al 2004 \u00e8 stata consigliere comunale di Ornavasso; dal 2009 fa parte della giunta provinciale del Verbano-Cusio-Ossola, ricoprendo l'incarico di assessore con delega allo sport, al turismo, alle politiche sociali, al volontariato e alle pari opportunit\u00e0."}
{"id": "4186767", "revid": "729019", "url": "https://it.wikipedia.org/wiki?curid=4186767", "title": "Gardiners Island", "text": "Gardiners Island \u00e8 una piccola isola della citt\u00e0 di East Hampton della Contea di Suffolk nello Stato di New York, si trova nella Gardiners Bay tra due penisole a est di Long Island. L'isola \u00e8 lunga 10\u00a0km, larga 5 ed ha 43\u00a0km di costa. L'isola \u00e8 stata propriet\u00e0 della famiglia Gardiner e dei suoi discendenti per quasi 400 anni, viene occasionalmente considerata la pi\u00f9 grande isola privata dell'America o del mondo, ma non lo \u00e8.\nL'isola \u00e8 anche famosa poich\u00e9 \u00e8 stato sepolto il tesoro di William Kidd sotto di essa nel 1699 dal pirata stesso."}
{"id": "4186772", "revid": "369194", "url": "https://it.wikipedia.org/wiki?curid=4186772", "title": "Gardiner's Island", "text": ""}
{"id": "4186778", "revid": "521302", "url": "https://it.wikipedia.org/wiki?curid=4186778", "title": "Campionato belga di calcio 1925-1926", "text": ""}
{"id": "4186779", "revid": "521302", "url": "https://it.wikipedia.org/wiki?curid=4186779", "title": "Campionato belga di calcio 1926-1927", "text": ""}
{"id": "4186780", "revid": "521302", "url": "https://it.wikipedia.org/wiki?curid=4186780", "title": "Campionato belga di calcio 1927-1928", "text": ""}
{"id": "4186825", "revid": "729019", "url": "https://it.wikipedia.org/wiki?curid=4186825", "title": "Breda TP40", "text": "Il Breda TP40 (TP sta per Trattrice Pesante) era un trattore d'artiglieria pesante italiano, impiegato dal Regio Esercito durante la seconda guerra mondiale.\nStoria.\nAlla fine degli anni trenta la Breda progett\u00f2 una versione coloniale del Breda TP32 con motore diesel e pneumatici Pirelli \"Artiglio\". Nel 1940 fu presentato un primo prototipo con cabina aperta, seguito da un secondo con cassone di metallo identificato come \"Breda TP40\".\nQuest'ultimo venne accettato dal Regio Esercito il 24 marzo 1942 ed entr\u00f2 in produzione in seguito a modifiche alla cabina ed al cassone. I primi esemplari ricevuti furono inviati sul fronte nordafricano nell'estate dello stesso anno. Il \"TP40\" fu seguito dalla sua versione coloniale Trattrice Pesante coloniale Breda 41 o Breda TP41, la cui produzione continu\u00f2 dopo l'8 settembre a favore della Wehrmacht. Il modello a benzina, presentato il 25 luglio 1942, invece non entr\u00f2 mai in produzione.\nTecnica.\nIl telaio \u00e8 in acciaio fuso, con cabina chiusa arretrata. Il cassone, a differenza del prototipo, \u00e8 il legno. La trazione \u00e8 integrale su 4 ruote pneumatiche, con le anteriori direttrici. Posteriormente \u00e8 presente un argano per la movimentazione delle artiglierie.\nLa \"Breda TP41\" si distingue dalla versione normale per la gru con una gru installata anteriormente, azionata dall'argano tramite rinvii, che quando smontata viene fissata sulle sponde del cassone. Queste inoltre sono rinforzate rispetto alla versione normale."}
{"id": "4186829", "revid": "690118", "url": "https://it.wikipedia.org/wiki?curid=4186829", "title": "Breda TP41", "text": ""}
{"id": "4186846", "revid": "521302", "url": "https://it.wikipedia.org/wiki?curid=4186846", "title": "Campionato belga di calcio 1986-1987", "text": ""}
{"id": "4186847", "revid": "521302", "url": "https://it.wikipedia.org/wiki?curid=4186847", "title": "Campionato belga di calcio 1987-1988", "text": ""}
{"id": "4186850", "revid": "741067", "url": "https://it.wikipedia.org/wiki?curid=4186850", "title": "Atelier (disambigua)", "text": ""}
{"id": "4186879", "revid": "920621", "url": "https://it.wikipedia.org/wiki?curid=4186879", "title": "David Aylott", "text": "Biografia.\nNato a Londra nel 1885, David Aylott inizi\u00f2 a lavorare per il cinema gi\u00e0 nel 1906. \nCineasta estremamente prolifico, diresse nella sua carriera trecentoquarantacinque pellicole. Nel 1921 abbandon\u00f2 per un certo periodo il cinema ritornandovi nel 1929.\nMor\u00ec il 31 ottobre 1969 nell'Hertfordshire."}
{"id": "4186880", "revid": "729019", "url": "https://it.wikipedia.org/wiki?curid=4186880", "title": "Natal'ja Baranova", "text": "Biografia.\nIn Coppa del Mondo ottenne il primo risultato di rilievo il 14 gennaio 1995 a Nov\u00e9 M\u011bsto na Morav\u011b (12\u00aa), il primo podio il 12 febbraio successivo a Oslo (3\u00aa) e la prima vittoria il 14 marzo 1999 a Falun.\nIn carriera prese parte a un'edizione dei Giochi olimpici invernali, (16\u00aa nella 10\u00a0km, 1\u00aa nella staffetta), e a due dei Campionati mondiali, vincendo due medaglie. Avrebbe dovuto partecipare anche ai XIX Giochi olimpici invernali di , ma due giorni prima dell'inizio della gara fu resa nota la posivit\u00e0 a un controllo anti-doping: l'atleta aveva assunto EPO e quindi fu squalificata. Torn\u00f2 alle gare a fine 2004."}
{"id": "4186881", "revid": "104458", "url": "https://it.wikipedia.org/wiki?curid=4186881", "title": "Natalia Baranova", "text": ""}
{"id": "4186882", "revid": "104458", "url": "https://it.wikipedia.org/wiki?curid=4186882", "title": "Natalja Baranova", "text": ""}
{"id": "4186883", "revid": "104458", "url": "https://it.wikipedia.org/wiki?curid=4186883", "title": "Natalya Baranova", "text": ""}
{"id": "4186884", "revid": "125152477", "url": "https://it.wikipedia.org/wiki?curid=4186884", "title": "Ignazio Caruso", "text": "Biografia.\nFu eletto deputato della Repubblica Italiana nella VII Legislatura nelle file della Democrazia Cristiana nel 1976.\nPer molti anni, prima di approdare in parlamento, oper\u00f2 come funzionario pubblico nella sanit\u00e0 partenopea come segretario generale presso l'ospedale Ascalesi di Napoli. Fu pi\u00f9 volte eletto sindaco del comune di Acerra e assessore al comune di Napoli. Mor\u00ec a Ischia il 24 luglio del 1997.\nProprio ad Acerra gli \u00e8 stata dedicata una strada nel rione Spiniello, una lapide all'ingresso dello Stadio Comunale, a ricordo che fu lui a volere fortemente quella struttura sportiva."}
{"id": "4186885", "revid": "729019", "url": "https://it.wikipedia.org/wiki?curid=4186885", "title": "1\u00aa Divisione celere &quot;Eugenio di Savoia&quot;", "text": "La 1\u00aa Divisione Celere \"Eugenio di Savoia\" fu una grande unit\u00e0 del Regio Esercito, operante durante l'occupazione italiana dell'Albania e la seconda guerra mondiale. Era una delle tre divisioni celeri, ovvero divisioni ibride inizialmente composte da due reggimenti di cavalleria (ognuno su due gruppi squadroni montati ed uno Squadrone Mitraglieri, sempre montato), da un Reggimento di bersaglieri ciclisti (poi autocarrati), da un reggimento di artiglieria su un gruppo ippotrainato da 75/27 Mod. 1912 e due gruppi motorizzati da 75/27 Mod. 1911, e da un gruppo corazzato su 61 carri del tipo CV33 e L6/40. L'organico al 10 giugno 1940 era di 7310 uomini, con 2154 cavalli, 418 veicoli a motore, 24 trattori di artiglieria, 539 motocicli e 2500 biciclette. Le dotazioni, oltre ai gi\u00e0 citati carri leggeri, comprendevano 48 cannoni (16 antiaerei da 20/65, 8 anticarro da 47/32 e 24 pezzi campali da 75/27 Mod. 1912), 249 mitragliatrici pesanti e 172 leggere. Prive di una effettiva capacit\u00e0 operativa nel contesto di una guerra meccanizzata, le divisioni celeri videro un limitatissimo impiego operativo e vennero largamente riutilizzate per la costituzione di unit\u00e0 di altro tipo.\nPer le divisioni celeri furono scelti i nomi dei migliori condottieri di Casa Savoia; in particolare questa divisione ebbe il nome di Eugenio di Savoia, generale e comandante supremo dell'esercito imperiale asburgico.\nStoria.\nErede ideale della 1\u00aa Divisione di Cavalleria del Friuli, il 17 aprile 1930 si costitu\u00ec ad Udine come I Divisione Celere, mentre il I Comando Superiore di Cavalleria, che all'epoca inquadrava il Reggimento \"Cavalleggeri di Saluzzo\", il Reggimento \"Cavalleggeri di Monferrato\" ed il Reggimento \"Cavalleggeri di Alessandria\", riassunse il 15 giugno successivo la vecchia denominazione di I Brigata di Cavalleria e venne inserita nella nuova divisione, che l'anno successivo ricevette anche la componente di artiglieria con il 1\u00ba Reggimento artiglieria leggero. Nel gennaio 1933 il Reggimento \"Piemonte Cavalleria\" (2\u00ba) sostituisce il \"Cavalleggeri di Monferrato\" ed il 1\u00ba gennaio 1934 la divisione e la sua brigata assunsero il nome definitivo \"1\u00aa Divisione Celere \"Eugenio di Savoia\"\" e \"I Brigata Celere \"Eugenio di Savoia\"\"; con lo stesso provvedimento la brigata riceve l'11\u00ba Reggimento bersaglieri e dal I Gruppo Carri Leggeri \"San Giusto\". Il 1\u00ba febbraio 1938 vennero soppressi tutti i Comandi di Brigata indivisionati, compreso quindi il Comando I Brigata Celere, cosicch\u00e9 i reggimenti di cavalleria e bersaglieri e il gruppo carri passarono alla dipendenze diretta del Comando di Divisione. Nell'ottobre del 1938 il Reggimento \"Cavalleggeri di Alessandria\" sostitu\u00ec il Reggimento \"Piemonte Cavalleria\".\nPrende parte all'occupazione italiana dell'Albania con il XXVII Battaglione dell'11\u00ba Reggimento bersaglieri, che il 6 aprile 1939 sbarca a Durazzo.\nAllo scoppio della seconda guerra mondiale l'unit\u00e0 \u00e8 dislocata in Friuli, esattamente da giugno ad agosto del 1940 a Spilimbergo e poi a Tricesimo, per spostarsi poi nel marzo del 1941 a ridosso del confine jugoslavo (San Daniele del Carso, Tomadio, Rifembergo) in vista dell'invasione di quello Stato. Il 30 dello stesso mese la divisione perde il Comando ed il II e III Gruppo motorizzati del 1\u00ba Reggimento artiglieria celere \"Principe Eugenio di Savoia\", che vengono inviati in Africa settentrionale; la divisione, con in forza quindi solo il I Gruppo artiglieria a cavallo, guadagna per\u00f2 il 3 aprile successivo il 1\u00ba Reggimento \"Nizza Cavalleria\". Il 13 aprile la divisione entra in territorio croato e, toccando Grobnic e Slunj, il 18 sosta nella zona di Dreznk per riorganizzarsi. Proseguendo l'avanzata raggiunge Ogulin, Senj e Gospi\u0107. A maggio presidia la zona di Karlovac, dove \u00e8 impegnata in attivit\u00e0 di rastrellamento e controguerriglia. Dal luglio del 1941 la divisione rimane senza la componente di artiglieria quando anche il I Gruppo artiglieria a cavallo viene ceduto per costituire il Reggimento Artiglieria a Cavallo, che verr\u00e0 assegnato alla 3\u00aa Divisione Celere \"Principe Amedeo Duca d'Aosta\". Nell'ambito dell'attivit\u00e0 antipartigiane, i reparti della \"Eugenio di Savoia\" sono coinvolti in scontri anche molto violenti come nel maggio del 1942 nelle zone di Prelisce, Netreti\u0107, Kupa e Guriaci, lungo la linea ferroviaria Zagabria-Karlovac. Nell'ottobre 1942 la divisione viene trasferita in Dalmazia, assumendo il controllo della zona Sebenico-Vodice. Anche in questa zona dall'inizio del 1943 si verificano aspri combattimenti, come a Corljevo, a Danilo, a Scardona, Bilizze e soprattutto a Zuta Lokva, presidio riconquistato con un'operazione in grande stile il 28 maggio. Nei mesi successivi la divisione non opera come grande unit\u00e0, ma i suoi reparti vengono aggregati ad altre divisioni del V e XVIII Corpo d'armata, fino all'8 settembre, quando i tedeschi ed i partigiani impediscono alla divisione di concentrarsi a Fiume, come deciso dal Comando. La divisione celere si scioglie cos\u00ec il 13 settembre."}
{"id": "4186890", "revid": "1649409", "url": "https://it.wikipedia.org/wiki?curid=4186890", "title": "Medaglia per distinzione nella tutela dell'ordine pubblico", "text": "La medaglia per distinzione nella tutela dell'ordine pubblico \u00e8 un premio statale della Federazione Russa.\nStoria.\nLa medaglia \u00e8 stata istituita il 1\u00ba novembre 1950 ed \u00e8 stato mantenuta nel sistema di onorificenze russe in seguito alla dissoluzione dell'URSS con decreto del Presidente della Federazione Russa \u2116 442 del 2 marzo 1994.\nAssegnazione.\nLa medaglia \u00e8 assegnata ai cittadini della Federazione Russa per premiare:"}
{"id": "4186892", "revid": "88740", "url": "https://it.wikipedia.org/wiki?curid=4186892", "title": "Monticello (California)", "text": "Monticello fu una citt\u00e0 degli Stati Uniti in California.\nNel 1957 fu sommersa dal lago artificiale Berryessa."}
{"id": "4186893", "revid": "606039", "url": "https://it.wikipedia.org/wiki?curid=4186893", "title": "Adenocarpum tuberculatum", "text": ""}
{"id": "4186897", "revid": "606039", "url": "https://it.wikipedia.org/wiki?curid=4186897", "title": "Chrysanthellum argentinum", "text": ""}
{"id": "4186898", "revid": "113447227", "url": "https://it.wikipedia.org/wiki?curid=4186898", "title": "Carlos Zara", "text": "Biografia.\nEntrato in un gruppo teatrale negli anni in cui studiava ingegneria a San Paolo, Carlos Zara opt\u00f2 definitivamente per un futuro artistico dopo il conseguimento della laurea, con l'appoggio dei genitori, Ricardo e Anita, entrambi nati da coppie di immigrati italiani.\nNel 1956, subito dopo aver preso parte al suo primo spettacolo teatrale, ebbe una parte in un film. Fu quindi notato dai dirigenti di Rede Record, che lo fecero apparire in alcuni programmi. Nel 1959 pass\u00f2 a TV Tupi, per poi lavorare, gi\u00e0 l'anno dopo, nuovamente con la Record: fu allora che venne ingaggiato per la prima volta in una telenovela. Nel 1963 firm\u00f2 un contratto con Rede Excelsior, e per qualche anno lavor\u00f2 nelle serie prodotte da questa emittente: poi fu la volta delle telenovele di Rede Globo, quelle con cui riscosse i maggiori successi. Occasionalmente torn\u00f2 a recitare per Tv Tupi. Interpret\u00f2 spesso personaggi negativi (Cesar in \"Pai Heroi\") o ambigui (Caio in \"Destini\"). Negli anni 80 fu nel cast di \"Adamo contro Eva\" (1983) e della telenovela in costume \"Il cammino della libert\u00e0\" (\"Sinh\u00e1 Mo\u00e7a\"), conosciuta in Italia anche come \"La padroncina\". Pur apparendo sempre pi\u00f9 spesso sul piccolo schermo, Carlos Zara ebbe anche modo di portare avanti la carriera cinematografica e quella teatrale.\nVita personale e morte.\nFu il secondo marito di Eva Wilma, con la quale rimase sposato fino alla morte, avvenuta nel 2002 per un'insufficienza respiratoria: da un anno lottava contro un tumore all'esofago."}
{"id": "4186899", "revid": "606039", "url": "https://it.wikipedia.org/wiki?curid=4186899", "title": "Chrysanthellum boliviense", "text": ""}
{"id": "4186900", "revid": "606039", "url": "https://it.wikipedia.org/wiki?curid=4186900", "title": "Chrysanthellum weberbaueri", "text": ""}
{"id": "4186901", "revid": "606039", "url": "https://it.wikipedia.org/wiki?curid=4186901", "title": "Plagiocheilus erectus", "text": ""}
{"id": "4186902", "revid": "339392", "url": "https://it.wikipedia.org/wiki?curid=4186902", "title": "Rome Film Festival", "text": ""}
{"id": "4186909", "revid": "699147", "url": "https://it.wikipedia.org/wiki?curid=4186909", "title": "Pi Herculis", "text": "Pi Herculis (\u03c0 Her, \u03c0 Herculis) \u00e8 una stella situata nella costellazione di Ercole, distante 370 anni luce dal sistema solare. Di magnitudine apparente +3,16, nonostante abbia ricevuto la lettera greca \u03c0, \u00e8 la quarta stella pi\u00f9 luminosa della costellazione.\nOsservazione.\nSi tratta di una stella situata nell'emisfero celeste boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. Essendo di magnitudine 3,16, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra aprile e ottobre; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata solo durante i mesi d'inizio estate australi.\nCaratteristiche fisiche.\nPi Herculis \u00e8 una gigante brillante arancione di tipo spettrale K3II; possiede una massa 4,5 volte quella del Sole ed un raggio stimato da 55 a 72 volte quello solare, mentre l'et\u00e0 \u00e8 stimata essere circa 140 milioni di anni. Ha una luminosit\u00e0 1500 volte e oltre quella solare, ed una magnitudine assoluta di -2,15.\nLa velocit\u00e0 di rotazione \u00e8 molto bassa e misura circa 15 km/s, cos\u00ec come la metallicit\u00e0 e l'abbondanza di magnesio, che si calcolano essere rispettivamente [Fe/H]=-0,07 e [Mg/Fe]=-0,08.\nSistema planetario?\nPiccole variazioni della velocit\u00e0 radiale della stella con periodi di 613 giorni hanno suggerito la presenza di un compagno substellare. Se cos\u00ec fosse, probabilmente si tratterebbe di una nana bruna di almeno 27 masse gioviane distante 3 UA dalla stella principale. L'ipotesi dell'oggetto substellare non \u00e8 stata confermata e resta solo una possibile causa del cambiamento della velocit\u00e0 radiale di Pi Herculis."}
{"id": "4186911", "revid": "834", "url": "https://it.wikipedia.org/wiki?curid=4186911", "title": "A Cry in the Wild", "text": ""}
{"id": "4186932", "revid": "182396", "url": "https://it.wikipedia.org/wiki?curid=4186932", "title": "Dux limitis", "text": ""}
{"id": "4186935", "revid": "196390", "url": "https://it.wikipedia.org/wiki?curid=4186935", "title": "Bomba a orologeria", "text": ""}
{"id": "4186941", "revid": "287204", "url": "https://it.wikipedia.org/wiki?curid=4186941", "title": "Anima (album)", "text": ""}
{"id": "4186943", "revid": "834", "url": "https://it.wikipedia.org/wiki?curid=4186943", "title": "IGLFA", "text": ""}
{"id": "4186945", "revid": "170423", "url": "https://it.wikipedia.org/wiki?curid=4186945", "title": "Miles Plumlee", "text": "Carriera.\nHa vinto il Torneo di pallacanestro maschile NCAA Division I 2010 con la maglia dei Duke Blue Devils. Al draft NBA 2012 \u00e8 stato selezionato al primo giro come 26\u00aa scelta assoluta dagli Indiana Pacers."}
{"id": "4186946", "revid": "110157", "url": "https://it.wikipedia.org/wiki?curid=4186946", "title": "N\u00e1vojn\u00e1", "text": "N\u00e1vojn\u00e1 (in tedesco \"Nawojna\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186948", "revid": "110157", "url": "https://it.wikipedia.org/wiki?curid=4186948", "title": "Neda\u0161ov", "text": "Neda\u0161ov \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186949", "revid": "834", "url": "https://it.wikipedia.org/wiki?curid=4186949", "title": "IAGLMA", "text": ""}
{"id": "4186950", "revid": "247222", "url": "https://it.wikipedia.org/wiki?curid=4186950", "title": "Questo amore/Anima", "text": ""}
{"id": "4186952", "revid": "110157", "url": "https://it.wikipedia.org/wiki?curid=4186952", "title": "Neda\u0161ova Lhota", "text": "Neda\u0161ova Lhota (in tedesco \"Nedaschowa Lhotta\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186953", "revid": "110157", "url": "https://it.wikipedia.org/wiki?curid=4186953", "title": "Neubuz", "text": "Neubuz (in tedesco \"Neobus\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186954", "revid": "110157", "url": "https://it.wikipedia.org/wiki?curid=4186954", "title": "Old\u0159ichovice", "text": "Old\u0159ichovice (in tedesco \"Ondrzechowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186955", "revid": "110157", "url": "https://it.wikipedia.org/wiki?curid=4186955", "title": "Ostrata", "text": "Ostrata \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186956", "revid": "287204", "url": "https://it.wikipedia.org/wiki?curid=4186956", "title": "Pietro Sartoris", "text": " \nBiografia.\nDebutt\u00f2 nel mondo del fumetto nel 1949 lavorando con la \"Victory\" e disegnando \"Darman\" su testi di Leonello Martini, che era anche direttore della testata.\nDopo l'esperienza EsseGesse, con Sinchetto e Guzzon intraprese una nuova avventura editoriale nel 1965 con la creazione della SISAG (da Sinchetto, Sartoris, Guzzon), che pubblicava \"Alan Mistero\". Il progetto ebbe per\u00f2 vita breve ed ebbe termine dopo 23 numeri. Da allora i tre si sono dedicati alla sola produzione artistica. "}
{"id": "4186958", "revid": "228587", "url": "https://it.wikipedia.org/wiki?curid=4186958", "title": "Paul of Dune", "text": "Paul of Dune \u00e8 un romanzo di fantascienza del 2008 scritto da Brian Herbert e Kevin J. Anderson. \u00c8 il primo capitolo del ciclo (inedito in italiano) \"Heroes of Dune\", una serie intermedia tra due cicli di cui sono previsti quattro capitoli, ispirata ai romanzi originali del Ciclo di Dune di Frank Herbert. Il seguito del romanzo \u00e8 intitolato \"Winds of Dune\".\nIl romanzo \u00e8 diviso in sette sezioni in cui si alterna la giovent\u00f9 di Paul Atreides prima degli eventi narrati in \"Dune\" e il primo periodo della sua Jihad Fremen fra i due romanzi \"Dune\" e \"Messia di Dune\".\nTrama.\nLa giovent\u00f9 di Paul Atreides.\nIl dodicenne Paul risiede sul pianeta Caladan con i suoi genitori, il duca Leto Atreides e la concubina Bene Gesserit Jessica. La Casa Ecaz e la Casa Moritani sono immischiate in un'antica faida e un'alleanza tra Atreides e Ecaz verr\u00e0 suggellata dal matrimonio di Leto con la figlia dell'arciduca Armand di Ecaz, Illesa.\nAl matrimonio, Leto e la sua famiglia sfuggono ad un tentativo di assassinio, ma Armand viene ferito e Illesa resta uccisa.\nLeto e Armand conducono un attacco di rappresaglia su Grumman, non rendendosi conto che le forze Moritani sono state rifornite dalle truppe di Casa Harkonnen, nemici giurati degli Atreides. Arrivano anche i guerrieri Sardaukar dell'Imperatore Padishah per prevenire una guerra su vasta scala. Il Visconte Hundro Moritani ha progettato questa intera offensiva come mezzo per riunire le Case Ecazi, Atreides, e le forze imperiali ed annientarle con un dispositivo da giorno del giudizio, il complotto fallisce quando il Maestro di Spada di Moritani, Hiih Resser disabilita l'arma.\nLa jihad di Muad'Dib.\nDopo la caduta dell'imperatore Padishah Shaddam Corrino IV e l'ascensione di Paul al trono imperiale, le forze Fremen di Paul sono impegnate su pi\u00f9 fronti, combattendo contro le Case che si rifiutano di riconoscere il dominio Atreides. I Fremen infine catturano Kaitain, l'antica capitale imperiale e pianeta madre di Casa Corrino. Paul rade al suolo la fortezza di Shaddam, sperando cos\u00ec di inviare un messaggio alle altre Case dissidenti. Invita Bludd Whitmore, un ex Maestro di Spada di Casa Ecaz e un amico dell'ex mentore di Paul cio\u00e8 Duncan Idaho, per aiutarlo a costruire su Arrakis la cittadella pi\u00f9 grande che l'universo abbia mai visto. Nel frattempo, Earl Thorvald, il nobile che comanda le forze ribelli, viene inseguito per tutta la galassia dal Naib Fremen Stilgar e dai commando Fedaykin di Paul. Altrove, l'ex seguace di Shaddam l'esiliato Conte Fenring e la sua moglie Bene Gesserit Margot stanno crescendo la loro figlia Marie su Tleilax, addestrandola come un'arma da usare contro gli Atreides. La brutalit\u00e0 selvaggia dei Fremen spinge Case pi\u00f9 nobili ad alleanze con Thorvald. Bludd viene giustiziato dopo aver tentato di assassinare Paul e questo lascia il segno nella storia. Sempre pi\u00f9 insensibile e selvaggio col passare degli anni, in ultima analisi Paul ordina il completo annientamento del pianeta madre di Thorvald dopo che viene a sapere che il ribelle sta progettando un attacco contro Caladan. Marie tenta di uccidere Paul, ma viene uccisa dalla giovane sorella di Paul, Alia; un Fenring sconvolto riesce a pugnalare mortalmente Paul. Salvato da una dose eccessiva di melange di spezia, Paolo si rialza e bandisce i Fenring a vivere i loro giorni con Shaddam, che finiscono per biasimare."}
{"id": "4186959", "revid": "110157", "url": "https://it.wikipedia.org/wiki?curid=4186959", "title": "Petr\u016fvka", "text": "Petr\u016fvka (in tedesco \"Petruwka\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186960", "revid": "110157", "url": "https://it.wikipedia.org/wiki?curid=4186960", "title": "Podhrad\u00ed (Zl\u00edn)", "text": "Podhrad\u00ed (in tedesco \"Freiheit\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186965", "revid": "22475", "url": "https://it.wikipedia.org/wiki?curid=4186965", "title": "The Winds of Dune", "text": "The Winds of Dune \u00e8 un romanzo di fantascienza del 2009 scritto da Brian Herbert e Kevin J. Anderson, ambientato nell'universo di Dune ideato da Frank Herbert. Pubblicato il 4 agosto 2009, \u00e8 il secondo libro della tetralogia \"interquel\" \"Heroes of Dune\" e racconta gli eventi intercorsi fra i due romanzi originali di Frank Herbert \"Messia di Dune\" (1969) e \"I figli di Dune\" (1976). Prima della pubblicazione, il titolo del romanzo era stato inizialmente annunciato come \"Jessica of Dune\".\nIl romanzo \u00e8 inedito in italiano.\nTrama.\nIl romanzo si apre con Lady Jessica su Arrakis in seguito alla scomparsa di suo figlio e imperatore Paul Muad'Dib, che secondo la consuetudine Fremen ha camminato nel deserto per morire dopo essere rimasto cieco. Viene anche raccontata la storia dell'amicizia tra Paul Atreides e Bronso Vernius."}
{"id": "4186966", "revid": "110157", "url": "https://it.wikipedia.org/wiki?curid=4186966", "title": "Podkopn\u00e1 Lhota", "text": "Podkopn\u00e1 Lhota (in tedesco \"Lhotta Podkopna\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186967", "revid": "300067", "url": "https://it.wikipedia.org/wiki?curid=4186967", "title": "Mladen Jeremi\u0107", "text": "Carriera.\nClub.\nDal 2007 al 2010 ha giocato in Serbia nello \u017deleznik; nel biennio successivo ha vestito la maglia dell'Hemofarm Vr\u0161ac. Nel luglio 2012 ha firmato per la Pallacanestro Reggiana.\nNazionale.\nJeremi\u0107 ha disputato e vinto il Campionato mondiale maschile di pallacanestro Under-19 2007 e l'Europeo Under 20 con le nazionali serbe di categoria."}
{"id": "4186968", "revid": "1305772", "url": "https://it.wikipedia.org/wiki?curid=4186968", "title": "Poho\u0159elice (Zl\u00edn)", "text": "Poho\u0159elice (in tedesco \"Pohorschelitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186969", "revid": "287204", "url": "https://it.wikipedia.org/wiki?curid=4186969", "title": "Mladen Jeremic", "text": ""}
{"id": "4186970", "revid": "110157", "url": "https://it.wikipedia.org/wiki?curid=4186970", "title": "Pote\u010d", "text": "Pote\u010d (in tedesco \"Potetsch\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186972", "revid": "110157", "url": "https://it.wikipedia.org/wiki?curid=4186972", "title": "Provodov", "text": "Provodov (in tedesco \"Prowodow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186973", "revid": "110157", "url": "https://it.wikipedia.org/wiki?curid=4186973", "title": "Rackov\u00e1", "text": "Rackov\u00e1 (in tedesco \"Ratzkowa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186974", "revid": "200568", "url": "https://it.wikipedia.org/wiki?curid=4186974", "title": "Rokytnice (Zl\u00edn)", "text": "Rokytnice (in tedesco \"Roketnitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186975", "revid": "110157", "url": "https://it.wikipedia.org/wiki?curid=4186975", "title": "Rudimov", "text": "Rudimov (in tedesco \"Rudimow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186979", "revid": "1305772", "url": "https://it.wikipedia.org/wiki?curid=4186979", "title": "Sazovice", "text": "Sazovice (in tedesco \"Sasowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn.\nLa localit\u00e0 ospita il particolare tempio di san Venceslao, un edificio a pianta completamente rotonda, costruito al centro di Sazovice e liberamente ispirato alla versione del distretto di Praga 10, il luogo di culto che fu poi incorporato all'interno della cattedrale di san Vitrio."}
{"id": "4186982", "revid": "729019", "url": "https://it.wikipedia.org/wiki?curid=4186982", "title": "Mauro Wolf", "text": "Allievo di Umberto Eco, era considerato uno dei pi\u00f9 eminenti sociologi ed esperti di comunicazione italiani.\nBiografia.\nDopo essersi laureato all'Universit\u00e0 degli Studi di Firenze nel 1970, inizi\u00f2 la carriera accademica all'Universit\u00e0 degli Studi di Urbino nel 1974. L'anno successivo pass\u00f2 all'Universit\u00e0 di Bologna, della cui scuola di semiologia fu considerato uno degli esponenti pi\u00f9 illustri. Negli anni novanta del XX secolo fece rinascere il corso di giornalismo della Svizzera italiana e ne assunse la direzione."}
{"id": "4186984", "revid": "110157", "url": "https://it.wikipedia.org/wiki?curid=4186984", "title": "Z\u00e1dve\u0159ice-Rakov\u00e1", "text": "Z\u00e1dve\u0159ice-Rakov\u00e1 \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186986", "revid": "110157", "url": "https://it.wikipedia.org/wiki?curid=4186986", "title": "\u017delechovice nad D\u0159evnic\u00ed", "text": "\u017delechovice nad D\u0159evnic\u00ed (in tedesco \"Schelechowitz an der Drewnitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186988", "revid": "110157", "url": "https://it.wikipedia.org/wiki?curid=4186988", "title": "\u017dlutava", "text": "\u017dlutava (in tedesco \"Schlutawa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4186989", "revid": "767487", "url": "https://it.wikipedia.org/wiki?curid=4186989", "title": "Mj\u00f8ndalen Idrettsforening 1982", "text": "Questa voce raccoglie le informazioni riguardanti il Mj\u00f8ndalen Idrettsforening nelle competizioni ufficiali della stagione 1982."}
{"id": "4186991", "revid": "729019", "url": "https://it.wikipedia.org/wiki?curid=4186991", "title": "Battaglia di Dujaila", "text": "La battaglia di Dujaila (in turco: \"S\u00e2bis Muharebesi\") \u00e8 stato un episodio della Campagna di Mesopotamia della Prima guerra mondiale durante la quale le forze ottomane guidate del comandante tedesco Colmar von der Goltz si scontrarono durante l'assedio di Kut con un corpo di spedizione anglo-indiano sotto il comando del tenente-generale Fenton Aylmer sconfiggendole duramente.\nContesto.\nNel 1915 le forze anglo-indiane erano riuscite ad avanzare lungo il Tigri e l'Eufrate. Il loro obiettivo iniziale era la protezione dei pozzi petroliferi in Persia e la conquista di Bassora. Dopo aver ottenuto importanti vittorie a Qurna ed Es Sinn, la missione britannica divenne pi\u00f9 ambiziosa. Nonostante l'opposizione dell'allora Segretario di Stato per l'India Austen Chamberlain, il primo ministro britannico Herbert Henry Asquith decise di conquistare Baghdad.\nIl general-maggiore Charles Townshend, che disponeva dell'unica divisione disponibile per operazioni d'attacco, ricevette ordine di avanzare verso Baghdad. Dopo aver ottenuto un buon successo tattico nella battaglia di Ctesifonte Townshend si dovette ritirare verso al-Kut.\nQui venne raggiunto dalla 6. Armata ottomana che, non riuscendo a rompere le linee britanniche, assedi\u00f2 la citt\u00e0. L'abilit\u00e0 degli ottomani nella guerra di trincea (che erano gi\u00e0 state dimostrate nella battaglia di Gallipoli) teneva sotto scacco le forze di Townshend. Il feldmaresciallo von der Goltz ed il comandante turco Halil Kut avevano fatto erigiere una serie di mura difensive.\nL'alto comando britannico ordin\u00f2 dunque al tenente-generale Fenton Aylmer di andare in soccorso di Townshend e dei suoi uomini.\nLa battaglia.\nAymler divise le sue forze in tre colonne e nella notte del 7 marzo 1916 attravers\u00f2 il fiume per marciare verso Dujaila, da cui poi avrebbe raggiunto Kut. \nNell'oscurit\u00e0 per\u00f2 la colonna A e B persero contatto e l'artiglieria ebbe difficolt\u00e0 a raggiungere le posizioni assegnate\nAl mattino dell'8 marzo le forze britanniche entrarono a Dujaila prendendo di sorpresa i pochi soldati ottomani di guardia ma alcune esitazioni del comando britannico dell'operazione permise a von der Goltz di inviare rinforzi nella citt\u00e0.\nIl contrattacco ottomano fu durissimo e inflisse forti perdite ai britannici che furono costretti a ritirarsi.\nConseguenze.\nIl fallimento nella battaglia di Dujalia cost\u00f2 ad Aymler il comando delle Tigri Corps e imped\u00ec ai britannici di soccorrere gli uomini di Townshend a Kut che dopo qualche settimana capitolarono."}
{"id": "4186995", "revid": "1524446", "url": "https://it.wikipedia.org/wiki?curid=4186995", "title": "Futbola Klubs Auda", "text": "Il Futbola Klubs Auda, pi\u00f9 comunemente noto come Auda R\u012bga oppure Auda, \u00e8 una societ\u00e0 calcistica lettone. Pur essendo originaria di Riga, la sua attuale sede \u00e8 nella vicina citt\u00e0 di \u0136ekava. Milita in 1. L\u012bga, la seconda serie del campionato lettone di calcio.\nStoria.\nIl club fu fondato nel 1969 col nome di 9.Maijs Rigas Rajons (in lettone \"Distretto di Riga 9 maggio\") ed era la squadra del quartiere di Vecm\u012blgr\u0101vis; partecip\u00f2 a due campionati regionali sovietici nel 1986 e nel 1987, finendo ultimo e retrocedendo nella seconda stagione.\nNel 1991 fu rinominato FK Auda R\u012bga. Con l'indipendenza dalla Lettonia nel 1992 il club, iscritto in 1. L\u012bga, cambi\u00f2 nome in RFK R\u012bga, mantenuto per tre stagioni prima di tornare al precedente nome di FK Auda R\u012bga alla fine del 1994, quando la squadra discese in 2. L\u012bga. Dopo tre anni di permanenza in questa categoria vinse il campionato nel 1997, tornando in 1. L\u012bga.\nNel 2001, al quarto anno nella seconda divisione lettone, vinse nuovamente il campionato, guadagnandosi l'accesso in Virsl\u012bga. Qui disput\u00f2 tre anni senza mai brillare: nel primo anno fin\u00ec ultimo, evitando la retrocessione grazie al ripescaggio dovuto al fallimento del PFK Daugava. L'anno dopo si salv\u00f2 col penultimo posto in campionato, tre punti sopra l'ultima, mentre nel 2004 fin\u00ec di nuovo ultima, retrocedendo.\nDa allora, trasferitosi da Riga a \u0136ekava nel 2005, l'Auda ha militato ininterrottamente in 1. L\u012bga, conseguendo due terzi posti nel 2007 e nel 2016.\nNella 1. L\u012bga 2020 si classifica al secondo posto dietro al , piazzamento che avrebbe significato lo spareggio contro la penultima della Virsl\u012bga, il ; tuttavia, a causa delle restrizioni per la pandemia di COVID-19, questo non viene disputato ed entrambe le squadre rimangono nelle rispettive categorie.\nNel 2021 disputa ancora la 1. L\u012bga, che viene interrotta a ottobre quando l'Auda si trova al primo posto. Con la conclusione anticipata del campionato, viene sancita la promozione delle prime tre classificate. L'Auda torna dunque in Virsl\u012bga dopo diciassette anni."}
{"id": "4186999", "revid": "643662", "url": "https://it.wikipedia.org/wiki?curid=4186999", "title": "9 Maijs Rigas rajons", "text": ""}
{"id": "4187001", "revid": "709565", "url": "https://it.wikipedia.org/wiki?curid=4187001", "title": "Episodi de I Cesaroni (quinta stagione)", "text": "La quinta stagione della serie televisiva I Cesaroni \u00e8 stata trasmessa in Italia su Canale 5 da venerd\u00ec 14 settembre a venerd\u00ec 14 dicembre 2012.\n\"L'arte di amare\".\nTrama.\nTrascorso un anno, i Cesaroni tornano a casa dalle vacanze.\nGiulio e Mimmo, che hanno passato insieme un mese in Sardegna, incontrano per caso Lucia che \u00e8 a Roma per una mostra; Rudi \u00e8 tornato per dimenticarsi Miriam: i tre vengono accolti da Alice che non ha sistemato casa.\nAnche Marco fa ritorno, ma non vuole andare a casa e si fa ospitare qualche giorno dal suo vecchio amico Francesco, tra l'altro proprietario del bar Boombay.\nIn bottiglieria Giulio conosce Maya Smith, una ragazza italo-inglese che aiuta Mimmo con i compiti di inglese: vedendo come \u00e8 brava, Giulio le chiede di dargli ripetizioni a casa, ma la giovane stranamente non accetta.\nIn realt\u00e0, Maya \u00e8 una principessa che vorrebbe una vita normale: quando scopre che nel corso di fotografia che sta frequentando ha vinto un concorso su raccomandazione, chiede a sua nonna di potersi stabilire lontana da casa e nell'anonimato per qualche mese.\nMaya accetta la proposta di Giulio che decide di assumerla in prova come ragazza alla pari, quindi si stabilir\u00e0 nella mansarda e dovr\u00e0 dare una mano nelle faccende domestiche, oltre naturalmente alle lezioni per Mimmo.\nAlice apre lo zaino di Rudi e ci trova dei reggiseni, questo vuol dire che c'\u00e8 stato uno scambio di zaini: i due trovano su \"Keep&amp;Touch\" il vero proprietario, un ragazzo di nome Vinicio, e concordano lo scambio.\nAlice resta delusa nel vedere che Miriam ha spedito molti messaggi a Rudi durante l'estate per riconciliarsi, ma lui non ha mai risposto: a sorpresa Miriam si presenta a scuola perch\u00e9 ha deciso di frequentare un altro anno a Roma e pian piano riesce a riconquistarsi l'affetto di Rudi che in realt\u00e0 \u00e8 ancora innamorato di lei. Intanto Marco racconta a Lucia che lui ed Eva ora si sono lasciati e lei gli dice che prima o poi anche Giulio lo verr\u00e0 a sapere e quindi \u00e8 meglio se glielo dice al pi\u00f9 presto. Nel frattempo conosce meglio la nuova arrivata Maya che inizialmente combina solo guai. Ezio e Cesare sono convinti che il ritorno di Lucia sia dovuto al fatto che vuole tornare con Giulio, cos\u00ec architettano un piano per farli rimettere insieme: fingono che Giulio, da quando si sono lasciati, si sia interessato alla pittura e sia un artista molto bravo. Ezio dipinge un quadro e lo spaccia per un'opera di Giulio: il direttore della mostra di Lucia \u00e8 molto interessato al dipinto, tanto che Giulio viene invitato a una gara di \"live painting\". Ezio e Cesare hanno un nuovo piano: Giulio far\u00e0 finta di disegnare qualcosa, intanto loro due consegneranno a Giulio, simulando un momento di confusione, un quadro realizzato da Ezio. Ezio e Cesare fanno cadere il quadro in acqua quindi Giulio \u00e8 costretto a presentare il suo scarso lavoro in cui ha tracciato degli schizzi e dipinto il profilo di Lucia. La donna apprezza il quadro e lo invita a cena, dove gli racconta che ha una nuova storia con il critico d'arte Fabrizio: Giulio dissimula la propria delusione, invitando Lucia e il nuovo compagno al tradizionale barbecue di inizio anno. Marco fa rientro a casa di notte e, accomodatosi nel suo letto, ci trova Maya.\n\"A folle velocit\u00e0\".\nTrama.\nEzio e Barilon sono ai ferri corti: i due decidono di sciogliere la loro attivit\u00e0. Ezio vuole rientrare in possesso della sua vecchia officina, che nel frattempo aveva ceduto alla vedova di Palmiro: la signora Mirella dice che l'ha appena venduta a Marco Filini, soprannominato \"El Ventresca\", capo di una banda di bikers. Ezio chiede a Giulio e Cesare di accompagnarlo a parlare con Filini: Ezio lo sfida mettendo in palio, oltre al garage, anche la bottiglieria dei Cesaroni. La gara consiste nel rimontaggio di una moto: Ezio sta per vincere, quando Barilon inciampa su di lui e lo fa perdere. Giulio e Cesare preparano i documenti per il passaggio di propriet\u00e0 della bottiglieria, ma prima di consegnarli a Filini gli chiedono una nuova possibilit\u00e0. La nuova sfida, chiamata \"coniglio in umido\", \u00e8 una gara di tiro alla fune con le moto: Ezio \u00e8 in difficolt\u00e0, ma Cesare spalma di nascosto dell'olio per farlo vincere. La bottiglieria \u00e8 salva ed Ezio torna proprietario dell'officina: Barilon chiede all'ex socio di lasciarsi in buoni rapporti. Maya \u00e8 decisamente imbranata nei mestieri di casa, essendo sempre stata abituata ad avere intorno la servit\u00f9: Marco non le rende certamente la vita facile, in quanto ha capito che la ragazza nasconde qualcosa. Lucia chiede a Marco di dire a suo padre della fine della sua storia con Eva, anche perch\u00e9 sta insistendo nel voler vedere la nipotina: Marco trova il coraggio e gli racconta tutto, promettendogli che non si lascer\u00e0 abbattere come successo in passato. Rudi gioca uno scherzo pesante a Stefania il primo giorno di scuola, facendo sparire i mobili dal suo ufficio: la donna lo mette in punizione assieme a Budino a lavare la sua macchina nuova. I due ragazzi hanno finito il lavoro, quando due balordi rubano la macchina: Rudi prende un motorino e si getta all'inseguimento dell'automobile, finendo preda dei giovani criminali che per\u00f2 decidono di non fargli nulla e restituire la macchina. Miriam invita Rudi al concerto di un complesso che suona musica soft: Alice sente Rudi ascoltare una loro canzone e pensa che sia innamorato di lei, cos\u00ec organizza un incontro al parco. Quando Rudi arriva sul posto Alice capisce di aver frainteso tutto: il fratellastro \u00e8 ancora innamorato di Miriam. Stefania viene convocata in centrale, dove scopre che il responsabile del furto della sua macchina \u00e8 recidivo e sta per finire in carcere. Stefania scopre che si tratta di Diego Bucci, un suo ex studente che ha bocciato ben tre volte: sentendosi responsabile di averlo messo sulla cattiva strada, la donna decide di adottarlo ed evitargli di andare in carcere. Ezio non \u00e8 molto contento della cosa perch\u00e9 non vuole che qualcuno sostituisca il suo Walter. Alla luce del migliorato rendimento scolastico di Mimmo, Giulio decide di soprassedere all'incapacit\u00e0 di Maya con le faccende domestiche e l'assume definitivamente.\n\"Bagliore nel cielo\".\nTrama.\nCesare ed Ezio stanno andando a casa di Giulio, dove sono attesi per cena, quando si fermano perch\u00e9 Ezio deve urinare: i due sono convinti di aver assistito allo sbarco degli alieni sulla Terra, senza sapere che si trattava delle riprese di una pubblicit\u00e0.\nEzio \u00e8 talmente terrorizzato da fare delle ricerche sull'argomento e chiede a Giulio e Cesare di accompagnarlo sul posto dove \u00e8 avvenuto l'avvistamento: Lucia scopre l'equivoco, ma non fa in tempo ad avvertire Giulio.\nLucia viene indotta da Stefania e Pamela a giocare uno scherzo agli uomini, mettendo i cerchi nel grano usando le carbonelle: Ezio e Cesare scappano spaventati, ma Giulio si accorge dell'inganno e decide di stare al gioco.\nCesare ed Ezio si convincono che stia per avvenire il Diluvio universale e rubano un sottomarino ormeggiato ad Ostia, in modo tale da potersi salvare assieme alle loro famiglie quando si verificher\u00e0 il catastrofico evento.\nGiulio corre a portarli via prima che possano combinare qualche pazzia, ma Ezio fa suonare l'allarme e il capitano li incarcera tutti e tre: dopo aver passato la notte in cella, Giulio chiarisce tutto con Lucia e ammette di aver sempre saputo che era tutta una montatura.\nIn casa Cesaroni cominciano a sparire i soldi: Marco sospetta di Maya, avendola sorpresa mentre nascondeva qualcosa sotto il letto.\nMarco inizia a pedinarla assieme a Francesco e si intrufola come cameriere a una festa a palazzo alla quale la ragazza era stata invitata da sua nonna: Marco la vede indossare un bel vestito e, proprio in quel momento, rovescia la pietanza addosso a uno degli ospiti.\nMarco viene cacciato via, ma almeno ha scoperto che Maya non \u00e8 del tutto sincera: la ragazza torna a casa e prepara le valigie perch\u00e9 ormai \u00e8 stata scoperta.\nMarco la accusa davanti ad Alice e Mimmo di fuggire perch\u00e9 ha la coscienza sporca: in quel momento arriva Rudi, che dice di aver ritrovato i soldi dietro alla libreria, quindi non possono essere stati rubati da nessuno.\nMarco comunque afferma di aver visto Maya alla festa e la ragazza inventa la storia di essere stata al party di una famosa fotografa, che poi sarebbe sua nonna: Marco viene cos\u00ec sbugiardato davanti ai fratelli.\nStefania ha deciso che Diego deve riprendere gli studi e sostenere a fine anno l'esame per la licenza media: nel frattempo vuole che si trovi un lavoro a scuola, dove lo pu\u00f2 controllare.\nDapprima Diego viene mandato a lavorare con i bidelli, poi Stefania lo mette in biblioteca con l'ordine di risistemare tutto il locale: con l'aiuto di Rudi e degli altri, Diego riuscir\u00e0 a svolgere il compito.\nTra Diego e Miriam scocca la scintilla, ma poi apprende da Rudi che \u00e8 stata la sua fidanzata e che sta cercando di riconquistarla: pur con sofferenza, Diego decide di lasciarla all'amico.\n\"L'eterna giovinezza\".\nTrama.\nMara, una ragazza di diciassette anni, da qualche tempo ha adocchiato Giulio perch\u00e9 lo vede passare tutti i giorni sulla stessa strada.\nPer ottenere la sua attenzione gli taglia la strada con il motorino, in modo da farsi investire: Giulio si accorge di avere l'assicurazione scaduta, cos\u00ec stacca a Mara un assegno da 2.000 \u20ac per comprare un motorino nuovo.\nEzio e Cesare si convincono che Giulio ha una storia con la ragazza, come pure Lucia e Stefania che li vedono baciarsi al tavolino di un bar.\nQuando si rende conto degli equivoci che si sono scatenati sul suo conto, Giulio racconta a Mara la verit\u00e0: alla ragazza per\u00f2 avevano gi\u00e0 parlato Ezio e Cesare, suggerendole senza volerlo che Giulio l'ha soltanto usata.\nMara \u00e8 furiosa e vuole andare dalla polizia, anche perch\u00e9 \u00e8 in possesso di prove schiaccianti contro di lui: il motorino che le ha regalato e gli sms affettuosi da lui inviatole.\nLucia architetta un piano per tirare l'ex marito fuori dai guai: Stefania finge di essere un'automobilista rimasta a piedi che suona al campanello della casa di Mara, facendosi prestare il suo cellulare che lei in realt\u00e0 usa per cancellare i messaggi, il tutto mentre Ezio e Cesare portano via il motorino.\nPeccato che i due abbiano preso il motorino sbagliato: Mara \u00e8 ancora pi\u00f9 decisa a denunciare Giulio, ma Lucia le parla raccontandole di che brav'uomo sia il suo ex marito che, da buon padre di famiglia, non avrebbe mai una relazione con ragazzine come lei.\nGiulio \u00e8 colpito da come Lucia lo ha difeso, intuendo che forse lo ama ancora.\nAlice e Miriam si candidano alle elezioni del rappresentante d'istituto: Rudi vorrebbe cogliere l'occasione di aiutare Alice per fare pace con lei, ma Miriam lo coinvolge nell'organizzazione della sua campagna.\nMiriam \u00e8 in netto vantaggio perch\u00e9 la sua proposta di stare al parco \u00e8 molto migliore delle lezioni pomeridiane proposte da Alice: Rudi aiuta la sorellastra, facendo girare la voce che stando a scuola di pomeriggio si prende un voto in condotta in pi\u00f9.\nNessuna delle due ragazze per\u00f2 vince, perch\u00e9 a sorpresa viene eletto Budino che aveva colpito gli altri studenti con un discorso sui veri problemi della scuola.\nMarco aiuta Maya a liberarsi dal bagno perch\u00e9 si \u00e8 bloccata la porta e lei soffre di claustrofobia: uscita, Maya si getta tra le sue braccia. Cesare, infine, viene convinto da Ezio che Matilde sia posseduta da una setta satanica e per questo chiama un esorcista. Ma Matilde soffre solo per amore: \u00e8 ancora innamorata di Andy.\n\"Un segnalibro nel cuore\".\nTrama.\nIl Comune ha indetto un bando per destinare il vecchio negozio di sanitari di Barilon a un'attivit\u00e0 culturale: Dinamo, una vecchia fiamma di Ezio, \u00e8 tornata da Udine per proporre ai Cesaroni di candidarsi e aprire un Roma Club, del quale loro saranno soci onorari.\nLucia sta per ripartire alla volta di Venezia, ma Stefania le chiede di trattenersi ancora qualche giorno perch\u00e9 vorrebbe candidarsi anche lei al bando comunale per realizzare quello che \u00e8 sempre stato il loro grande sogno: aprire una biblioteca.\nI Cesaroni sono convinti di vincere facilmente perch\u00e9 \u00e8 chiaro che la gente della Garbatella voter\u00e0 largamente a favore del Roma Club, ma Stefania non \u00e8 intenzionata a cedere, soprattutto perch\u00e9 \u00e8 sempre stata gelosa di Dinamo: Giulio, invece, vuole far vincere le donne perch\u00e9 questo potrebbe trattenere Lucia a Roma.\nQuando scoprono che Gigi Proietti interverr\u00e0 a favore del Roma Club, Stefania e Lucia fanno leva sul suo amore per la cultura per indurlo a convincere la gente a sostenere la biblioteca: la passione per \"La Magica\" per\u00f2 \u00e8 troppo forte, ma Stefania con una mossa astuta sostituisce le liste.\nA questo punto i Cesaroni hanno un'ultima possibilit\u00e0 di vincere: far firmare un disabile, che vale dieci punti, ma Giulio imbroglia volutamente un anziano laziale che rivela l'inganno, cos\u00ec a vincere il bando sono Lucia e Stefania.\nLucia, che dapprima aveva pensato di fare avanti e indietro tra Roma e Venezia, annuncia a tutti che ha deciso di rimanere in pianta stabile nella Capitale e andare a convivere con Fabrizio: la libreria che ha aperto con Stefania si chiamer\u00e0 SognaLibri.\nAlice rimane delusa alla notizia che sua madre rester\u00e0 a Roma, in quanto aveva gi\u00e0 programmato di frequentare l'Universit\u00e0 a Venezia e stare cos\u00ec lontana da Rudi.\nFrancesco si sente attratto da Maya e propone a Marco di fare una breve vacanza a quattro nella sua casa al mare: Maya, avendo capito le intenzioni del suo corteggiatore, vuole tornare a casa, ma non ci sono pi\u00f9 treni fino al giorno dopo.\nMarco e Maya dormono in stazione e al musicista, accorgendosi della sua difficolt\u00e0 di entrare in sintonia con la ragazza, viene l'ispirazione per la sua nuova canzone.\n\"Padre vero\".\nTrama.\nGiulio ha carenza di personale di bottiglieria: Corrado, uno degli avventori, si offre di dargli una mano per qualche giorno.\nGiulio ed Ezio notano un'incredibile somiglianza tra Corrado e Cesare, sia a livello fisico che caratteriale: Cesare si ricorda di aver donato il seme in Svizzera e quindi Corrado potrebbe essere suo figlio.\nCesare \u00e8 contentissimo all'idea di avere un figlio, tanto da voler addirittura rivedere le quote della bottiglieria: al contrario, Pamela \u00e8 preoccupata perch\u00e9 Corrado lavorava come cuoco in carcere e lei era stata dentro sei mesi per possesso di droga.\nQuando sente da Cesare che aveva donato il seme, Corrado spiega a Giulio ed Ezio che non pu\u00f2 essere suo padre perch\u00e9 non gli \u00e8 mai stata raccontata questa verit\u00e0: Cesare sente tutto e si intristisce, ma lascia perdere perch\u00e9 l'indomani Corrado partir\u00e0 per gli Stati Uniti e quindi uscir\u00e0 dalla sua vita.\nLucia e Stefania hanno fatto di nascosto il test del DNA tra Cesare e Corrado: i due risultano stranamente compatibili.\nCesare raggiunge di corsa Corrado in aeroporto: quando vede l'unico ricordo che il ragazzo ha di suo padre, Cesare capisce che il padre in realt\u00e0 \u00e8 suo fratello Augusto e che lui \u00e8 lo zio.\nDiego continua a frequentare di nascosto il suo vecchio compare Granchio: i due programmano un furto di strumenti musicali, ma Rudi, Miriam e Budino lo aiutano a salvarsi.\nA Diego viene l'idea di mettere su loro quattro una band, ma Rudi non intende partecipare perch\u00e9 si sente in colpa ad aver rubato gli strumenti: Miriam lo convince a cambiare idea e chiedono a Francesco la sua cantina per provare.\nAlice e Jolanda vogliono aprire un'attivit\u00e0 di cucito sul web, ma per avviarla hanno bisogno di molti soldi: le due ragazze cominciano a lavorare in prova come cameriere al locale di Francesco.\nAlice gli fa notare che la gente si lamenta di lei non perch\u00e9 non \u00e8 capace di fare la cameriera, ma per il fatto che le pietanze sono pessime: Francesco decide di assumere lei e Jolanda a titolo definitivo perch\u00e9 Alice, anche se \u00e8 polemica, almeno ha avuto il coraggio di sottolineare i punti del bar che non funzionano.\nMimmo si iscrive a rugby perch\u00e9 \u00e8 invidioso di Achille, un compagno di scuola di cui si \u00e8 invaghita Matilde: nonostante il fisico non propriamente statuario, Mimmo si rivela essere molto bravo.\nAchille e i compagni di squadra prendono in giro Mimmo, chiamandolo \"Mutandina\" perch\u00e9 non ha il coraggio di spogliarsi nudo davanti a loro: quando Giulio ed Ezio si denudano con lui negli spogliatoi, Mimmo decide di lasciare il rugby.\nGiulio convince Mimmo a riprovare perch\u00e9 non pu\u00f2 cedere davanti alle prime difficolt\u00e0: il ragazzino torna in campo e sfrutta il soprannome maligno affibbiatogli a proprio vantaggio, lasciando di stucco il suo diretto avversario e andando tranquillamente in meta.\nSugli spalti Giulio, Lucia e Matilde sono orgogliosi di lui.\n\"Lontano dai pregiudizi\".\nTrama.\nEzio ha trovato l'unico esemplare ancora esistente di un vecchio modello di Alfa, il cui venditore si trova a Rizzica in Sicilia, e propone a Giulio e Cesare di trascorrere l\u00ec il fine settimana.\nEzio e Cesare partono pieni di pregiudizi nei confronti della Sicilia, mentre Giulio non condivide questa loro visione delle cose.\nSul posto conoscono Salvo, il venditore dell'Alfa, e tutta una serie di circostanze fa s\u00ec che anche Giulio si convinca della pericolosit\u00e0 del luogo: nel baule della macchina trovano una lupara e uno straccio intriso di sangue, oltre a sinistri rumori notturni e al presunto cadavere di un uomo trascinato sul pavimento.\nSalvo si dimostra essere l'esatto contrario di quello che pensavano: \u00e8 una persona molto simpatica, con una bella famiglia e la Sicilia \u00e8 in realt\u00e0 una terra estremamente ospitale.\nSulla via del ritorno i tre si perdono, finendo nel casolare di un uomo: vedendo sul tavolo una macchina da scrivere con un testo scritto in siciliano stretto, Ezio lo scambia per lo scrittore Andrea Camilleri, mentre in realt\u00e0 si tratta del pericolosissimo latitante Pippo Cannavota.\nCannavota regge il gioco, servendosi di loro come corrieri per trasferire denaro e armi: quindi, fingendo di doversi recare a Roma per consegnare il manoscritto del suo ultimo libro, si fa accompagnare a bordo dell'Alfa.\nQuando si accorgono che \u00e8 un mafioso, ormai \u00e8 troppo tardi: Cannavota ha deciso di portarli in un isolato campo di grano per far scavare loro la fossa dove poi li seppellir\u00e0, ma per fortuna erano stati seguiti da Salvo, in quanto Ezio aveva dimenticato parte dei soldi e il suo cellulare, che intima Cannavota, brandendo la lupara, di lasciarli andare.\nLucia e Stefania realizzano per beneficenza un calendario della SognaLibri: tra le fotografie ne mettono una di Giulio in costume da bagno, ma per sbaglio Stefania la fa diventare la copertina del calendario.\nTutte le donne della Garbatella sparlano di Lucia, la quale si \u00e8 lasciata scappare un uomo cos\u00ec bello: la donna \u00e8 molto gelosa\ndello scalpore che ha fatto Giulio, cos\u00ec cerca inutilmente di rientrare in possesso di tutte le copie vendute.\nL'unica soluzione \u00e8 pubblicare un nuovo calendario con un uomo pi\u00f9 bello di Giulio: la risposta arriva da Sergio M\u00fa\u00f1iz, cliente abituale di una macelleria della Garbatella, che viene convinto da Lucia e Stefania a posare per la nuova copertina del calendario.\nMarco \u00e8 andato a Parigi a prendere Marta per farle trascorrere qualche giorno a Roma, per\u00f2 non riesce pi\u00f9 a fare il padre e la bambina continua a chiamare la mamma.\nDisperato, Marco affida la bambina a Maya: con lei Marta sembra essere molto pi\u00f9 a suo agio, ma Marco le rinfaccia di averlo giudicato come pessimo padre.\nMarco non ha il coraggio di telefonare ad Eva per chiederle di prorogare il soggiorno di Marta da loro, ma Lucia e Maya gli danno la forza per farlo.\nMiriam ha ottenuto un provino per la band come apertura dei concerti di un gruppo famoso, per\u00f2 Rudi non ha ancora imparato bene a suonare la batteria e fa fallire l'audizione.\nPer vendicarsi delle battute sprezzanti della band, Diego sgonfia la ruota del loro caravan: Miriam chiede a Francesco di potersi esibire loro al posto della band, promettendogli una nutrita folla di ammiratori.\nRudi ha finalmente imparato a suonare la batteria, ma quando va a complimentarsi con Miriam la vede baciarsi con Diego: il ragazzo, preda di un fortissimo attacco di gelosia, manda a monte l'esibizione al Boombay.\nLucia apprende da Stefania che il rendimento scolastico di Alice sta peggiorando, mentre lei dice di studiare assiduamente ogni sera con Jolanda: questo la porta a scoprire il suo lavoro di cameriera, disapprovandone apertamente la decisione, ma Alice si arrabbia con lei perch\u00e9 la reputa una bambina.\nLa giovane si licenzia dal Boombay, ma Francesco va a parlare con Lucia per farle vedere il suo album di lavori di cucito: Lucia si offre di aiutare la figlia con un prestito, ma Alice \u00e8 intenzionata a cavarsela da sola.\n\"Tu musica divina\".\nTrama.\nCesare scopre che il gruppo rap dei Flaminio Maphia ha plagiato \"Roma di notte\", una canzone che lui, Giulio ed Ezio avevano composto da giovani con la loro band, i Gladiators. Giulio confessa di non aver mai consegnato il demo della canzone alla casa discografica perch\u00e9 suo padre gli chiese di non farlo, in quanto la musica li stava distraendo dal lavoro. Cesare sfida i Flaminio Maphia in una gara canora al loro concerto per dimostrare che i veri autori di \"Roma di notte\" sono i Gladiators: durante le prove, lo stesso Cesare si rende conto che Giulio ed Ezio sono molto arrugginiti, rinunciando quindi al progetto. Al concerto Cesare prova ad esibirsi da solo, ma soffre di ansia da palcoscenico e non riesce a cantare: Giulio ed Ezio entrano in scena per aiutarlo e mandano in estasi in pubblico. A esibizione ultimata, i Flamino Maphia ammettono che la canzone \u00e8 dei Gladiators e che l'avevano sentita a Porta Portese. Lucia e Stefania hanno organizzato un buffet in libreria, ma Germana le vuole multare perch\u00e9 sono prive di autorizzazione: in quel momento Fernando sta soffocando e Stefania lo salva, ma Germana si prende il merito e viene osannata dalla gente del quartiere. Indispettite dal comportamento della vigilessa, Lucia e Stefania decidono di smascherarla: durante una lezione di primo soccorso a scuola, Mimmo finge un'asfissia e le due donne dimostrano cos\u00ec che Germana ha mentito. Per Germana, che era in odore di promozione, \u00e8 una brutta botta: Lucia e Stefania decidono di aiutarla, facendole salvare suo marito durante il concerto dei Flamino Maphia, ma a essere salvato sar\u00e0 Fabrizio, realmente in asfissia all'insaputa di Germana. Da quando Diego e Miriam si sono messi insieme, Rudi \u00e8 diventato scontroso e aggressivo: Miriam lo supplica di cambiare atteggiamento perch\u00e9 non vuole rovinare la loro amicizia. Marco, di fronte all'impossibilit\u00e0 di comunicare con il fratello, chiede a Maya di farlo ragionare: la ragazza scopre che Rudi nasconde un sacchetto contenente pasticche di droga e vuole che se ne liberi, altrimenti lo dir\u00e0 a suo padre. Invece, Rudi fa soltanto finta di sbarazzarsene e assume le ultime due pasticche al concerto dei Flaminio Maphia, dove poi rifila un pugno in pieno volto a Diego. Marco porta Rudi a casa e, mettendolo a letto, riesce a convincerlo a smettere di prendere quella roba. Maya ha dimenticato lo zaino dalla nonna, la quale riesce a rintracciarla e si presenta a casa Cesaroni: la donna vuole che l'indomani faccia ritorno da lei perch\u00e9 \u00e8 degradante vivere in mezzo a degli osti. Osservando le fotografie di una Maya sorridente, sua nonna cambia idea perch\u00e9 non l'ha mai vista cos\u00ec felice: la mattina dopo racconta una bugia ai Cesaroni per prolungarle il soggiorno, ricordandole per\u00f2 che tra pochi mesi dovr\u00e0 lasciare l'Italia e che, a raccontare troppe bugie, rischia di tradirsi.\n\"Dall'amor rapito\".\nTrama.\nEzio \u00e8 sempre pi\u00f9 convinto che Lucia voglia tornare insieme a Giulio, essendosi complimentata con lui per la sua forza fisica quando l'ha aiutata a sollevare uno scaffale in libreria. Ezio propone a Giulio un piano per conquistarla: rapirla e portarla in una capanna nei boschi, dove poi lui andr\u00e0 a liberarla e diventer\u00e0 il suo eroe. Ezio mette in atto il suo piano di notte, quando Lucia \u00e8 uscita leggermente ubriaca da un evento in libreria, ma la donna gli rifila un calcio e scappa dalla polizia: in centrale non viene creduta dagli agenti, visto il suo stato di ebrezza, e si arrabbia con Fabrizio perch\u00e9 nemmeno lui le d\u00e0 retta. Ezio ritiene che il fallimento del piano non sia un evento del tutto negativo, in quanto tra Lucia e Fabrizio si stanno aprendo le prime crepe: Giulio pu\u00f2 inserirsi, aiutando Lucia ad indagare sul colpevole del tentato rapimento. Fabrizio paga un gioielliere per avere il filmato della telecamera di sorveglianza che per\u00f2 ha ripreso soltanto una donna anziana, unica testimone oculare dell'episodio. Giulio, Ezio e Cesare corrompono la vecchia affinch\u00e9 dia a Lucia e Fabrizio un falso identikit: Lucia ringrazia Giulio per esserle stato vicino, ma il suo rapporto con Fabrizio sembra essersi ristabilito. La classe di Mimmo e Matilde deve stabilire la meta della gita scolastica: le ipotesi sono due, Amsterdam e l'Oasi naturalistica. Matilde vuole a tutti i costi andare ad Amsterdam perch\u00e9 \u00e8 rimasta folgorata dal romanzo \"Il diario di Anna Frank\" e Pamela \u00e8 d'accordo, mentre Cesare non intende mandarla in un luogo di malcostume. Pamela non riesce ad andare al consiglio di classe e manda Cesare, ordinandogli di votare per Amsterdam. Cesare resta colpito dall'avvenenza della madre di Belinda, l'amica del cuore di Matilde, fiera sostenitrice dell'Oasi e contraria esattamente come lui ad Amsterdam. La votazione si conclude in parit\u00e0 e sar\u00e0 Stefania a decidere, una volta che avr\u00e0 visionato nel dettaglio le due proposte. La madre di Belinda, avendo intuito che Cesare non ha votato per convinzione, si presenta in bottiglieria e gli propone di scambiare il programma per Amsterdam con uno inappropriato, comprendente una visita al quartiere a luci rosse della citt\u00e0, che Stefania non approverebbe mai. In effetti, la preside decide che la classe andr\u00e0 all'Oasi: Cesare si sente in colpa per aver mentito alle sue donne e, per farsi perdonare, compra loro due biglietti aerei per andare in Olanda da sole ma si tratta di una data nel cui giorno ci sar\u00e0 sciopero. Sono due settimane che l'attivit\u00e0 di Alice e Jolanda \u00e8 operativa, ma non \u00e8 ancora arrivato nessun ordine: Miriam propone ai ragazzi di fingersi dei clienti e, nascondendosi dietro a nickname finti, fare degli acquisti. Quando si accorge che i presunti clienti sono i suoi amici, Alice cancella tutti i loro ordini, ma per sbaglio ne elimina uno vero: rintracciando la cliente scopre che \u00e8 un'insegnante di danza, interessata ad avere venti completi per il giorno dopo. Jolanda inizia a lamentarsi del fatto che Alice prende troppo decisioni senza consultarla: tutti i ragazzi, compreso Francesco, si offrono di aiutarle a realizzare i vestiti e lavorano anche di notte. Alice e Jolanda possono cos\u00ec evadere l'ordine e la cliente rimane molto soddisfatta. Inoltre il mattino dopo Francesco porta Alice a fare un giro al porto e l\u00ec la sorprende dandole un bacio. Il computer di Maya si \u00e8 rotto e Rudi lo consegna a Budino per ripararlo: la ragazza \u00e8 terrorizzata, in quanto Marco la prende in giro dicendole di voler vedere tutti suoi file. La reazione di Maya non piace affatto a Marco, il quale non riesce ancora a fidarsi completamente di lei perch\u00e9, ogni volta che sta per farlo, succede sempre qualcosa che lo smentisce.\n\"Genio tra le pagine\".\nTrama.\nStefania ha buttato via un vecchio scatolone, senza sapere che conteneva la collezione di fumetti introvabili, di Ezio.\nEzio \u00e8 disperato, anche perch\u00e9 quei fumetti hanno ispirato molte delle avventure che i Cesaroni hanno vissuto in questi anni.\nI fumetti sono capitati in mano a Barilon, il quale li ha venduti a un utente della Maremma toscana.\nSul posto scoprono che si tratta di Tony Gregoretti, il creatore della serie che ha comprato i fumetti per dar fuoco agli ultimi esemplari: Ezio \u00e8 ancora pi\u00f9 disperato, cos\u00ec Stefania finge di cadere in un burrone per stimolarlo a reagire.\nIl parco della Garbatella dovr\u00e0 essere abbattuto: Lucia e Stefania sono tristi perch\u00e9 ad esso sono legati tutti i loro ricordi adolescenziali, ma il problema \u00e8 che i giovani d'oggi non frequentano il parco.\nMaya propone di organizzare una serata al parco e di sensibilizzare la cittadinanza attraverso una raccolta firme. Alice intanto, per paura di soffrire come con Rudi, si prende del tempo e nel frattempo evita Francesco dopo il bacio.\nMarco deve scrivere una canzone per Nathalie, la cantante vincitrice del talent-show \"X Factor\".\nAlla cantante non piace la sua prima proposta, ovvero la classica canzone d'amore sdolcinata, inducendo Marco a riflettere sui propri travagli amorosi legati alla fine della sua storia con Eva.\nInvece, Maya crede ancora nell'amore vero e cerca disperatamente una storia felice nella quale si possa rispecchiare: Marco cerca di farle capire che la sua \u00e8 soltanto un'illusione utopica.\nMarco convince Nathalie ad esibirsi insieme a lui al parco, dove Alice e Francesco si baciano: nel frattempo, Maya si rende conto di essersi innamorata di Marco e prende la sua prima sbronza.\nLa band \u00e8 alla ricerca di un batterista per suonare a un contest, ma Rudi modifica l'annuncio su Internet in cui scrive che il gruppo intende fare un revival dei Pooh.\nDi fronte all'esito negativo dei provini, Miriam propone di usare uno strumento che riproduca il suono della batteria: Rudi altera anche questo, scatenando la furia del pubblico che voleva un'esibizione rock.\nRudi, che vuole recuperare l'amicizia almeno di Budino, gli propone come nuovo batterista Mattia, un ragazzo molto abile che li aveva salvati dal linciaggio del pubblico al contest.\nGiulio e Lucia hanno appuntamento dal notaio per firmare l'istanza di divorzio: Stefania cerca di farle capire che \u00e8 ancora innamorata di Giulio, mentre dal canto suo l'oste mente dicendo di averla completamente dimenticata.\nDopo che hanno firmato, Giulio e Lucia sono sull'ascensore per lasciare l'edificio: all'improvviso si tolgono i vestiti e fanno l'amore.\n\"Miracolosamente\".\nTrama.\nEzio sta leggendo un libro di San Firmino e, casualmente, crede che Mimmo sia un santo: in realt\u00e0, il ragazzino cerca conforto nella fede perch\u00e9 Matilde gli ha detto di non amarlo pi\u00f9.\nEzio e Cesare portano Mimmo in un convento, dove il loro comportamento non passa certo inosservato tra i preti.\nGiulio, una volta scoperto l'equivoco, si fa accompagnare da Lucia per andare a prendere Mimmo: strada facendo bucano una ruota e sono costretti a pernottare in macchina, dove chiariscono che l'episodio dell'ascensore \u00e8 stato solo un caso.\nNonostante questo fanno di nuovo l'amore. Arrivati al convento, Giulio raggiunge Mimmo che si \u00e8 ritirato in una cappella a pregare: Giulio fa capire al figlio che sarebbe un peccato rovinare l'amicizia con Matilde per una cotta.\nI due vengono poi raggiunti da Lucia: Giulio le dichiara il suo amore, come fa anche Lucia, anche se quando rientrano a Roma, non ha il coraggio di dire a Fabrizio cosa \u00e8 accaduto.\nAlice compie 18 anni e Rudi si d\u00e0 da fare per organizzarle una festa a sorpresa al Boombay: tutti fingono di avere altri impegni per depistare Alice.\nLa ragazza, ignara della festa, ha prenotato per andare a festeggiare da suo padre ed Eva a Milano: all'ultimo momento Alice decide di prendere il treno per Rimini, credendo che Francesco fosse davvero andato al meeting sui distillati di cui le aveva parlato.\nIl problema \u00e8 che Rudi e gli altri hanno preso il camioncino di Ezio per andare a Milano, mentre Alice \u00e8 rientrata a Roma e ha scoperto la festa a sorpresa: il mattino dopo lei e Rudi possono festeggiare insieme.\nMaya se la prende con un signore che tutte le mattine posteggia la macchina nel parcheggio per disabili: la giovane telefona ai vigili urbani per segnalare l'episodio, ma non si presenta nessuno e rimane offesa.\nMarco le suggerisce di adottare il \"metodo Cesaroni\" e piazza una finta bomba sotto la macchina del tizio, facendo scattare la multa perch\u00e9 Germana pu\u00f2 accertare che ha parcheggiato nel posto destinato ai disabili.\n\"Mai al tappeto\".\nTrama.\nRicky, un pugile che vent'anni fa \u00e8 stato sconfitto da Giulio, gli chiede una rivincita perch\u00e9 crede di essere pi\u00f9 forte di lui.\nGiulio non sa che quell'incontro era stato truccato da Ezio e Cesare, i quali avevano dopato Ricky versandogli del sonnifero nel beverone.\nEzio e Cesare confidano il misfatto a Ricky, facendolo andare su tutte le furie: il pugile decide di trasformare l'incontro amichevole in un vero e proprio evento che coinvolge i loro quartieri.\nGiulio vuole tirarsi indietro, ma Ricky lo minaccia di raccontare a Lucia che vent'anni prima lui la mise in palio come trofeo in caso di sconfitta.\nEzio e Cesare tentano la stessa strategia di allora, inquinando il beverone con un medicinale, ma Ricky li scopre e costringe Ezio a bere il contenuto.\nGiulio sta perdendo sonoramente, quando con un colpo solo riesce a mandare Ricky al tappeto: Lucia sale sul ring e i due si baciano davanti a Fabrizio, ma almeno non devono pi\u00f9 nascondersi.\nGranchio costringe Diego a nascondere della droga per conto suo: Diego la mette nello scaffale della biblioteca scolastica, ma finisce nelle mani di Fernando che a sua volta la mette in una teiera.\nStefania indice una riunione del consiglio scolastico e usa l'erba per realizzare un infuso da far bere ai colleghi: l'atmosfera \u00e8 decisamente disinibita, tanto che il consiglio delibera assurdit\u00e0, come tinteggiare di fucsia le pareti dei corridoi, andare in gita in Jamaica e fare concerti rock.\nFrancesco viene continuamente ricattato da Elena, una ragazza facoltosa con la quale \u00e8 andato a letto pi\u00f9 di una volta per risollevare le sorti disastrate del Boombay.\nAlice si insospettisce per la sua presenza nel locale, cos\u00ec Francesco la fa passare come sua sorella: quando per\u00f2 li vede baciarsi, Alice lo schiaffeggia, lo lascia e si fa consolare da Rudi.\n\"Un passo alla volta\".\nTrama.\nLucia e Alice tornano a vivere in casa Cesaroni: tutti le accolgono bene, tranne Mimmo che prova rancore nei confronti di Lucia perch\u00e9 se ne \u00e8 andata e adesso fa ritorno come se nulla fosse successo.\nMimmo aveva programmato di trascorrere il Natale in Sicilia con Andy, ma Giulio vuole che resti in famiglia e gli chiede di comprare un bellissimo albero per Lucia.\nMimmo spende i soldi per il biglietto aereo, fingendo che abbia comprato l'albero pi\u00f9 costoso che arriver\u00e0 il giorno della Vigilia.\nUna volta capito che nessun albero \u00e8 stato acquistato, Lucia parla con Mimmo e dice di capire la sua rabbia: il ragazzino decide di rinunciare al viaggio per la Sicilia perch\u00e9 per lei \u00e8 importante avere la famiglia unita.\nNel quartiere avvengono diversi furti e Barilon propone di adottare il metodo delle ronde: Giulio inizialmente si chiama fuori, ma poi decide di partecipare anche lui perch\u00e9 anche la bottiglieria potrebbe essere in pericolo.\nNando, costretto a risarcire mensilmente la sua ex moglie, mette la refurtiva della cassaforte di Barilon nella tasca del cappotto di Ezio.\nIl meccanico accusa a sua volta Diego, ma il ragazzo si arrabbia perch\u00e9 ogni volta che qualcosa non va \u00e8 sempre colpa sua: sar\u00e0 proprio Diego ad aiutare Ezio a risolvere il caso e a discolparlo.\nGiulio obbliga Cesare ad aumentare lo stipendio di Nando, in modo tale che non sia pi\u00f9 costretto a rubare ai suoi amici.\nJay, il fidanzato di Maya che studia ad Harvard, viene a Roma per incontrarla dopo le sessioni di chat che i due hanno intrattenuto in questi mesi.\nJay, il classico figlio di pap\u00e0, rimane sconvolto dalla volgarit\u00e0 in cui Maya ha vissuto per tutti questi mesi: quando Marco scopre la presenza di Jay, Maya finge che sia suo cugino.\nPrima di ripartire per gli Stati Uniti, Jay spiazza Maya facendole la proposta di matrimonio: la ragazza, presa alla sprovvista, accetta pur se titubante.\n\"Milano andata e ritorno\".\nTrama.\nGiulio \u00e8 andato al catasto, dove ha scoperto che casa sua \u00e8 stata intestata dal padre per una minima parte al cugino Flavio, che da anni vive a Milano: Giulio ha bisogno di una sua firma alla cessione del diritto di propriet\u00e0 dell'intera abitazione a lui.\nIl problema \u00e8 che Flavio ha rotto ogni legame con i parenti di Roma, essendosi trasferito per gli scherzi che ha dovuto subire da loro quando erano giovani.\nFlavio ha fatto credere a tutti di essere un broker di successo nell'alta finanza milanese, mentre in realt\u00e0 conduce una vita precaria come autista del finanziere Alberti, della cui moglie \u00e8 innamorato non corrisposto.\nGiulio, Cesare ed Ezio partono per Milano: Flavio approfitta dell'assenza di Alberti per fingersi lui e gli mostra dove lavora, ostentando una finta parlata milanese.\nFlavio vuole investire insieme a loro tre nelle azioni di una startup cinese, ma Giulio \u00e8 contrario perch\u00e9 gli viene proposto di ipotecare casa sua: Flavio, con l'appoggio di Ezio e Cesare, lo fa ubriacare per strappargli una firma.\nLa mattina dopo la verit\u00e0 viene a galla: Alberti fa rientro nella sua residenza e manda via tutti.\nGiulio \u00e8 furioso, ma l'investimento ha avuto successo e hanno vinto 75.000 \u20ac a testa: a Flavio viene suggerito da un informatore un altro investimento ancora pi\u00f9 allettante, ma stavolta oltre a Giulio \u00e8 contrario anche Cesare.\nFlavio ed Ezio portano via loro i soldi per rinvestirli, ma l'indomani scoprono che l'informatore era Alberti e che i soldi sono finiti sul suo conto corrente.\nLa moglie di Alberti propone a Flavio e agli altri di recuperare i loro soldi, ma in cambio vuole la met\u00e0 della somma totale: la donna sembra averli ingannati, poich\u00e9 una volta presa la valigetta scappa a bordo di una motocicletta, ma poi spedisce a Giulio quanto pattuito.\nBarilon sottopone a Lucia un quadro di Germana: la donna, credendo che fosse di basso valore, lo vende per pochi spiccioli a un rigattiere.\nSuccessivamente scopre che il quadro in questione \u00e8 l'unico dipinto dell'allievo di un allievo del Tintoretto, ma il rigattiere spara un prezzo troppo alto per restituirglielo indietro: Lucia non ha il coraggio di dire a Barilon che ha venduto il suo quadro.\nNon riuscendo pi\u00f9 a mentire, Lucia confessa a Barilon quanto accaduto e gli propone di rientrare in possesso del quadro, sostituendo quello del rigattiere con una copia. Peccato che il quadro rubato \u00e8 proprio la copia, ma a questo punto Barilon decide di mentire a Germana e spacciarlo per il dipinto originale.\nFrancesco \u00e8 oberato dai debitori ed \u00e8 costretto ad annullare la battaglia delle band, organizzata da tempo: Alice fa uno sforzo per allestire lo spettacolo ugualmente, anche se non vuole avere a che fare con i problemi di Francesco.\nRudi decide di gareggiare da solo, sperando che le tensioni interne alla band di Miriam li costringano a richiamarlo: in effetti l'atmosfera tra loro non \u00e8 molto tranquilla, in quanto Miriam e Diego sono ai ferri corti perch\u00e9 lei lo accusa di essere ancora un delinquente.\nRudi scrive il testo di una canzone ispirandosi ad Alice e a vincere la gara \u00e8 proprio lui: Diego manda via dal bar Granchio e Miriam lo perdona.\nAlla fine della serata, Francesco consegna l'incasso ad Alice, ma la ragazza avendo capito in che situazione finanziaria si trova Francesco lascia l'incasso nella cassa e se ne va. Rudi si riappacifica con la band e Mattia vuole farsi da parte perch\u00e9 \u00e8 rientrato il batterista titolare: Rudi gli dice di rimanere perch\u00e9 intende spendere i soldi che ha vinto per acquistargli una chitarra.\nMarco legge su un volantino che sono aperte le selezioni per un concorso avanzato di fotografia e aiuta Maya a scattare delle fotografie per la selezione.\nMarco vorrebbe che la ragazza lo accompagnasse a Berlino, dove terr\u00e0 un concerto: la ragazza non vuole partire perch\u00e9 dovrebbe fare il biglietto con il suo vero nome.\nMarco non la prende bene, cos\u00ec Maya decide di fare uno sforzo e accetta di partire: in aeroporto riceve una telefonata da suo padre, il quale le comunica che Jay gli ha appena chiesto la sua mano e si congratula con i futuri sposi.\nMaya inventa la scusa del passaporto perso per far partire Marco da solo: tornata a casa, la ragazza prepara le valigie e lascia casa Cesaroni.\n\"Ad occhi chiusi\".\nTrama.\nSonsei si presenta in bottiglieria fingendosi cieco per spillare ai Cesaroni i 10.000 \u20ac dell'organizzazione di un torneo di calcio per non vedenti.\nSonsei racconta di aver perso completamente la vista dopo essersi ammalato di orecchioni: Giulio e Cesare si preoccupano per Ezio, poich\u00e9 proprio in quei giorni \u00e8 a letto con la stessa malattia.\nSonsei convince Giulio a gareggiare con i non vedenti, fingendosi uno di loro, poich\u00e9 \u00e8 caduto sul pavimento bagnato della bottiglieria e non pu\u00f2 giocare. Per distrarre Lucia e Stefania, Giulio procura loro i biglietti della mostra di Pablo Picasso: le due donne decidono di andarci un'altra volta, cos\u00ec Ezio finge di aver improvvisamente perso la vista.\nScoperto l'inganno, Lucia e Stefania si recano al campetto e smascherano Giulio, biasimandolo per il suo comportamento: Sonsei, che sperava accadesse questo, gli chiede i 10.000 \u20ac di risarcimento per la riorganizzazione del torneo.\nStefania si accorge che Sonsei in realt\u00e0 ci vede benissimo e rivela l'inganno prima che Giulio gli versi i soldi.\nMarco scopre che Maya non \u00e8 ancora partita, avendola vista scattare delle fotografie nel giardino della sua residenza: entrambi i ragazzi non hanno il coraggio di rivelare i propri reciproci sentimenti.\nFrancesco sprona Marco a dichiararsi a Maya prima che il suo aereo decolli, ma la nonna della giovane gli d\u00e0 un'informazione sbagliata per non farli incontrare.\nMarco scopre troppo tardi che l'aeroporto non \u00e8 quello giusto: nel frattempo l'aereo di Maya deve rientrare per un guasto imprevisto e i due ragazzi si incontrano nel terminal e cominciano a baciarsi appassionatamente senza dirsi niente.\nPer stare al centro dell'attenzione, Belinda finge di aver incontrato Justin Bieber e di poterlo provare attraverso una fotografia: nessuno le crede, soprattutto quando si evince chiaramente che si tratta di un fotomontaggio.\nMimmo si scopre innamorato di Belinda, anche perch\u00e9 vuole dimenticarsi di Matilde, cos\u00ec la riabilita agli occhi dei compagni di classe passando a prenderla a scuola con una limousine e fingendosi Bieber.\nBelinda lo ringrazia e Mimmo ottiene il suo primo appuntamento con lei al cinema.\n\"Contro tutto e tutti\".\nTrama.\nCesare \u00e8 agitato per l'arrivo di un importantissimo critico gastronomico che deve recensire la bottiglieria.\nGiulio chiede al fratello di trattare tutti i clienti allo stesso modo, ma Cesare si concentra esclusivamente su quello che ritiene essere il critico.\nEzio ha liberato senza volerlo Walterino, il suo criceto, che vaga libero all'interno della bottiglieria: il cliente che Cesare ha servito e riverito rimane molto soddisfatto, mentre il vero critico \u00e8 decisamente deluso dalla maleducazione di Cesare.\nIl giorno dopo Cesare \u00e8 sgomento nel leggere che la bottiglieria Cesaroni \u00e8 infestata dai topi e insulta il tizio che aveva scambiato per il critico, apprendendo in quel momento che era un parrucchiere per donne.\nWalterino salta fuori all'improvviso e Cesare lo tramortisce con una padellata: Ezio e Stefania sono furiosi, tanto da allertare i NAS che dichiarano la chiusura del locale per sette giorni.\nA questo punto Cesare porta Ezio in causa a Forum, chiedendo al giudice un risarcimento per il mancato guadagno relativo ai giorni in cui la bottiglieria \u00e8 rimasta chiusa immotivatamente: a vincere \u00e8 per\u00f2 il meccanico, in quanto Cesare viene condannato al risarcimento di 3.000 \u20ac per aver colpito Walterino.\nIl volo di Maya ripartir\u00e0 tra due giorni, cos\u00ec lei e Marco potranno stare un po' insieme: Francesco, che deve assentarsi per lavoro, chiede loro di badare al Boombay.\nMaya si punge il dito con una rosa datale da una mendicante e, secondo una tradizione romana, lei e il suo fidanzato devono fare il giro dei sette colli della citt\u00e0, onde scongiurare la sfortuna.\nMarco non d\u00e0 credito alla leggenda, ma quando salta la caldaia del bar \u00e8 costretto a crederci: lui e Maya trascorrono uno splendido pomeriggio molto romantico in giro per la Capitale.\nLa nonna di Maya li scopre baciarsi in giardino e avverte la nipote di raccontargli la verit\u00e0 su lei, i suoi genitori e Jay: Maya le promette che presto trover\u00e0 il coraggio di farlo.\nFrancesco procura alla band di Rudi l'ingaggio presso un rinomato bar, trampolino di lancio per molti artisti ora famosi: nessuno, tranne Alice, sospetta la verit\u00e0.\nRudi e Alice partono a bordo della macchina di Gabriella, ma si dimenticano di mettere acqua al radiatore e rimangono a piedi: i due saltano di nascosto a bordo di un carro bestiame per arrivare in tempo all'appuntamento.\nLa serata \u00e8 un successo, tanto che la band rimane a dormire nei sacchi a pelo: la mattina dopo Rudi trova il modo di entrare alle terme, ma poi tutti scappano per l'arrivo del guardiano.\nRudi si immerge sott'acqua, mentre Alice si nasconde nelle docce: scampato il pericolo, i due fanno il bagno nudi in piscina, cominciano a baciarsi e finiscono per fare l'amore.\n\"Da occidente a oriente\".\nTrama.\nLuciano, un amico dei Cesaroni, \u00e8 morto senza riuscire a godersi la pensione che aveva appena ottenuto: Ezio racconta a Giulio e Cesare che Luciano ha venduto la sua pescheria ai cinesi, guadagnandoci tantissimo.\nPer gioco, Ezio li convince a far valutare la bottiglieria ai cinesi: quando questi offrono 3.000.000 \u20ac, Giulio e Cesare cedono alla tentazione di accettare perch\u00e9 cos\u00ec potranno finalmente non avere pi\u00f9 pensieri.\nLa vita da pensionati non \u00e8 quella che Giulio e Cesare pensavano, mentre Ezio \u00e8 gi\u00e0 stanco di essersi rimesso a lavorare: i tre sentono talmente la mancanza della bottiglieria da allestirne una identica all'interno della libreria di Lucia.\nPer rientrare in possesso della bottiglieria, fanno trovare a Germana un sacco pieno di merce contraffatta davanti alla \"bottiglieria cinese\": essendosi gi\u00e0 sparsa la voce e perdendo cos\u00ec i clienti, i cinesi rivendono la bottiglieria ai Cesaroni allo stesso prezzo con il quale l'avevano acquistata.\nMaya decide che \u00e8 arrivato il momento di raccontare a Marco tutta la verit\u00e0, ma non riesce a trovare mai l'occasione giusta e il giorno dopo entrambi dovranno partire: Marco per Parigi, Maya per Boston.\nMaya accompagna Marco alle riprese del videoclip del suo ultimo singolo, dove l'attrice protagonista ha dovuto dare forfait: il regista chiede a Maya di recitare al suo posto.\nTemendo che il video venga visto da tutti, oltre al fatto che sono presenti i giornalisti, Maya ottiene di poter indossare una maschera e non farsi riconoscere: nella scena finale del video, Marco le toglie la maschera e la bacia.\nMaya deve rimandare il viaggio a Boston perch\u00e9 Jay \u00e8 stato rimandato all'ultimo esame, ma in compenso sono arrivati i suoi genitori per la celebrazione del trentennale del patto italo-austriaco.\nAlice e Rudi trascorrono la notte nelle terme, senza sentire le numerose telefonate dei genitori: Giulio e Lucia, una volta che i ragazzi rientrano a casa, li mettono in punizione.\nRudi racconta a Diego cosa \u00e8 accaduto, lo stesso fa Alice con Jolanda: i due ragazzi vorrebbero parlarsi, ma per un motivo o per l'altro non riescono a vedersi per ben due giorni.\nDiego sta riparando il camioncino di una ditta, quando arriva Granchio che gli ruba le chiavi per andare a svaligiare la casa dell'imprenditore.\nDiego lo raggiunge per intimargli di andarsene, ma Granchio gli ricorda che questo era il suo passato e non lo pu\u00f2 cancellare: Diego decide di unirsi a lui, chiedendo a Rudi di coprirlo con Miriam.\nRudi non riesce pi\u00f9 a mentire all'amica, la quale sorprende Diego intento a rubare dei gioielli dalla casa: in realt\u00e0 li stava rimettendo a posto, ma Granchio dice a Miriam che \u00e8 ancora un ladro.\nAlice vede Rudi consolare Miriam e pensa che si stanno per rimettere insieme: allo stesso tempo la ragazza crede di essere ancora innamorata di Francesco.\n\"Senza mezze misure\".\nTrama.\nRocco Siffredi, l'ex pornodivo diventato regista, sta meditando di realizzare un film tratto da\" Ho sposato\" \"Eros\", il romanzo erotico di Stefania.\nGiulio vuole dimostrare di essere cambiato, cos\u00ec non manifesta alcuna gelosia: Lucia non rivela a Giulio l'identit\u00e0 del regista, convinta che sia ancora geloso.\nGiulio va a spiare l'incontro di Lucia e Stefania con il regista, ma pensa che costui sia il poco avvenente assistente di Siffredi: l'oste \u00e8 cos\u00ec rassicurato da volerlo invitare in bottiglieria per conoscerlo.\nQuando apprende che il regista \u00e8 Rocco Siffredi, Giulio fatica a tenersi a bada: Lucia, che ha capito la gelosia di Giulio, flirta con Siffredi e lo convince a girare una scena d'amore con lui.\nStefania si preoccupa per quello che stanno combinando, cos\u00ec si accorda con Siffredi affinch\u00e9 Chantal, la sua bella assistente, giri una scena d'amore con Giulio insieme a quella di Lucia con Siffredi.\nGiulio e Lucia sono terrorizzati all'idea di doversi spogliare nudi e baciarsi nello stesso momento, cos\u00ec mandano a monte tutto e ammettono i rispettivi sospetti.\nMarco vede sul giornale una fotografia di Maya con i suoi genitori e scopre cos\u00ec la verit\u00e0 sul suo conto: alla conferenza stampa per il trentennale del patto italo-austriaco, sente il padre della ragazza annunciare il suo matrimonio con Jay.\nMarco \u00e8 furioso e non vuole ascoltare i suoi tentativi di riconciliarsi: d'accordo con Mimmo, Maya lo fa salire su un autobus turistico scoperto e lo implora di perdonarla perch\u00e9 con lui ha capito cosa fosse l'amore.\nAlice continua a ricevere regali da Francesco, l'ultimo un quadernone ancora bianco sulla loro storia: Alice lo riempie di cose che vorrebbe fare e suggella con un bacio il loro essere di nuovo fidanzati.\nRegina vuole provare a lavorare come commessa da \"Tezenis\" e viene assunta in prova per una settimana: Budino la filma mentre il primo giorno combina un disastro dopo l'altro e pubblica il video sul suo blog, senza sapere che l'ha visto tutta la scuola.\nRegina viene derisa in negozio da un gruppetto di ragazze, cos\u00ec decide di affrontarle e si fa promettere che, se non combiner\u00e0 disastri, smetteranno di prenderla in giro e acquisteranno la merce che lei consiglier\u00e0 loro: la proprietaria del negozio \u00e8 talmente contenta che interrompe subito il periodo di prova e assume Regina part-time.\n\"Sognando la realt\u00e0\".\nTrama.\nCesare ha comprato quattro biglietti per seguire la trasferta della Roma a Palermo: oltre a Giulio ed Ezio verr\u00e0 allo stadio anche Salvatore, il fornitore di Marsala che \u00e8 siciliano e vuole cogliere l'occasione per tornare nella sua terra.\nProprio quel fine settimana sia Giulio che Ezio sono impegnati con le rispettive mogli: mentre Ezio \u00e8 costretto a cedere alla moglie, Lucia dice a Giulio di andare a vedere la partita.\nSalvatore rivela a Cesare di aver fatto un sogno premonitore in cui Giulio \u00e8 riverso a terra sulla spiaggia, con un proiettile conficcato in pieno petto, mentre la radio annuncia il gol di Totti su punizione.\nCesare \u00e8 rassicurato perch\u00e9 Totti non giocher\u00e0 la partita, ma Nando li informa che il capitano ha recuperato e dunque sar\u00e0 regolarmente in campo: inoltre, Giulio ha fatto cambiare i biglietti e preso i posti migliori in curva.\nA questo punto, Cesare vuole impedire al fratello di andare allo stadio con loro e gli mette in testa l'idea che Lucia, esortandolo ad andare con loro, lo abbia messo alla prova per verificare se \u00e8 pi\u00f9 importante lei o il calcio.\nSalvatore per\u00f2 si ricorda di aver visto nel sogno, da un cartello, che la localit\u00e0 nella quale Giulio dovrebbe morire \u00e8 Castel Gandolfo, proprio il luogo in cui si trova Lucia.\nCesare e Salvatore si precipitano da Giulio e lo sequestrano, rinchiudendolo nella camera di un albergo: nel frattempo, dopo aver consumato un lauto pranzo, Salvatore si addormenta e sogna ancora Giulio, scoprendo che l'assassina \u00e8 Lucia.\nGiulio riesce a evadere e scappa in spiaggia con Lucia: qui apre il portabagagli e trova la pistola di Salvatore.\nProprio quando Cesare e Salvatore arrivano, Lucia sta maneggiando l'arma e spara involontariamente un colpo a Giulio: per fortuna che l'oste aveva indossato sotto i vestiti uno scudo della Roma che ha rimbalzato il colpo.\nMaya elabora un piano per far accettare Marco al padre: ogni anno il Granduca organizza un'asta di beneficenza, dove mette in vendita una bambola che per lui \u00e8 un ricordo importante, per poi ricomprarla.\nMarco si presenta all'asta e acquista la bambola: quando poi va a incontrare il Granduca, questi senza volerlo lo investe con la macchina e cos\u00ec fanno conoscenza.\nMarco racconta al Granduca che il padre della sua fidanzata non lo accetterebbe, senza fare nomi: il Granduca gli dice che sarebbe fiero di avere un genero come lui perch\u00e9 \u00e8 un bravo ragazzo.\nMarco e Maya si recano nella reggia per rivelare i loro sentimenti al Granduca e alla Granduchessa, ma questi li vedono proprio mentre si stanno baciando.\nLorenzo torna dall'America per rivedere Jolanda, la quale proprio in questo momento ha deciso di farsi avanti con Mattia e rivelargli i suoi sentimenti.\nRudi, Alice e gli altri cercano di nascondere a Lorenzo la verit\u00e0 su Jolanda, ma presto il giovane Barilon scopre la verit\u00e0 e ci rimane male: Jolanda gli spiega che non crede nelle storie a distanza ed \u00e8 meglio che si lascino.\n\"Con nobili princ\u00ecpi\".\nTrama.\nMarco \u00e8 felice di poter finalmente vivere la sua storia d'amore con Maya, ora che i genitori di lei hanno scoperto la verit\u00e0. Ma non \u00e8 come pensa, siccome in realt\u00e0 i due nobili progettano vari piani per far allontanare l'uno dall'altra. Mentre Gabriella, contro il volere di Lucia e Stefania, decide di darsi al parapendio, i nobili d'Oil Aldemburgher organizzano una cena di gala a cui invitano l'intera famiglia Cesaroni, che prende lezioni di galateo da Lucia, sapendo di non essere all'altezza di persone cos\u00ec importanti. Come previsto, Giulio, Cesare ed Ezio, alla cena, combinano solo guai, facendo cadere l'Ambasciatore tramite delle lumache sputate da Cesare, spinte via da Ezio e nascoste da Giulio. Marco e Maya, per\u00f2, non si accorgono di niente, in quanto il loro interesse principale \u00e8 il loro amore. Lucia e la signora Aldemburgher si confrontano, e la Liguori sembra disprezzarla con tutto il cuore, quando accusa Marco di non essere all'altezza di Maya. Mentre Giulio comincia a pensare che il destino di Marco non debba essere in quella vita, i giovani Senza Nome cercano un locale dove poter suonare, siccome Francesco non ha pi\u00f9 i soldi per poter pagarli. Rudi \u00e8 felice di poter stare lontano da Alice, per riuscire a dimenticarla, e si impegna pi\u00f9 di tutti a trovare un luogo dove poter suonare. Quando informa i ragazzi di averlo trovato anche se costa non poco, i giovani \"colleghi\" lo informano del fatto che Alice ha trovato una soluzione: suoneranno ancora al Boombay. Intanto, il piano degli Aldemburgher va a gonfie vele e, nel frattempo, Gabriella \u00e8 sempre pi\u00f9 decisa a dare una spinta alla sua vita e dedicarsi al parapendio, provocando tale paura in Lucia e Stefania che le due donne chiedono a Fernando di dirle qualcosa. Ma, contrariamente, Fernando accompagna Gabriella allo sport, dove si dichiarano innamorati e fanno l'amore, senza ovviamente provare il pericoloso sport. Marco, nel frattempo, subisce varie pressioni da parte del padre di Maya, costringendolo a studiare pi\u00f9 lingue. Il giovane cantante resiste, fino a quando l'uomo gli vieta di vedere la sua adorata Marta. Mentre il crudele padre cerca di corrompere i Cesaroni, Maya e Marco litigano, siccome quest'ultimo accusa lei di non avergli detto del divieto di vedere sua figlia. Lei \u00e8 convinta di un errore, fin quando il padre, sicuro del fatto che ormai Maya e Marco si sono lasciati definitivamente, le rivela tutti i suoi piani. Intanto, Giulio convince Marco a tornare da Maya che, in seguito al doppio gioco del genitore, decide di non essere pi\u00f9 figlia di un uomo cos\u00ec cattivo e ritorna assieme a Marco.\n\"Alla ricerca del tempo passato\".\nTrama.\nMimmo deve svolgere una ricerca sulle origini della propria famiglia: Cesare gli racconta la storia della nascita del cognome Cesaroni. Nell'Antica Roma il prode guerriero Iulius fa ritorno dalla guerra contro i barbari ed \u00e8 intenzionato a dire addio ai campi di battaglia. Il fratello Caesar, proprietario della taverna che serve il miglior vino di tutta Roma, ha bisogno di uno schiavo e Barilonix gli vende Boethius, garantendogli che rester\u00e0 soddisfatto. Iulius pu\u00f2 riunirsi ai suoi tre figli, Marcus, Rufus e Mimmide, dei quali \u00e8 molto fiero, ad eccezione di Marcus che ha rifiutato di arruolarsi nell'esercito per inseguire il suo sogno di musico. Marcus non ha ancora avuto successo, cos\u00ec si ritira a suonare alle porte del tempio: la vestale Maya rimane colpita dal suono della sua cetra, ma la magistra Gabriella non vuole che si allontani dal tempio perch\u00e9 il suo destino \u00e8 vegliare per tutta la vita sul fuoco. Iulius si innamora di donna Lucilla, la bella moglie del perfido Sergius, ricco patrizio che sta ordendo di uccidere Nerone per prendere il potere. A Rufus e Francescus, i due giovani guerrieri pi\u00f9 imbranati dell'esercito, viene ordinato di prestare servizio presso il palazzo di Sergius: quest'ultimo li incarica di non far ingrassare il figliastro Botellus, pena la morte. Rufus e Francescus rimangono affascinati dalla figlia di Sergius, Alyk\u00e8, e sono disposti a battersi per lei: la ragazza li sta soltanto usando per essere ammirata. Quando Botellus viene rapito dal perfido cuoco Lucius Petronius, il quale lo faceva ingrassare per poi mangiarlo, Rufus e Francescus scovano il suo covo e lo salvano, facendolo poi tornare in citt\u00e0 di corsa. Iulius, Caesar e Boethius si intrufolano nel palazzo di Sergius, dove rapiscono Lucilla e la sua ancella Severa per portarle nel bosco: qui vengono raggiunti da Sergius, il quale li fa imprigionare e vuole farli combattere al cospetto dell'imperatore, uccidendosi a vicenda. I tre inscenano uno spettacolo per non farsi male: l'imperatore apprezza e decide di salvare loro la vita.\nA questo punto Sergius vuole uccidere personalmente Nerone, ma Iulius riesce a fermarlo: Sergius porta via Lucilla, pronto a ucciderla, ma ancora una volta Iulius riesce a sventare la minaccia e a farlo arrestare. Nerone conferisce a Iulius il cognome Caesarones e il territorio della Garba Terra, dove le future generazioni dei Caesarones ricorderanno le sue gesta. Marcus decide di rompere le leggi romane e si bacia con Maya, ma nella foga del momento fa cadere il braciere che innesca l'incendio destinato a bruciare Roma. Terminata la storia, Cesare ha cosiddetto a Mimmo il grande segreto che i Cesaroni custodiscono da 2.000 anni: non \u00e8 stato Nerone, bens\u00ec Marcus, a bruciare Roma.\n\"Scommesse\".\nTrama.\nCesare, Giulio ed Ezio rivedono Son Sei in TV con un nuovo programma, nel quale consiglia agli spettatori i numeri giusti da giocare per vincere. Intanto Mimmo, che era l\u00ec con loro, rivela ai tre che \u00e8 tutta questione di calcoli matematici e dice di voler giocare la sua paghetta. Giulio gli impedisce di fare ci\u00f2 e chiede, dovendo partire per qualche giorno con Lucia, a Cesare ed Ezio di controllarlo. Nel frattempo Maya scopre che il padre le ha bloccato tutte le carte di credito e i conti, ma non si arrende e, seguendo il consiglio di Marco, fa la domanda per diventare fotografa. Viene accettata e nella sua prima giornata di lavoro dovr\u00e0 far fronte da sola (poich\u00e9 il fotografo ha avuto un incidente e le ha affidato il compito di continuare il servizio) ad una sposa molto pretenziosa che dopo alcune foto la licenzia. Nel frattempo arriva Marco sul luogo e la sposa, pazza di lui, scopre che Maya \u00e8 la sua ragazza, quindi la riassume.\nPer Rudi, invece, le cose non vanno molto bene. Innamorato di Alice, non riesce a togliersela dalla testa e cerca di starle il pi\u00f9 lontano possibile, ma senza buoni risultati. I ragazzi inoltre stanno decidendo cosa fare del loro futuro, ma le uniche che sembrano avere le idee chiare sono Iolanda e Alice, che hanno gi\u00e0 fatto domanda ad un istituto per stilisti, che ha per\u00f2 rifiutato la loro iscrizione. Vogliono una seconda possibilit\u00e0, quindi per far notare i loro modelli, con l'aiuto degli altri, organizzano una sfilata a sorpresa durante una festa con grandi stilisti.\nTornando alla bottiglieria, Ezio e Cesare invece devono far fronte ad un altro problema: quello del gioco. Mimmo, dopo aver fatto e mostrato ai due (Ezio e Cesare) i due numeri ricavati dai calcoli, vuole giocare la sua paghetta. Lo zio fa di tutto per non farglieli giocare, ma poi, convinto da Ezio e da Son Sei (che manda in trasmissione i numeri ricavati da Mimmo), gioca i 400 euro sui numeri sbagliati. Quando si rende conto dell'errore, non ha il coraggio di dirlo a Mimmo, perci\u00f2 gli dice una bugia al riguardo. Son Sei, invece, convince Mimmo ad andare in trasmissione con lui e a saltare la scuola. Quest'ultimo accetta e in poco tempo prende il posto di Son Sei che viene licenziato. Durante le chiamate in diretta TV, Cesare chiama e racconta la verit\u00e0 a Mimmo che decide di lasciare la trasmissione e di non raccontare nulla a Giulio e Lucia.\n\"Vecchie leggende\".\nTrama.\n\u00c8 il compleanno di Barilon e Ezio, Giulio e Cesare gli regalano la piccola statua di un gatto nero, comprato da Ezio.\nSecondo la leggenda, racconta Ezio, sarebbe un antico artefatto egiziano che porterebbe fortuna. Cesare e Giulio non credono in queste cose ma dall'arrivo di questo gatto Barilon sembra essere molto fortunato, cos\u00ec Ezio e Cesare rubano il gatto, ma dopo poco tempo, vedendo che a loro portava sfortuna, lo riportano nel negozio di Barilon. Ora le cose sembrano andare storte a tutti e quattro cos\u00ec decidono di seguire la leggenda e di riunire il gatto al suo gemello, che si trova nel museo.\nScoprono di non poterlo rivendere al museo, perci\u00f2 decidono di entrarci di notte e lasciarlo, ma a causa di un errore di Ezio, i quattro rimangono bloccati l\u00ec tutta la notte.\nNel frattempo arriva Lisa, la sorella di Diego, che sembra andare molto d'accordo con Rudi, ma non molto con il fratello. Con l'aiuto di Rudi i due si riappacificano e Diego chiede a Stefania di farla lavorare con loro in libreria.\nIntanto lei e Lucia sono preoccupate per la madre di quest'ultima.\nPensano che la storia tra lei e Fernando non vada molto bene, perci\u00f2 iniziano a seguirli in un hotel dove scoprono, per\u00f2, che si \u00e8 trattato solamente di un enorme malinteso. Nel frattempo Rudi capisce di provare qualcosa per Lisa e i due (dopo un pomeriggio passato insieme) fanno l'amore. Qui Lisa mostra di avere problemi di droga.\n\"La ricetta perfetta\".\nTrama.\nIl famoso chef Lucio Vigiani, conduttore di una trasmissione televisiva in cui coppie di marito e moglie si cimentano nell'arte culinaria, presenta in libreria il suo ultimo libro.\nLucia si vanta di aver conosciuto Vigiani, ma secondo Giulio gli uomini sono pi\u00f9 portati delle donne nel cucinare: Lucia gli propone una sfida, vale a dire cucinare uno a caso dei piatti del libro e far valutare agli amici chi di loro due \u00e8 stato pi\u00f9 bravo.\nGiulio non vuole consultare il ricettario, poich\u00e9 a suo dire gli uomini cucinano seguendo l'istinto, mentre Lucia segue tutti i passi alla lettera.\nGiulio si rende conto di aver fatto lo sbruffone perch\u00e9 non \u00e8 capace di cucinare, cos\u00ec lui e Cesare si rivolgono a Vigiani per fargli cucinare il piatto, fingendo che sia l'ultimo desiderio della madre morente.\nStefania, Ezio, Pamela e i Barilon dichiarano Giulio vincitore della sfida: Lucia \u00e8 talmente affascinata dalle abilit\u00e0 mostrate da Giulio da iscriversi con lui alla prossima puntata del programma culinario di Vigiani.\nGiulio tenta di mandare a monte l'appuntamento, offrendo a Lucia una lezione di cucina e insultandola per la sua presunta incapacit\u00e0: questa strategia non ha per\u00f2 esito, in quanto la donna \u00e8 ancora pi\u00f9 affascinata dal suo talento.\nIn trasmissione, Vigiani riconosce Giulio e capisce che gli ha mentito per una faccenda di uomini, cos\u00ec a fine puntata gli attribuisce la vittoria e offre una lezione gratis a Lucia.\nGiulio \u00e8 terrorizzato all'idea che Vigiani possa provarci con Lucia, ma scopre che il loro incontro \u00e8 stato annullato: tornato a casa, Giulio vede le valigie vicine alla porta e teme che Lucia abbia scoperto tutto e implora il suo perdono, dacch\u00e9 la donna capisce la verit\u00e0.\nPamela mette Cesare a stecchetto perch\u00e9 ha il colesterolo alto: per lui resistere alla tentazione del cibo \u00e8 molto dura, cos\u00ec paga il medico del centro prelievi affinch\u00e9 gli dia i risultati delle analisi di un ventenne sano come un pesce.\nJay \u00e8 tornato in Italia e Maya lo porta al Boombay per raccontargli la verit\u00e0: il ragazzo la prende molto male e chiede di restare da solo.\nJay si ubriaca, al punto da non riuscire a reggersi in piedi, cos\u00ec Marco e Francesco lo portano in un hotel dove fargli passare la sbornia.\nJay promette che si vendicher\u00e0 su colui che gli ha portato via la donna: Marco ha paura, anche perch\u00e9 Jay sostiene di averlo gi\u00e0 incontrato da qualche parte.\nMaya teme che Jay possa fare qualche pazzia e lo raggiungono mentre sta dando in escandescenza al ristorante dove Maya lo aveva portato nel suo ultimo soggiorno a Roma.\nMarco confessa di essere lui l'uomo che sta cercando: Jay gli tira un pugno, ma poi gli chiede scusa e decide di accettare la cosa da perfetto gentleman.\nRudi sorprende Lisa con una dose di cocaina in mano: bench\u00e9 la ragazza sostenga di farne un uso saltuario, Rudi ne parla con Diego, il quale scopre che la sorella \u00e8 venuta via da Milano per sfuggire al suo spacciatore, con il quale \u00e8 indebitata fino al collo.\nLisa ha urgente bisogno di 15.000 \u20ac e Diego chiama Granchio per rubare un'automobile: il proprietario li scopre e allerta la polizia.\nMentre Granchio viene immobilizzato dall'agente, Diego riesce a mettersi in fuga, per\u00f2 \u00e8 stato riconosciuto da Germana: Stefania, convinta che Diego sia ritornato sulla cattiva strada, decide di far revocare l'affido.\n\"Inutile nascondersi\".\nTrama.\nRudi ha intenzione di approfittare dell'assenza del padre per organizzare un torneo di \"Texas hold'em\" in bottiglieria, cos\u00ec da racimolare in brevissimo tempo la somma necessaria al pagamento del debito di Lisa.\nEzio viene messo al corrente della faccenda e cerca in ogni modo di tenere Cesare lontano dalla bottiglieria: proprio quella sera aveva noleggiato un maxi-schermo per far pagare la visione della partita, ma Ezio riesce a convincere lui e Salvatore a guardarla a casa di Giulio.\nDi fronte allo strano comportamento di Ezio, Salvatore mette in testa a Cesare l'idea che l'amico abbia problemi di alcolismo: inizialmente Cesare non gli crede, ma poi vede che \u00e8 sempre in giro con delle bottiglie e pensa che sia la verit\u00e0.\nLa serata della bisca clandestina non va a buon fine: Diego punta disperatamente alla vittoria di tutti i soldi, ma perde la mano.\nAlice fa capire a Rudi che Lisa sta continuando a drogarsi, nonostante in questo momento tutti stiano cercando di aiutarla: Rudi decide comunque che sar\u00e0 necessario organizzare un'altra serata.\nSalvatore tenta di curare Ezio attraverso l'ipnosi: durante la seduta arriva Barilon, il quale involontariamente induce Cesare ad andare a controllare la situazione in bottiglieria.\nCesare manda via tutti e minaccia Rudi di fargliela pagare: Lisa si assume tutta la responsabilit\u00e0 dell'accaduto e spiega il motivo per il quale hanno organizzato la bisca.\nEzio e Diego vanno a trattare dallo spacciatore, senza riuscire per\u00f2 a smuoverlo dalla sua posizione: proprio in quel momento arriva una volante della polizia che arresta lo spacciatore.\nStefania dice di essere stata lei a chiamare le autorit\u00e0 perch\u00e9 sapeva che si stavano mettendo nei guai: la donna decide di riprendere Diego con s\u00e9 e paga a Lisa la retta di una comunit\u00e0 di recupero per tossicodipendenti.\nMaya viene avvertita da sua nonna che il padre ha avuto un malore ed \u00e8 stato ricoverato in ospedale: le guardie non la fanno passare perch\u00e9 sua madre si rifiuta di riconoscerla come figlia.\nMarco e Francesco elaborano un piano per farla entrare nella stanza del padre, eludendo la sorveglianza delle guardie: Maya chiede scusa a suo padre, ma si accorge che non \u00e8 lui il paziente con il quale sta parlando.\nImprovvisamente suonano le sirene perch\u00e9 il padre di Maya ha avuto un arresto cardiaco e viene portato in terapia intensiva: madre e figlia mettono da parte le proprie divergenze per stringersi insieme in un abbraccio.\nFortunatamente il Granduca supera la crisi, ma si rifiuta di vedere Maya: sua madre le chiede di aspettare perch\u00e9 prima o poi la perdoner\u00e0.\n\"Siamo tutti cos\u00ec\".\nTrama.\nLa puntata si apre con una grande cena a Casa Cesaroni, a cui partecipano Giulio, Lucia, Ezio, Stefania, Cesare e Pamela. Giulio chiede a Lucia e Stefania come vadano le cose in Libreria, e loro lo informano del fatto che il giorno dopo ospiteranno la scrittrice di un libro il cui argomento principale \u00e8 la storia di due donne lesbiche che convivono. Questa donna verr\u00e0 per presentare appunto il suo ultimo libro appena pubblicato. Cos\u00ec, Giulio ed Ezio esprimono il loro parere riguardo all'amore fra persone di sesso uguale: non \u00e8 naturale, va oltre i confini della realt\u00e0. Stefania e Lucia non approvano affatto i pareri dei propri partner. Intanto gli adolescenti organizzano una gita per festeggiare la maturit\u00e0, per\u00f2 devono scegliere una casa da affittare. Rudi e Diego mostrano alle ragazze una casa in spiaggia molto bella, e che potrebbero permettersi, anche se c'\u00e8 un problema: quella casa \u00e8 stato luogo di un delitto. Alice, Jolanda, Miriam, Regina e Budino non si fanno intimorire e cos\u00ec Rudi e Diego accettano di andare l\u00ec. Subito, per\u00f2, organizzano uno scherzo memorabile a danno degli altri. Nel frattempo Marco e Maya sono disperatamente alla ricerca di una casa tutta loro, cos\u00ec da poter togliere il disturbo da Casa Cesaroni e, con l'aiuto di Francesco, trovano un appartamento bello, comodo e che Marco si pu\u00f2 permettere. Ma c'\u00e8 un problema: i proprietari l'hanno gi\u00e0 affittato ad un'altra coppia. Maya propone a Marco di utilizzare il Metodo Cesaroni per prendersi l'appartamento. Ezio si intrufola in Libreria, dove c'\u00e8 la presentazione del libro sulla storia delle due lesbiche, e l\u00ec vede Lucia e Stefania in status abbastanza intimo. Quando lo comunica in Bottiglieria a Giulio, l'oste \u00e8 divertito dall'ennesimo sbaglio dell'amico meccanico, che per\u00f2 lo invita ad andare in Libreria per farglielo vedere coi propri occhi. Arrivati, Lucia e Stefania si trovano dietro ad un telo, dove si vedono solo le proprie sagome. L\u00ec, sembra che Stefania e Lucia si stiano baciando e, schifati, Giulio ed Ezio ritornano in fretta alla Bottiglieria. Pochi secondi dopo, per\u00f2, le due donne escono dal telo, e si scopre che Stefania stava solamente annusando dal braccio di Lucia il suo nuovo profumo. Quest'ultimo, assieme ad Ezio, pianifica un piano: quella sera, faranno capire alle proprie mogli che \u00e8 meglio avere un uomo come convivente. Mentre Marco e Maya vanno all'appartamento per mettere in atto il Metodo Cesaroni contro la coppia cui era stata affittato l'appartamento, Rudi e Diego invitano tutti ad andare a giocare in spiaggia, mentre loro sistemano le cose. In realt\u00e0, iniziano a pianificare altri scherzi. Infatti, poco dopo, Jolanda trova nel proprio letto delle rose rosse, che si diceva fossero presenti nel periodo in cui fu commesso il delitto. Budino, fan dei film horror, ordina a tutti di restare uniti e non separarsi mai. Mentre fra Diego e Miriam sembra esserci un riavvicinamento, tutti si mettono a dormire. Quando si svegliano, mancano Rudi e Diego e ci sono impronte di sangue sulla finestra. Alice, per\u00f2, sente odore di fragola, stesso odore sentito prima del viaggio nella valigia di Rudi, che viene colto in flagrante assieme a Diego nell'atto di riempire la piscina di finto sangue. La Cudicini invita gli amici a restare nella casa, perch\u00e9 era tutto uno scherzo, e si infuria col fratellastro, con cui riallaccia un rapporto amichevole pi\u00f9 tardi. In quel momento, i due quasi si baciano, ma si rialzano e vanno a farsi una doccia. Marco e Maya convincono la coppia del fatto che avranno come vicina una anziana donna con la televisione ad altissimo volume e sempre accesa. I due li ringraziano per l'informazione e se ne vanno. La casa ora \u00e8 di Marco e Maya, la quale per\u00f2 \u00e8 un po' triste di averla ottenuta con l'inganno. Intanto, Giulio ed Ezio fanno passare una bellissima notte alle loro mogli, che, confrontandosi, capiscono che c'\u00e8 qualcosa in ballo, dal momento che i rispettivi mariti le hanno fatto la stessa cosa. Cos\u00ec, andando in Bottiglieria, origliano e scoprono la verit\u00e0: i due le credono lesbiche. Per ripicca, le due donne decidono di reggergli il gioco, andando in bagno assieme e uscendo sporche di rossetto l'una dell'altra sulle labbra e andando a letto assieme, fingendo di fare l'amore. Alla vista di questo, Giulio ed Ezio confermano la cos\u00ec temuta ipotesi. Le due donne fingono di aver deciso di voler vivere assieme a Casa Cesaroni, perch\u00e9 vorrebbero restare amiche degli ex mariti, che si arrendono e se ne vanno sconfortati. Lucia e Stefania decidono di sfruttare questa occasione per guardarsi un bel film e chiacchierare. Il giorno dopo, Maya e Marco stanno preparando gli scatoloni per trasferirsi nel nuovo appartamento, e il Marco, involontariamente, rivela al padre che quello di Lucia e Stefania era uno scherzo. Giulio ed Ezio meditano vendetta. Intanto, alla casa al mare, Rudi ed Alice finiscono la doccia e, usciti, trovano un mazzo di rose rosse che nessuno pu\u00f2 aver portato in casa, dal momento che tutti gli altri sono fuori a giocare. Sentendo strani rumori, i due ragazzi si nascondono dentro un armadio, e sentono qualcuno avvicinarsi. I due stanno per baciarsi...quando irrompe Francesco, il mandante dei fiori. Tutti vanno via, tranne Alice e Francesco, desiderosi di passare un po' di tempo insieme. Rudi ed Alice si rivolgono un ultimo sguardo, in cui Rudi \u00e8 sconsolato. Marco e Maya scoprono che il venditore dell'appartamento ha nel frattempo raddoppiato il prezzo di vendita, perci\u00f2 non se lo possono pi\u00f9 permettere. Nel contempo, Giulio ed Ezio si fingono gay davanti agli occhi delle mogli, che capiscono di aver esagerato e tremano, ma poi i mariti dicono loro la verit\u00e0. Torna tutto alla normalit\u00e0, fin quando qualcuno suona il campanello. Apre Marco e si ritrova davanti Eva, con in braccio la piccola Marta! Tutti la salutano, anche Marco e Maya, convinti del fatto che si fermer\u00e0 l\u00ec solo per poco. La ragazza rivela, per\u00f2, che \u00e8 tornata per restare. \n\"Uguali e diversi\".\nTrama.\nPamela \u00e8 andata per qualche giorno fuori Roma ed \u00e8 Cesare a occuparsi della figliastra Matilde. Un giorno va a scuola per prenderla quando incontra Carla Magali, sua vecchia conoscenza, nonch\u00e9 madre di Belinda, compagna di scuola di Matilde e Mimmo. Carla, che era stata innamorata di Cesare, ha nel frattempo scoperto un pacchetto di sigarette a casa e rimprovera e umilia Belinda senza per\u00f2 prove sufficienti; Cesare allora, imbufalito fa lo stesso con Matilde. Carla approfitta di questo incontro per provarci nuovamente con Cesare, e usa come pretesto l'organizzazione di un collettivo, alla presenza di Stefania, dei genitori sull'educazione dei figli nei riguardi del fumo. La sera stessa Cesare e Carla scoprono tramite un biglietto che le due figlie, accusate ingiustamente, per vendicarsi sono andate in discoteca di nascosto. Dunque i due vanno immediatamente alla discoteca ad aspettarle. Nel frattempo Giulio ed Ezio avevano deciso di pedinare Cesare, perch\u00e9 sospettosi degli atteggiamenti di Carla nei confronti del fratello. I due quindi avevano seguito Cesare ed erano rimasti anche loro in attesa alla discoteca, preoccupatissimi di quello che potesse succedere. All'alba la discoteca chiude e Cesare riporta tutti a casa propria. Ma successivamente mentre Cesare e Carla erano a scuola per parlare con Stefania del fumo (alla presenza anche di Lucia), irrompe Pamela che vede Carla attaccata a Cesare. Pamela chiede spiegazioni, e la donna dice che loro due si sono baciati. Cesare nega tutto, perch\u00e9 in realt\u00e0 era stato baciato a tradimento, ma Pamela non vuole sentire spiegazioni e se ne va infuriata, suscitando lo sdegno anche di Stefania e Lucia nei confronti di Cesare. Allora questo organizza in bottiglieria un incontro chiarificatore con Pamela. Ma Ezio come al solito si lascia scappare la parola di troppo (ovvero che Cesare e Carla avevano passato la notte in macchina), e Pamela, che non crede a Cesare, annuncia che se ne andr\u00e0 via di casa e che contatter\u00e0 subito un avvocato. Cesare non ci sta e organizza un piano con la collaborazione di Giulio ed Ezio per liberarsi di Carla e convincerla a dire la verit\u00e0: approfittando dell'invito a cena da parte di Carla, Cesare fa venire a sorpresa il fratello e l'amico a casa della donna, con il compito preciso di mettere la casa a soqquadro (Carla \u00e8 invece una maniaca dell'igiene e dell'ordine), guardando nel frattempo la partita della Roma e giocando a carte. Il piano funziona, e il giorno dopo Carla si presenta in bottiglieria e dice la verit\u00e0; e Pamela, con qualche esitazione, perdona Cesare. E poco dopo compare anche Mimmo che confessa che erano sue le sigarette, ma che non gli piacevano e promette al padre di non fumare pi\u00f9.\nNel frattempo Eva ha confidato a Lucia che non vuole solo restare, ma anche riprendersi Marco. Lucia cerca di farle capire che Marco ama Maya e che ora \u00e8 di nuovo felice, ma Eva non ci sta e dice alla madre di lasciare che lei se lo riprenda di nuovo, usando anche il pretesto della figlia generata insieme. Allora cerca di coinvolgere Marco ad accompagnarla in giro, a passare del tempo con lei. Maya capisce che Eva sta mirando a Marco, ma il ragazzo invece no. Nonostante ci\u00f2 lui rassicura Maya sul fatto che ancora la ami, indipendentemente dalla presenza di Eva e di Marta. Ma la situazione comunque non \u00e8 semplice, perch\u00e9 Marco si trova a dover gestire un triangolo inatteso e certamente molto spiacevole, vista la presenza della figlia, a cui \u00e8 molto legato.\nRudi intanto decide di parlare con Francesco e di spiegargli il perch\u00e9 dell'astio nei suoi confronti, ovvero Alice. Rudi \u00e8 ancora innamorato di Alice, soprattutto non ha accettato che il bacio alle terme sia stato solo un episodio, un episodio per\u00f2 che Alice ha chiesto al fratellastro di tenere segreto. E come se non bastasse ci si mette anche lo stesso Francesco a peggiorare le cose, quando confida a Rudi di voler chiedere ad Alice di andare a vivere da lui, ma allo stesso tempo chiedendogli di non dirlo alla ragazza, perch\u00e9 per lei dovr\u00e0 essere una sorpresa. E ci\u00f2 rende Rudi ancora pi\u00f9 turbato e sconsolato, oltre che in difficolt\u00e0, dovendo mantenere ben due segreti.\n\"Un vero dramma\".\nTrama.\nCena a casa Cesaroni con Giulio, Lucia, Cesare, Pamela, Ezio, Stefania e Mimmo. Stefania manda una frecciata abbastanza esplicita al marito sul fatto che lui non ha pagato ancora la multa che aveva ricevuto sei mesi prima. Ezio, offeso e umiliato, si alza da tavola e torna a casa propria. Il giorno dopo in bottiglieria Giulio e Cesare scoprono che un tal Brambilla, truffatore che si era spacciato, fra le altre figure, per capitano e prete, \u00e8 stato arrestato. Ezio allora si fa passare il giornale e scopre che quel Brambilla non era altro che il (sedicente) prete che aveva sposato lui e Stefania: il matrimonio quindi non \u00e8 valido. Giulio e Cesare allora suggeriscono all'amico di risposarsi, ma Ezio invece vuole cogliere la palla al balzo per lasciare Stefania e rifarsi una vita da single. Nel frattempo Lucia ha svelato la stessa notizia a Stefania, che intanto si \u00e8 pentita per come ha trattato il marito. Stefania quindi si presenta in bottiglieria con dei dolci per chiedere perdono a Ezio, ma lui invece le annuncia che la vuole lasciare. Stefania \u00e8 furibonda, mentre Giulio, Cesare e Lucia sono increduli. Alla fine dopo che sia Ezio che Stefania hanno partecipato a serate per single, i fratelli Cesaroni decidono che \u00e8 giunto il momento di riconciliare i Masetti. E con la complicit\u00e0 di Lucia e Pamela portano Ezio e Stefania sul battello dove credevano di essersi sposati. Nessuno dei due vuole rinunciare alla libert\u00e0 che si ha senza il vincolo matrimoniale, e allora si rinconciliano ma senza risposarsi: saranno semplicemente amanti.\nFrancesco ha fatto l'attesa sorpresa ad Alice, ovvero la proposta di convivenza dopo la vacanza in Grecia. Alice \u00e8 entusiasta e comincia anche a perdere la testa e a distogliersi da quelli che sarebbero i suoi veri doveri, ossia lo studio per l'imminente esame di maturit\u00e0. E intanto Rudi \u00e8 tormentato, sia dallo studio sia dal pensiero di Alice. Una sera Rudi appende al muro dei post-it con scritta su ognuno una \"pillola\" di studio, ma in uno di questi bigliettini scrive invece \"Alice ti amo\". Il giorno dopo la ragazza, che stava finendo di ripassare mentre Rudi dormiva, vede il biglietto del fratellastro e va in totale confusione mentale. E anche il giorno del primo scritto Alice non fa altro che pensare a quell'\"Alice ti amo\".\nNel frattempo Eva sta proseguendo il suo piano per riconquistare l'amore di Marco, cercando di fare leva pi\u00f9 possibile sulla figlia Marta. Gli fa pure saltare un appuntamento a teatro con Maya, ma invano, perch\u00e9 Marco ama comunque quest'ultima. Le cose per\u00f2 si complicano la sera in cui Eva scopre le sue carte di fronte a Marco, dicendogli che lo ama ancora e cercando di baciarlo. Marco si scansa, ma allo stesso tempo non ha il cuore di ferire Eva dicendole che fra loro due \u00e8 finita. Torna a casa di Maya, confuso, e la principessa capisce subito dallo sguardo di Marco cosa possa essere successo. La mattina dopo Marco vuole spiegare la situazione a Maya, ma trova invece la nonna della ragazza che rincara la dose, e che gli consegna un biglietto, scritto dalla nipote. Un biglietto molto toccante, in cui Maya dice a Marco che sconsolata, delusa, e presa in giro, se ne \u00e8 andata. E Marco \u00e8 sempre pi\u00f9 confuso e non capisce pi\u00f9 nemmeno lui cosa voglia in quel momento.\n\"Ci sono della gente che non li fanno pi\u00f9\".\nTrama.\nOramai \u00e8 finito un altro anno scolastico, \u00e8 giunto luglio ed \u00e8 il momento degli esami per Alice e Rudi, come lo era stato per Marco ed Eva.\nCesare, in occasione del trentesimo anniversario della morte di suo padre Tiberio Romolo, vuole fare una sorpresa ai fratelli Giulio e Augusto, tornato per l'occasione a Roma. Ha comprato infatti una cappella di famiglia per s\u00e9 stessi e per i genitori. Quando si apre la vecchia tomba di Romolo e della moglie per traslare la salma, per\u00f2, si scopre che non c'\u00e8 nessuna bara all'interno. Cesare \u00e8 sconvolto e poco dopo riceve una telefonata dai sequestratori che chiedono un riscatto da pagare per il corpo; l'oste Cesaroni si piega al ricatto e accetta di pagare. Una volta rientrato in possesso della bara, la trova per\u00f2 vuota e vorrebbe chiamare la polizia. A questo punto intervengono Giulio e Augusto, confessando che erano stati loro ad organizzare il finto furto, che il sequestratore era Ezio travestito e che la tomba del loro padre non \u00e8 mai stata vicino a quella della madre, ma si trova in realt\u00e0 in un altro cimitero. Infatti Romolo aveva un'amante, Norina Vitale, con cui aveva chiesto di essere seppellito e aveva chiesto a Giulio ed Augusto che Cesare non ne venisse mai a conoscenza. L'oste, cos\u00ec ligio alle tradizioni familiari, \u00e8 disgustato e vuole rompere i ponti con la sua famiglia cambiando lavoro, quartiere e addirittura cognome. Nel frattempo Lucia litiga con Alice perch\u00e9 ha fatto male gli esami scritti e crede che la causa siano i pensieri della figlia per l'imminente convivenza con Francesco, cosa su cui la donna non si trova per nulla d'accordo. La giovane ribatte che far\u00e0 bene gli orali e che la sua storia d'amore \u00e8 una cosa seria. Rudi, che nel frattempo si \u00e8 finalmente deciso a dichiararsi, sente la discussione tra le due e perci\u00f2 desiste; anzi incoraggia Lucia ad acconsentire alla figlia. La vera ragione del turbamento di Alice \u00e8 per\u00f2 il sospetto che il fratellastro si sia innamorato di lei.\nTutti i ragazzi, compresi Rudi e Alice, superano gli esami orali, lasciano il liceo promossi e per festeggiare il diploma si organizza alla sera una festa nel cortile della scuola, dove cantano i Senza Nome, tra cui Rudi. Per Miriam e Diego si presenta quindi l'occasione di riavvicinarsi. Alice invece \u00e8 sempre pi\u00f9 confusa riguardo ai sentimenti di Rudi e quindi gli scrive una lettera dove lo esorta a farsi avanti se \u00e8 davvero interessato a lei. La busta per\u00f2 non arriva nelle mani del giovane Cesaroni e cos\u00ec la ragazza, intuendo di non essere contraccambiata, parte con Francesco in Grecia per tutta l'estate.\nDopo la rottura con Maya, Marco sembra ritrovare un po' di serenit\u00e0 grazie ad Eva e alla piccola Marta. \u00c8 per\u00f2 molto confuso e ha continue visioni di Maya. Alla fine riesce a riordinare le sue idee, si rende conto di amare solo Maya e lo confessa ad Eva, che, forte del fatto che essa in una situazione dove Marco era confuso era riuscita a baciarlo, si era illusa di poterlo riconquistare e che perci\u00f2 si dispera. Marco quindi corre a prendere un aereo per raggiungere l'amata Maya e potere finalmente vivere insieme la loro storia d'amore a Londra.\nGiulio e Augusto intanto cercano di recuperare i rapporti con Cesare, consegnandogli una finta lettera di scuse del padre. Cesare, anche se capisce che si tratta di un falso, apprezza il gesto e decide di perdonare i fratelli ed Ezio, non essendo stata colpa loro. Dato che il padre aveva chiesto di rimanere con la sua amante, l'oste conviene di ospitare anche Norina nella tomba di famiglia, esclamando \u00abSaremo una famiglia allargata in eterno!\u00bb. Ma, per ironia del destino, mentre stanno sistemando le ultime formalit\u00e0 per traslare le due salme con l'aiuto di Ezio e le loro firme, scoprono che il padre aveva un quarto figlio di cui anche Giulio e Augusto non sapevano nulla, nato dalla relazione con la sua amante. Romolo aveva detto all'impresario funebre che erano quattro i suoi figli, riconoscendo in punto di morte e senza testamento anche quello illegittimo, e ora il nuovo impresario (figlio di quello precedente defunto) comunica ai fratelli Cesaroni la verit\u00e0. I tre rimangono scioccati, alla fine dell'episodio, decidendo di iniziare le ricerche sul figlio di Norina; cos\u00ec Augusto si trasferisce da Giulio, fino a quando non verr\u00e0 trovato il misterioso quarto fratello."}
{"id": "4187003", "revid": "767487", "url": "https://it.wikipedia.org/wiki?curid=4187003", "title": "Atalissa", "text": "Atalissa \u00e8 una citt\u00e0 degli Stati Uniti, situata nella Contea di Muscatine, nello Stato dell'Iowa.\nGeografia fisica.\nAtalissa \u00e8 situata a (41.571568 -91.166707). La citt\u00e0 ha una superficie di 0,36 km\u00b2 interamente coperti da terra. Atalissa \u00e8 situata a 201 m s.l.m.\nSociet\u00e0.\nEvoluzione demografica.\nAl censimento del 2010, Atalissa contava 311 abitanti e 85 famiglie. La densit\u00e0 di popolazione era di 863, 89 abitanti per chilometro quadrato. Le unit\u00e0 abitative erano 122 con una media 338,88 per chilometro quadrato. La composizione razziale contava il 94,2% di bianchi, lo 0,3% di asiatici e il 2,3% di altre etnie."}
{"id": "4187006", "revid": "767487", "url": "https://it.wikipedia.org/wiki?curid=4187006", "title": "Svein Ystenes", "text": "Carriera.\nClub.\nYstenes vest\u00ec la maglia del Mj\u00f8ndalen, prima di passare al Kongsvinger. Esord\u00ec in squadra il 29 aprile 1984, nella sconfitta per 1-0 contro il Viking. Nel 1990 fu in forza al Lillestr\u00f8m. Il primo incontro in squadra fu datato 15 luglio, quando fu titolare nella sconfitta per 2-1 sul campo del Troms\u00f8. Nel 1993, fece parte nuovamente della squadra del Kongsvinger."}
{"id": "4187007", "revid": "486946", "url": "https://it.wikipedia.org/wiki?curid=4187007", "title": "Alex Wagner", "text": ""}
{"id": "4187012", "revid": "11190", "url": "https://it.wikipedia.org/wiki?curid=4187012", "title": "Fenotiazinici", "text": ""}
{"id": "4187014", "revid": "158913", "url": "https://it.wikipedia.org/wiki?curid=4187014", "title": "Velvet Kiss", "text": " \u00e8 un seinen manga d'impostazione ecchi scritto da Chihiro Harumi e pubblicato in quattro volumi a partire dal 2009. In Italia \u00e8 stato tradotto parzialmente censurato da Magic Press Edizioni.\nTrama.\nShin si ritrova improvvisamente indebitato fino al collo: il suo creditore lo informa che per evitare di pagare la forte somma con le relative penali ed interessi deve, per cos\u00ec dire, entrare in \"stretta amicizia\" con Kanoko, la quale si rivela subito essere una fine ragazza inserita nell'ambiente dell'alta societ\u00e0.\nNel corso del tempo si render\u00e0 sempre pi\u00f9 conto che il compito che gli \u00e8 stato assegnato non \u00e8 poi cos\u00ec semplice come aveva inizialmente supposto: all'inizio del rapporto Shin vede Kanoko poco pi\u00f9 che come una bambinetta viziata abituata al lusso e al superfluo, poi per\u00f2 finisce per innamorarsi di lei.\nPi\u00f9 il tempo trascorre e pi\u00f9 la loro relazione si fa pi\u00f9 forte e profonda, risultare infine una cosa molto pi\u00f9 seria di quanto Shin avesse desiderato all'inizio. Lui ha sempre avuto davvero poca fortuna con le donne e un po' alla volta viene a sapere della storia della ragazza e apprende della sua infanzia, intrecciando cos\u00ec con lei un legame pi\u00f9 stretto."}
{"id": "4187015", "revid": "125710939", "url": "https://it.wikipedia.org/wiki?curid=4187015", "title": "Cristine Prosperi", "text": "Carriera.\nCristine Prosperi debutt\u00f2 all'et\u00e0 di tre anni in una pubblicit\u00e0 per Unico. Gi\u00e0 ballerina e cantante, cominci\u00f2 a recitare nel 2006 in un cortometraggio, avendo poi un ruolo minore l'anno successivo nel film \"Your Beautiful Cul de Sac Home\" e comparendo nel film per la televisione \"\", seguito di \"Echi mortali\". Dopo un ruolo da guest star in \"The Latest Buzz\", nel 2010 fu una delle ballerine del corso intensivo di danza Broadway Bound!.\nNel 2011 diede il volto a Tiara, compagna di classe della protagonista Maddy, in \"Miss Reality\", e alla pansessuale Imogen Moreno in \"\": grazie a questo ruolo, che interpret\u00f2 dalla stagione 11 alla conclusione della serie nel 2015 con la stagione 14, vinse il premio \"Best Performance in a TV Series - Leading Young Actress\" agli Young Artist Award 2012, oltre a conquistare un vasto seguito di fan su Twitter e Instagram, e un generale consenso per aver dato voce alla comunit\u00e0 LGBT. Nel 2012 recit\u00f2 anche in \"Totally Amp'd\", serie televisiva in dieci episodi sviluppata come applicazione per la Apple, nel ruolo di Aria, e ottenne una parte nel film per la televisione \"Nicky Deuce\", con James Gandolfini, Michael Imperioli, Steve Schirripa, Tony Sirico e Vincent Curatola: il film, tratto dal libro per bambini scritto da Schirripa e Charles Fleming, fu trasmesso su Nickelodeon il 27 maggio 2013.\nNel 2015, Prosperi comparve nella serie di TeenNick \"Open Heart\".\nDoppiatrici italiane.\nNelle versioni in italiano dei suoi film, Cristine Prosperi \u00e8 stata doppiata da:"}
{"id": "4187019", "revid": "834", "url": "https://it.wikipedia.org/wiki?curid=4187019", "title": "Howl's Moving Castle", "text": ""}
{"id": "4187020", "revid": "253269", "url": "https://it.wikipedia.org/wiki?curid=4187020", "title": "Jennifer Grant", "text": "Biografia.\nNata e cresciuta in California, i genitori divorziarono quando lei aveva solo 2 anni, ma Jennifer rimase sempre molto legata al padre, il quale per\u00f2 la dissuase a intraprendere la carriera artistica. Durante gli studi superiori, Jennifer lavor\u00f2 dapprima come baby-sitter, poi come collaboratrice in un villaggio marittimo di Pacific Palisades, nei pressi di Los Angeles, poi al Grocery Arcobaleno di Malib\u00f9, quindi cameriera al Pioneer Boulangerie a Santa Monica. Continu\u00f2 gli studi universitari, nel corso di Studi americani, alla Stanford University, dove si laure\u00f2 nel 1987, l'anno dopo la morte del padre Cary. L'ingente eredit\u00e0 del famoso attore and\u00f2 per met\u00e0 a lei e per met\u00e0 alla sua matrigna Barbara Harris Grant, ultima moglie dell'attore.\nNel 1993, sette anni dopo la morte di Cary Grant, Jennifer decise di seguire le orme paterne, ed esord\u00ec nella famosa serie televisiva statunitense \"Beverly Hills 90210\", nel ruolo secondario di Celeste Lundy, quindi fu ospite in altri spettacoli televisivi, poi personaggio secondario in vari film, per approdare a personaggio principale nella sitcom \"Movie Stars\". Nel 2011 pubblic\u00f2 un libro in ricordo del padre.\nDal 1993 al 1996 fu moglie di Randy Zisk, regista e produttore di famose serie televisive, tra le quali \"Detective Monk\". Il 12 agosto 2008 Jennifer ha avuto un figlio, Cary Benjamin, ma nulla si sa dell'identit\u00e0 del padre."}
{"id": "4187022", "revid": "247222", "url": "https://it.wikipedia.org/wiki?curid=4187022", "title": "Cocciante", "text": ""}
{"id": "4187023", "revid": "547034", "url": "https://it.wikipedia.org/wiki?curid=4187023", "title": "Marie Louise Mignot", "text": "\u00c8 stata la nipote e la compagna di Voltaire.\nBiografia.\nFiglia di Pierre Fran\u00e7ois Mignot e di Marie Arouet (1686-1726), sorella di Voltaire, \u00e8 stata a lui legata da un particolare attaccamento. Dopo la morte di sua madre, lo zio la prese sotto la sua protezione e tent\u00f2 di organizzarne il matrimonio. Ma Marie Louise, dopo aver rifiutato un matrimonio vantaggioso con il figlio di Madame de Champbonin, scelse di sposarsi per amore con Nicolas Denis Charles nel 1737. Voltaire, seccato, diminu\u00ec la sua dote e si rifiut\u00f2 di partecipare alla cerimonia. Disgraziatamente il nuovo marito mor\u00ec prematuramente nel 1744 e Voltaire l'accolse presso di lui come governante, ma la loro relazione divenne anche sentimentale. Marie Louise and\u00f2 a convivere con il filosofo nella casa in rue Traversi\u00e8re a Parigi, ma quando questo part\u00ec per trasferirsi presso la corte di Federico II di Prussia, ella non lo segu\u00ec.\nIn seguito, si ricongiunse a lui a Ferney, dove il filosofo si era stabilito. La loro relazione era caratterizzata da aspri scontri: Voltaire non poteva dimenticare \u00c9milie du Ch\u00e2telet, la sua \"anima gemella\", intellettuale come lui; Marie Louise non teneva nascoste le sue relazioni particolari con amabili gentiluomini come Baculard d'Arnaud, Marmontel e altri.\nQuando Voltaire, nel 1778, ritorn\u00f2 a Parigi, Marie Louise andr\u00e0 ad abitare con lui presso il palazzo di Charles de Villette fino alla morte del filosofo.\nAdott\u00f2 Reine Philiberte Rouph de Varicourt, scrittrice, protetta da Voltaire che l'aveva definita \u00ab Bella e Buona \u00bb e che in seguito avrebbe sposato il marchese de Villette, nonostante la sua nota omosessualit\u00e0."}
{"id": "4187025", "revid": "115473314", "url": "https://it.wikipedia.org/wiki?curid=4187025", "title": "Vulnerables", "text": "Vulnerables \u00e8 una serie televisiva prodotta dal 1999 al 2001 e trasmessa da Canal 13. Il programma \u00e8 stato scritto da Gustavo Belatti e Mario Segade.\nRacconta la storia di un gruppo di terapia guidato dal Dr. Guillermo Segura e seguito da Jimena, una donna molto immatura, Roberto, un uomo con difficolt\u00e0 relative alle donne, Antonio, un fotografo che non vuole accettare la sua relazione con una poliziotta e da Cecilia, Alejandra, Lidia, Gonzalo e Leopoldo Albarrac\u00edn.\nIl programma \u00e8 stato ha ricevuto recensioni positive dalla critica. Ha ricevuto anche un buon apprezzamento dal pubblico e di rating, al mese di agosto del 1999 aveva una media di 13.1 di rating.\nLa serie e gli attori che la interpretano hanno ricevuto qualche premio e delle nomination. Nel 1999 la serie, In\u00e9s Est\u00e9vez, Leonor Manso, gli autori hanno ricevuto un premio al Mart\u00edn Fierro invece Alfredo Casero, Soledad Villamil, Jorge Marrale e i registi hanno ricevuto una candidatura sempre allo stesso premio. Nel 2000 Alfredo Alc\u00f3n, Ines Estevez e gli autori hanno vinto un premio al Mart\u00edn Fierro invece la serie, Alfredo Alc\u00f3n, Soledad Villamil, Fern\u00e1n Mir\u00e1s, Nicol\u00e1s Cabr\u00e9, Leonor Manso, Cristina Banegas e Brian Yampolsky hanno ricevuto una candidatura."}
{"id": "4187026", "revid": "767487", "url": "https://it.wikipedia.org/wiki?curid=4187026", "title": "Flying Saucer Attack", "text": "I Flying Saucer Attack (FSA) sono stati un gruppo di musica space rock sperimentale, formato a Bristol, Inghilterra nel 1992.\nStoria dei Flying Saucer Attack.\nIl membro principale della band \u00e8 stato David Pearce, e Rachel Brook ne fece parte per la maggior parte del tempo.\nIl gruppo fu accolto in modo leggero dalla critica, paragonandolo a una band contemporanea, The Jesus and Mary Chain.\nI FSA furono capaci di crearsi un piccolo ma entusiasta gruppo di fans, per uno dei pi\u00f9 interessanti gruppi sperimentali del periodo. La band era famosa per registrare la maggior parte della sua musica a casa in un semplice sistema stereo, evitando gli studi di registrazione il pi\u00f9 possibile. Ci\u00f2 diede alla loro musica uno stile DIY e consent\u00ec loro la libert\u00e0 di sperimentare come volevano."}
{"id": "4187032", "revid": "599013", "url": "https://it.wikipedia.org/wiki?curid=4187032", "title": "Steffen Heidrich", "text": ""}
{"id": "4187033", "revid": "1543377", "url": "https://it.wikipedia.org/wiki?curid=4187033", "title": "Norman R. &quot;Bud&quot; Poile Trophy", "text": "Il Norman R. \"Bud\" Poile Trophy \u00e8 un premio annuale della American Hockey League che viene assegnato alla squadra con il record migliore della Western Conference. In precedenza il premio \u00e8 stato assegnato alle squadre vincitrici della West Division (2002-2003), della Western Conference (2004-2011) e della Midwest Division (2012-2015).\nIl trofeo \u00e8 intitolato a Norman R. \"Bud\" Poile, membro della Hockey Hall of Fame."}
{"id": "4187036", "revid": "767487", "url": "https://it.wikipedia.org/wiki?curid=4187036", "title": "Treviso Foot-Ball Club 1933-1934", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1933-1934.\nStagione.\nNella stagione 1933-1934 il Treviso ripete il buon campionato precedente e si piazza terzo, a soli 4 punti dal duo di testa formato dall'Udinese e dalla .\nil 19 ottobre 1933 la nazionale Italiana di Vittorio Pozzo si rec\u00f2 a Treviso per disputare un'amichevole contro il Treviso, che vinse 1-0 con rete di Bruno Bozzolo. Curiosit\u00e0: l'arbitro Otello Rocchi prolungo la parita di quindici minuti sperando che gli azzurri pareggiassero ma alla fine hanno perso lo stesso."}
{"id": "4187038", "revid": "115533", "url": "https://it.wikipedia.org/wiki?curid=4187038", "title": "Bomba d'aereo", "text": ""}
{"id": "4187039", "revid": "6923", "url": "https://it.wikipedia.org/wiki?curid=4187039", "title": "SC Winterthur", "text": "In ordine cronologico, \u00e8 l'ultima squadra approdata in NWL, la massima serie svizzera di pallanuoto in cui milita dal 2010.\nNell'ultima stagione ha perso tutte le partite di regular season, concludendo per\u00f2 la stagione con 2 punti, grazie ad una vittoria assegnata a tavolino contro la Lugano Pallanuoto. \nIl cammino nella massima serie non si \u00e8 interrotto, perch\u00e9 ha poi battuto nel girone promozione/retrocessione il CN Nyon e lo SC Schaffhausen."}
{"id": "4187040", "revid": "767487", "url": "https://it.wikipedia.org/wiki?curid=4187040", "title": "Treviso Foot-Ball Club 1934-1935", "text": "Questa voce raccoglie le informazioni riguardanti il Treviso Foot-Ball Club nelle competizioni ufficiali della stagione 1934-1935.\nStagione.\nNella stagione 1934-1935, con il geometra Carlo Biggi designato quale Commissario della societ\u00e0, il Treviso disputa la Prima Divisione piazzandosi al quarto posto garantendosi l'ammissione al nuovo campionato di Serie C, con le altre 5 classificate nei primi 6 posti.\nL'attaccante Giovanni Pollini realizza 11 gol in 25 partite.\nRosa.\nElenco giocatori della stagione come da riepilogo presenze."}
{"id": "4187041", "revid": "110157", "url": "https://it.wikipedia.org/wiki?curid=4187041", "title": "Sogndal Fotball 1982", "text": "Questa voce raccoglie le informazioni riguardanti il Sogndal Fotball nelle competizioni ufficiali della stagione 1982."}
{"id": "4187042", "revid": "709565", "url": "https://it.wikipedia.org/wiki?curid=4187042", "title": "Porcospino (personaggio)", "text": "Il Porcospino (\"Porcupine\"), detto anche Porky, il cui vero nome \u00e8 Gentry \"Alex\" Alexander, \u00e8 un personaggio dei fumetti, creato da Stan Lee, H.E. Huntley (testi) e Don Heck (disegni), pubblicato dalla Marvel Comics. La sua prima apparizione \u00e8 in \"Tales to Astonish\" (vol. 1) n. 48 (ottobre 1963).\n\u00c8 uno dei nemici di Ant-Man.\nBiografia del personaggio.\nIl Porcospino \u00e8 uno dei peggiori nemici letali di Ant-Man, ma nella sua carriera si \u00e8 scontrato anche con Wasp, I Vendicatori, I Difensori, Capitan America e Wolverine.\nSpesso alleato al supercriminale Testa d'Uovo e gli Emissari del male composti da Anguilla, Rhino, Spadaccino e Power-Man.\nLe origini.\nAlex Gentry lavorava come designer di un ordigno in un centro militare del governo statunitense ma decise di sperimentare un'armatura come arma da guerra.\nSi mise il vestito per effettuare una prova finale ma in seguito decise di utilizzare l'armatura per il crimine piuttosto che venderla.\nGentry continu\u00f2 a perseguire una lunga e mediocre carriera criminale che lo port\u00f2 a scontrarsi con numerosi eroi come i Fantastici Quattro, gli X-Men originali, Capitan America, I Difensori, Iron Man e il primo Calabrone (Pym in un'altra delle sue identit\u00e0 mascherate).\nI loschi piani di Porcospino vengono regolarmente sventati da Ant-Man e Wasp prima e Giant-Man poi.\nPoteri e abilit\u00e0.\nLa sua prima armatura altamente impermeabile era composta da aculei letali di metallo e plastiche avanzate che lo facevano sembrare un mucchio di fieno ambulante, arriva a pesare 250\u00a0kg e pu\u00f2 sopportare le piccole esplosioni.\nI poteri di Gentry provengono dalla sua tecnologica armatura.\nIl Porcospino indossa un elmetto che gli permette la visione notturna con una scorta d'aria di oltre 6 ore.\nGli aculei possono essere sferrati contro il nemico a fuoco rapido e sono progettati per esplodere o rilasciare gas soporiferi o scosse elettriche.\nTuttavia la seconda armatura del Porcospino conteneva lo stesso equipaggiamento della prima seppur con alcune migliorie, quasi del tutto ignote \u00e8 in grado anche di volare grazie a piccoli Jetpack ed \u00e8 equipaggiata con una maschera a Gas collegata a pannelli di controllo sotto la cintura e sotto i guanti."}
{"id": "4187043", "revid": "599013", "url": "https://it.wikipedia.org/wiki?curid=4187043", "title": "Erich Haase", "text": ""}
{"id": "4187052", "revid": "715366", "url": "https://it.wikipedia.org/wiki?curid=4187052", "title": "Voevoda (opera)", "text": ""}
{"id": "4187054", "revid": "110157", "url": "https://it.wikipedia.org/wiki?curid=4187054", "title": "Il ritorno dello Jedi (romanzo)", "text": "Il ritorno dello Jedi (titolo originale \"Return of the Jedi\") \u00e8 il romanzo scritto da James Kahn per la trasposizione letteraria del film omonimo del 1983, scritto da George Lucas su sceneggiatura dello stesso Lucas insieme a Lawrence Kasdan e diretto da Richard Marquand. Il romanzo \u00e8 stato edito in italiano da Sperling &amp; Kupfer. \u00c8 da considerarsi facente parte dell'Universo espanso.\nTrama.\nCirca sei mesi dopo la cattura del pilota e generale dell'Alleanza Ribelle Ian Solo, la principessa Leila Organa, Luke Skywalker, che ha ormai quasi concluso il suo apprendistato come cavaliere Jedi, Chewbecca, C1-P8 e D-3BO si recano sul pianeta Tatooine per salvare Ian, tenuto prigioniero in una lastra di carbonite dal perfido criminale Jabba the Hutt nel suo palazzo.\nI primi a entrare nell'edificio sono C1 e 3BO, che informano Jabba che Luke ha intenzione di venire per contrattare il rilascio di Ian (che Jabba per\u00f2 non intende affatto concedere), e vengono dati in regalo al gangster da Luke. Poco dopo Leila, fingendosi un cacciatore di taglie, si reca nel palazzo con la scusa di consegnare Chewbecca a Jabba. Durante la notte, sgancia dalla parete della sala del trono del malvivente il blocco di carbonite e libera il suo amato Ian. Jabba sorprende Leila, fa imprigionare Ian insieme a Chewbecca e aggiunge Leila al suo harem di schiave.\nIl giorno seguente Luke va a parlamentare con Jabba, grazie al controllo mentale esercitato sul suo servo twi'lek Bib Fortuna, l'hutt per\u00f2 tenta di darlo in pasto al terrificante rancor che \u00e8 tenuto in una grotta sotto al palazzo. Luke riesce a uccidere il mostro e Jabba, infuriato, fa allora portare nel deserto i prigionieri per farli divorare dal sarlacc, una creatura delle sabbie che si dice impieghi migliaia di anni per digerire le sue vittime. Luke tuttavia, avendo previsto questa possibilit\u00e0, ha approntato un piano d'emergenza; C1 infatti custodisce dentro di s\u00e9 la nuova spada laser dell'aspirante Jedi, mentre il loro amico Lando Calrissian si \u00e8 infiltrato tra gli scagnozzi di Jabba. Quando sta per essere gettato nel pozzo del sarlacc, Luke si libera prendendo al volo la spada e insieme a Lando libera Ian e Chewbecca sconfigge gli uomini dell'hutt. Mentre Luke sale sul galeone a vela di Jabba per salvare Leila, il cacciatore di taglie Boba Fett tenta di fermare i prigionieri, ma Ian colpisce il suo jetpack, facendolo precipitare nelle fauci del sarlacc. Approfittando della confusione, Leila usa la catena con cui Jabba la lega a s\u00e9 per strangolarlo, per poi fuggire insieme ai suoi amici prima che il galeone salti in aria.\nMentre i suoi compagni partono alla volta della base ribelle, Luke si reca sul pianeta Dagobah per terminare il suo addestramento sotto la guida del maestro Jedi Yoda. Questi per\u00f2 \u00e8 giunto quasi alla fine della sua esistenza e poco dopo aver informato Luke di avergli trasmesso tutte le fondamentali conoscenze Jedi, spira. Luke vede lo spirito del suo vecchio maestro Obi-Wan Kenobi, il quale gli rivela il segreto sulla famiglia Skywalker di cui Yoda gli aveva accennato, egli non \u00e8 il solo figlio del Jedi rinnegato Anakin Skywalker, ovvero l'oscuro signore dei Sith Dart Fener, ma ha una sorella gemella, che altri non \u00e8 che Leila. Obi-Wan lo informa anche che non potr\u00e0 sfuggire a un nuovo duello col padre.\nLuke torna dai suoi compagni per una riunione dell'Alleanza Ribelle, durante la quale la senatrice Mon Mothma, l'ammiraglio Ackbar e il generale Crix Madine rivelano di avere scoperto che l'Impero Galattico ha iniziato la costruzione di una seconda \"Morte Nera\", ancora pi\u00f9 potente della prima che, se completata, assicurerebbe all'esercito imperiale la vittoria sulla Ribellione e che l'Imperatore stesso \u00e8 a bordo per supervisionarne la costruzione. Perch\u00e9 la flotta ribelle possa distruggere la stazione occorre per\u00f2 disattivarne lo scudo spaziale di protezione, la cui fonte d'energia si trova sulla luna boscosa del pianeta Endor nella zona di influenza del Moff Jerjerrod.\nL'attacco al generatore di energia dello scudo viene condotto da un commando comandato da Ian e comprendente anche Luke, Leila, Chewbecca, C1-P8 e D-3BO, che sono riusciti a passare il blocco imperiale grazie ad una navetta imperiale rubata, lo shuttle T-4a classe Lambda. Appena giunti sulla luna boscosa, che si riveler\u00e0 abitata dai pacifici ewok, i soldati ribelli si scontrano con alcune truppe imperiali, che Luke e Leila inseguono a bordo di alcuni speeder rubati. Durante lo scontro Leila cade dal veicolo e viene catturata da un guerriero ewok, Wicket W. Warrick, che insieme ad alcuni suoi compagni intercetta l'intero commando. Gli ewok tuttavia scambiano D-3BO per una loro divinit\u00e0 e ben presto accettano di collaborare con l'Alleanza Ribelle. Quella sera stessa Luke rivela a Leila di essere suo fratello e che entrambi sono figli di Dart Fener.\nLuke si consegna a Fener che lo conduce a bordo della \"Morte Nera II\", per consentire all'Imperatore Palpatine, suo spietato maestro, di convertire il ragazzo al lato oscuro della Forza. Mentre la flotta ribelle guidata dall'ammiraglio Ackbar e da Lando attacca la \"Morte Nera\" e i soldati di Solo assaltano il generatore energetico, Palpatine tenta di evocare in Luke rabbia sufficiente da portarlo nel lato oscuro, rivelandogli che in realt\u00e0 le armi della \"Morte Nera\" siano gi\u00e0 operative e che il generatore \u00e8 protetto da una grossa squadra di truppe scelte e mezzi AT-ST e che tutti stavano per cadere in una trappola da lui ordita per stroncare l'Alleanza una volta per tutte. La battaglia infatti inizia molto presto a volgere al peggio per l'Alleanza, duramente attaccata nello spazio e in inferiorit\u00e0 numerica sulla luna boscosa. Palpatine riesce a indurre Luke ad assalirlo con la spada laser, facendogli ingaggiare un duello mortale con Fener. Questi durante lo scontro legge nella mente del figlio e dopo avere scoperto che Leila \u00e8 sua figlia, medita di convertirla la lato oscuro, qualora Luke non decidesse di unirsi ai Sith. Furioso, Luke aggredisce il padre, mozzandogli la mano destra. Prima di dargli il colpo di grazia riprende il controllo di s\u00e9 e smette di combattere, proprio mentre i soldati ribelli, aiutati dagli ewok, distruggono il generatore lasciando la \"Morte Nera II\" parzialmente indifesa.\nLuke dichiara di non voler cedere al lato oscuro, cosicch\u00e9 Palpatine decide di ucciderlo colpendolo con dei fulmini di Forza. L'agonia di Luke, per\u00f2, non lascia indifferente suo padre che con un ultimo sforzo riesce a salvare Luke e a gettare Palpatine nel pozzo del reattore. Anakin Skywalker, ormai ritornato al lato chiaro, \u00e8 stato mortalmente ferito, avendo sub\u00ecto le scariche destinate al figlio, che hanno danneggiato il supporto vitale inserito nella sua armatura. Luke vuole fuggire col padre, che ormai allo stremo e impossibilitato a muoversi, chiede al figlio di togliergli la maschera, morendo poco dopo tra le sue braccia, mentre la stazione orbitante e la flotta imperiale con a capo l'Executor sotto il comando dell'ammiraglio Piett sono sotto l'attacco di Lando e del suo copilota Nien Nunb con il \"Millennium Falcon\" e del capitano Wedge Antilles a capo dei caccia \"X-wing\".\nLando e Antilles riescono nel loro intento, distruggendo il reattore principale della stazione e riuscendo a fuggire in tempo dalla struttura. La \"Morte Nera II\" esplode nel cielo illuminandolo per qualche minuto. Anche Luke, fuggito con un'astronave imperiale pochi attimi prima dell'esplosione, si ricongiunge con i suoi compagni, poco dopo che Leila ha rivelato a Ian di essere la sorella del Jedi. Mentre le truppe ribelli festeggiano la loro definitiva vittoria sull'Impero a Endor come nel resto della galassia, Luke crema il corpo di Anakin, che si trasforma in un fantasma di Forza e si riunisce con gli spiriti di Obi-Wan Kenobi e di Yoda.\nEdizioni.\nOltre all'edizione del 1983, nel 1997 fu edita una nuova versione in concomitanza con la riprogrammazione nei cinema di una versione rimasterizzata del film, ancora edita da Sperling &amp; Kupfer. L'ultima riedizione, del 2005, sempre edita dalla Sperling &amp; Kupfer, ha il titolo cambiato in Star Wars Episodio VI: Il ritorno dello Jedi per celebrare l'imminente episodio conclusivo della saga al cinema ()."}
{"id": "4187055", "revid": "293377", "url": "https://it.wikipedia.org/wiki?curid=4187055", "title": "Associazione Calcio Treviso 1935-1936", "text": "Questa voce raccoglie le informazioni riguardanti l'Associazione Calcio Treviso nelle competizioni ufficiali della stagione 1935-1936.\nStagione.\nLa squadra si conferma ottima anche nella stagione 1935-1936, la prima della nuova Serie C, girone A, che conclude al quinto posto.\nIl Commissario in questa annata \u00e8 Sigfrido Buosi, e Giovanni Pollini realizza 8 gol.\nIl Treviso disputa anche la Coppa Italia, che viene riproposto dopo 13 anni, ma viene nuovamente eliminato al primo turno dalla Pro Gorizia, che batte i biancocelesti per 2-1.\nL'evento pi\u00f9 importante di questa stagione \u00e8 il cambio di denominazione della societ\u00e0: il 12 novembre 1935 si passa dallo storico \"Treviso Foot-Ball Club\" ad \"Associazione Calcio Treviso\", per volere del Partito Fascista, che non vedeva di buon occhio le denominazioni straniere.\nCome allenatore, il Treviso chiama Desid\u00e9rio Hertzka, di origine austriaca."}
{"id": "4187056", "revid": "461603", "url": "https://it.wikipedia.org/wiki?curid=4187056", "title": "Sportverein Werder Bremen", "text": ""}
{"id": "4187062", "revid": "767487", "url": "https://it.wikipedia.org/wiki?curid=4187062", "title": "The Prophet (film 2011)", "text": "The Prophet \u00e8 un film del 2011 diretto da Gary Tarn, presentato al Copenhagen International Film Festival il 9 novembre 2011. In Italia \u00e8 invece apparso al Festivaletteratura di Mantova nel 2012.\nProduzione.\nIl film \u00e8 una narrazione presa direttamente da testo del poeta e scrittore libanese Khalil Gibran, tale narrazione \u00e8 sostenuta dall'attrice Thandie Newton.\nConcepimento del film.\nL'idea di fare un film tratto dal capolavoro di Khalil Gibran, \"Il profeta\", balen\u00f2 immediatamente al regista allorquando fin\u00ec di leggerne una copia prestata da un amico, sebbene avesse sulla sua libreria un'altra copia mai letta. Gary Tarn cap\u00ec che: \u00abIl libro sembra avere le parole appropriate per i grandi momenti della vita, eppure li dice sottovoce, e la popolarit\u00e0 continua de \"Il profeta\" indica che tocca molte persone profondamente\u00bb.\nInizialmente la voce narrante era stata pensata per un uomo, ma successivamente il regista, non trovandone una adatta, pens\u00f2 d'affidare il compito ad una voce femminile, trovando tale idea da un film di Angelina Jolie che inizialmente era stato scritto per un uomo. La voce scelta fu quella di Thandie Newton.\nRiprese.\nLe riprese iniziarono a Beirut, citt\u00e0 di Gibran, nel 2006, poco dopo gli scontri fra gli israeliani e il Libano, per questo, al fine di non essere arrestato, Gary Tarn dovette riprendere le immagini da dentro un taxi con i finestrini oscurati, cosa che determin\u00f2 una certa colorazione a queste parti del film. Il proseguimento del lavoro non continu\u00f2 in modo sistematico, bens\u00ec a balzi. Alla fine le immagini e le sequenze raccolte provenivano, oltre che dal gi\u00e0 citato Libano (Beirut, Bsharri, Saida), dalla Serbia (Belgrado), dall'Italia (Milano, Lago di Garda), dalla Gran Bretagna (Londra, Wiltshire, Cornovaglia), dagli Stati Uniti (New York, New Bedford), dall'India (Pushkar, Jaipur, Ladakh), da Taiwan (Taichung) e dall'Irlanda (Dublino)."}
{"id": "4187065", "revid": "599013", "url": "https://it.wikipedia.org/wiki?curid=4187065", "title": "Edoardo Veneri", "text": "Caratteristiche tecniche.\nGiocava come terzino destro.\nCarriera.\nClub.\nCrebbe nell'Audace San Michele, formazione della sua citt\u00e0 natale: nel 1940 pass\u00f2 al Venezia, in Serie A. Rimase con la societ\u00e0 nero-verde per due stagioni, non debuttando mai in campionato; avendo trovato poco spazio, decise di lasciare Venezia, trasferendosi al Verona. Nel campionato di Serie C 1942-1943 gioc\u00f2 4 partite. Dopo la Seconda guerra mondiale, cui Veneri aveva preso parte combattendo su pi\u00f9 fronti, tra cui il fronte orientale, torn\u00f2 al Venezia, con cui disput\u00f2 il Campionato Alta Italia, parte della Divisione Nazionale 1945-1946, assommando 12 presenze su 26. Nel 1946 pass\u00f2 poi al Verona, con cui gioc\u00f2 tre stagioni di Serie B, per un totale di 69 presenze in seconda divisione."}
{"id": "4187068", "revid": "1305772", "url": "https://it.wikipedia.org/wiki?curid=4187068", "title": "Let Yourself Go", "text": "Let Yourself Go \u00e8 un singolo del gruppo musicale statunitense Green Day, pubblicato il 5 settembre 2012 come terzo estratto dal nono album in studio \"\u00a1Uno!\".\nVideo musicale.\nIl video live di \"Let Yourself Go\" ha anticipato l'uscita del singolo di circa un mese. Esso infatti era stato pubblicato dalla band il 1\u00ba agosto su YouTube."}
{"id": "4187071", "revid": "76963", "url": "https://it.wikipedia.org/wiki?curid=4187071", "title": "Gary Tarn", "text": "Il suo primo lungometraggio, un documentario dal titolo \"Black Sun\", \u00e8 stato nominato per un BAFTA nella seguente categoria: Premio Carl Foreman Award for Special Achievement by a British Director in their First Feature Film.\nNel 2011 presenta al Copenaghen International Film Festival il film \"The Prophet\", tratto dal libro Il profeta dell'artista libanese Khalil Gibran.\nTarn \u00e8 stato in giovent\u00f9 leader della band Drum Theatre, attiva nella seconda met\u00e0 degli anni '80."}
{"id": "4187072", "revid": "838137", "url": "https://it.wikipedia.org/wiki?curid=4187072", "title": "Kim Chang-soo", "text": ""}
{"id": "4187075", "revid": "767487", "url": "https://it.wikipedia.org/wiki?curid=4187075", "title": "Lothar Haack", "text": ""}
{"id": "4187077", "revid": "52369689", "url": "https://it.wikipedia.org/wiki?curid=4187077", "title": "Winnt", "text": ""}
{"id": "4187086", "revid": "339392", "url": "https://it.wikipedia.org/wiki?curid=4187086", "title": "Eugenio Onieghin", "text": ""}
{"id": "4187088", "revid": "767487", "url": "https://it.wikipedia.org/wiki?curid=4187088", "title": "The Exploits of Three-Fingered Kate", "text": "The Exploits of Three-Fingered Kate \u00e8 un cortometraggio muto del 1909 diretto da J.B. McDowell. Fu il primo di una serie di sette episodi prodotti dalla British &amp; Colonial Kinematograph Company che raccontavano le avventure di due sorelle, Kate e Mary, a capo di una banda sulle cui tracce si mette il detective Sheerluck Finch.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla Cosmopolitan Films, il cortometraggio usc\u00ec nelle sale cinematografiche britanniche nell'ottobre 1909. Il suo successo fu tale che, in tre anni, il soggetto venne ripreso in altri sei episodi prodotti dalla B &amp; C, quasi tutti diretti da H.O. Martinek, il fratello dell'attrice Ivy Martinek, protagonista della serie nel ruolo di Three-Fingered Kate.\nTutti i film della serie sono andati perduti tranne \"Kate Purloins the Wedding Presents\"."}
{"id": "4187090", "revid": "637388", "url": "https://it.wikipedia.org/wiki?curid=4187090", "title": "Moneta endogena", "text": ""}
{"id": "4187094", "revid": "116082540", "url": "https://it.wikipedia.org/wiki?curid=4187094", "title": "Il commissario Nardone", "text": "Il commissario Nardone \u00e8 una serie televisiva italiana ambientata in Italia negli anni seguenti alla seconda guerra mondiale che racconta la vera storia del commissario Mario Nardone, interpretato da Sergio Assisi.\nAl fine di trovare le atmosfere e i luoghi compatibili con l'Italia del primissimo dopoguerra, anche evitando l'onere finanziario derivante dal doverli ricostruire scenograficamente nei teatri di posa, la quasi totalit\u00e0 delle riprese esterne e buona parte di quelle interne furono girate in Serbia. Per questo motivo buona parte degli attori generici e dei figuranti che recitano nella serie sono di nazionalit\u00e0 serba.\nTrama.\nIl commissario Mario Nardone, originario della provincia di Avellino, viene trasferito da Monza a Milano subito dopo la fine della seconda guerra mondiale a causa di dissidi insanabili con i suoi superiori. Nardone si ambienta subito nel capoluogo lombardo, citt\u00e0 vogliosa di rinascita e di riscatto. Dal carattere puntiglioso, Nardone pretende massimo impegno da parte dei suoi collaboratori: cos\u00ec ben presto Muraro, Rizzo, Spitz e Suderghi si convertiranno da uomini sottovalutati a grandi poliziotti. Nardone con loro d\u00e0 vita a quella che diventer\u00e0 la Squadra mobile. \nLe gesta di Nardone e della sua squadra sono immortalate da Trapani, fotoreporter de \"La Notte\", tramite la squadra di polizia e l'opinione pubblica, e via via sempre pi\u00f9 amico dello stesso Nardone. Lo stesso fotografo \u00e8 la voce narrante della serie.\nL'amicizia con Fl\u00f2, la prostituta pi\u00f9 nota della citt\u00e0, donna di intrigante bellezza, introduce Nardone nei lati oscuri e negli intrighi di Milano. Fl\u00f2 stringer\u00e0 con Nardone un rapporto insolito ma molto sincero e si riveler\u00e0 utilissima nelle indagini.\nA Milano Nardone trova anche l'amore: Eliana, ragazza indipendente e determinata, amministratrice di una ditta di distribuzione di farmaci, instaura con il commissario una relazione profonda che lo porter\u00e0 a cimentarsi anche nella vita coniugale.\nMilano per\u00f2, oltre che di speranza, \u00e8 piena anche di criminali: oltre ai piccoli furti a cui \u00e8 costretta la gente comune per mera sopravvivenza o per pagarsi farmaci e alimenti, trova terreno fertile la malavita capeggiata da Bosso, killer abile e spietato, che diventer\u00e0 il nemico numero uno del commissario Nardone."}
{"id": "4187096", "revid": "1788047", "url": "https://it.wikipedia.org/wiki?curid=4187096", "title": "Francis de Laporte de Castelnau", "text": "Biografia.\nEra membro della nobile famiglia de Caumont in quanto figlio illegittimo della Contessa di Mesnard-La Baroti\u00e8re, a sua volta figlia del Duca de La Force, che era gi\u00e0 vedova da parecchi anni.\nStudi\u00f2 Storia naturale a Parigi. \nDal 1837 al 1841 condusse una spedizione scientifica nel Nord America, dove studi\u00f2 la fauna degli Stati Uniti d'America, del Messico e dei laghi canadesi e i sistemi politici dell'Alto e Basso Canada, pressappoco corrispondenti alle odierne province dell'Ontario e del Qu\u00e9bec.\nNel 1843, Castelnau, un francese di elevata cultura, fu inviato da Luigi Filippo assieme a due botanici e a un tassidermista in una spedizione che attravers\u00f2 il Sud America da Rio de Janeiro a Lima, seguendo lo spartiacque dei sistemi fluviali del Rio delle Amazzoni e del R\u00edo de la Plata e, quindi, proseguendo fino a Par\u00e1. Trascorse cinque anni in questa spedizione.\nEbbe l'incarico di console francese a Bahia nel 1848, nel Siam dal 1848 al 1862 e a Melbourne, in Australia, dal 1864 al 1877.\nIl genere \"Laportea\" di alberi tropicali urticanti \u00e8 stato cos\u00ec denominato in suo onore.\nBeffa del pesce australiano.\nSenza colpa sua, il nome di Castelnau \u00e8 legato a una beffa australiana. La specie \"Ompax spatuloides\", un presunto pesce ganoide che, si \u00e8 riportato, fosse stato scoperto nel 1872 e che fu denominato da Castelnau, era uno scherzo originariamente destinato al direttore del Museo di Brisbane Karl Staiger. Staiger inoltr\u00f2 a Castelnau un disegno ed una descrizione del pesce inventato, che lo descrisse debitamente."}
{"id": "4187103", "revid": "1649409", "url": "https://it.wikipedia.org/wiki?curid=4187103", "title": "Medaglia per il coraggio", "text": "La medaglia per il coraggio \u00e8 un premio statale della Federazione Russa, fondato per\u00f2 ai tempi dell'Unione Sovietica.\nStoria.\nLa medaglia \u00e8 stata istituita il 17 ottobre 1938.\nAssegnazione.\nLa medaglia \u00e8 assegnata al personale militare e ad agenti di polizia della Federazione Russa e ad altri cittadini russi per premiare il coraggio personale e coraggio dimostrato:"}
{"id": "4187105", "revid": "110157", "url": "https://it.wikipedia.org/wiki?curid=4187105", "title": "Razzie Awards 1996", "text": "La 17\u00aa edizione dei Razzie Awards si \u00e8 svolta il 23 marzo 1997 al The Hollywood Roosevelt Hotel Academy Room, per premiare i peggiori film dell'anno 1996. Le candidature erano state annunciate alcuni mesi prima, il giorno prima delle candidature ai Premi Oscar 1997. \"Striptease\" \u00e8 stato il maggior vincitore del 1996, con sei premi, incluso il peggior film.\nIl film pi\u00f9 premiato dell'anno \u00e8 stato \"Striptease\", mentre i pi\u00f9 nominati sono stati \"Striptease\", candidato a sette premi, seguito da \"Barb Wire\" e \"L'isola perduta\" con sei, \"The Stupids\" con quattro, e \"Ed - Un campione per amico\" con tre nomination.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "4187106", "revid": "599013", "url": "https://it.wikipedia.org/wiki?curid=4187106", "title": "Favier (pallanuotista)", "text": "Carriera.\nPartecip\u00f2 al torneo di pallanuoto ai Giochi della II Olimpiade, in rappresentanza della Francia. Favier nel database CIO viene inserito sia tra le file dei Pupilles de Neptune #1 sia tra quelle della seconda squadra, i Pupilles de Neptune #2. La prima squadra venne eliminata al primo turno, sconfitta 2-0 dal Brussels Swimming and Water Polo Club, mentre la seconda, dopo aver battuto ai quarti il Berliner Swimming Club, viene travolta dalla rappresentativa inglese, piazzandosi sul terzo gradino del podio."}
{"id": "4187108", "revid": "767487", "url": "https://it.wikipedia.org/wiki?curid=4187108", "title": "Manlio Presel", "text": "Caratteristiche tecniche.\nGiocava come terzino. Era dotato di buona forza fisica.\nCarriera.\nClub.\nNipote di Ferruccio Presel, Manlio crebbe nella Triestina, nella cui prima squadra entr\u00f2 nel 1942. Vista la presenza in rosa di difensori di maggior esperienza come Edy Gratton, Angelo Scapin e Aldo Ballarin, Presel ebbe poche occasioni di giocare tra i titolari della Triestina: di fatto disput\u00f2 un solo campionato, la Divisione Nazionale 1945-1946, durante la quale partecip\u00f2 al Campionato Alta Italia. Alternandosi con i compagni Gratton e Bressan nel ruolo di terzino, Presel assomm\u00f2 17 presenze nell'allora massima serie italiana. Gioc\u00f2 poi in Serie B nella Pro Gorizia. Una volta conclusa l'esperienza nel calcio, divenne ragioniere e si dedic\u00f2 al tennis, divenendo dirigente del Tennis Club Triestino."}
{"id": "4187110", "revid": "1436676", "url": "https://it.wikipedia.org/wiki?curid=4187110", "title": "Senza paragoni", "text": "Senza paragoni \u00e8 il settantesimo album del cantante siciliano Gianni Celeste, cantato in lingua napoletana, pubblicato nel 2009."}
{"id": "4187113", "revid": "599013", "url": "https://it.wikipedia.org/wiki?curid=4187113", "title": "Lacey Hearn", "text": "Prese parte ai Giochi olimpici di Saint Louis 1904, conquistando la medaglia di bronzo nei 1500 metri piani. Partecip\u00f2 anche alla gara del cross a squadre per la Squadra mista insieme ai connazionali Jim Lightbody, William Verner, Sidney Hatch e il francese Albert Corey."}
{"id": "4187114", "revid": "709565", "url": "https://it.wikipedia.org/wiki?curid=4187114", "title": "SC Schaffhausen", "text": "La SC Schaffhausen \u00e8 una squadra di pallanuoto svizzera, fondata il 26 agosto 1899, militante nel massimo campionato svizzero.\nNei primi anni 2000 la squadra era saldamente al top del campionato. Nel 2005, infatti, vinceva il campionato contro l'SC Horgen.\nDopo alcuni anni a met\u00e0 classifica, nel 2009 arriva la retrocessione in PWL. Dopo poche stagioni il ritorno in A; serie in cui gioca stabilmente da un decennio e per la stagione 2021 lotter\u00e0 per il titolo"}
{"id": "4187117", "revid": "123123942", "url": "https://it.wikipedia.org/wiki?curid=4187117", "title": "Chiesa di Sant'Antonio di Vienna", "text": "La chiesa di Sant'Antonio Abate, conosciuta come chiesa di Sant'Antonio di Vienna, \u00e8 un edificio religioso medievale che si erge in contr\u00e0 Savonarola, a Padova. La costruzione faceva parte di un complesso religioso prima occupato dai Canonici di Sant'Antonio di Vienne e poi dai Canonici Lateranensi.\nStoria.\nRicorda il Portenari che \"l'ordine degli hospitalarij di S. Antonio di Vienna\" fondarono \"in contrada della Savonarola l'hospitale di S. Antonio da Vienna, edificandovi anco un monastero e una chiesa ad honore dell'istesso santo\".. Era forse il principio del XIII secolo. In seguito la chiesa e il monastero passarono ai Canonici Lateranensi che restaurarono nel 1570 l'intero complesso, erigendo il porticato che si affaccia sulla via. Con le soppressione dei conventini del 1769 i vari edifici furono adattati a collegio destinato agli studenti disagiati dello Studio. Il \"Collegio San Marco\" fu chiuso con l'arrivo delle truppe francesi nel 1797 che lo ridussero a caserma. La chiesa fu chiusa al culto e l'intero complesso, di propriet\u00e0 militare, divenne caserma del VII reggimento degli Alpini e danneggiato dai bombardamenti durante la seconda guerra mondiale.. In seguito gli spazi furono rioccupati nuovamente come collegio universitario dal Collegio don Nicola Mazza che ancora vi ha sede. La chiesa, radicalmente restaurata negli anni cinquanta del Novecento, \u00e8 officiata come cappella del collegio.\nDescrizione.\nL'esterno.\nLa facciata, rivolta a mezzogiorno, s'innalza verso via Savonarola. \u00c8 preceduta da un portico a serliana, cinquecentesco come il portale a tutto sesto che si apre sulla gotica muratura del XIII-XIV secolo, mossa da lesene e archetti pensili e alleggerita da un grande rosone. Le grate accanto al portale servivano forse alla distribuzione della carit\u00e0. Il fianco destro, lungo via Collegio San Marco, mostra le spiccate caratteristiche gotiche, come lesene e archetti pensili, slanciate monofore decorate da archetti in pietra trilobati. L'abside, suggestiva, \u00e8 poligonale e aperta sempre da monofore. Accanto al fianco sinistro, verso la facciata si erge il Collegio San Marco ora Collegio universitario don Nicola Mazza, mentre verso l'abside, una sacrestia pure gotica.\nL'interno.\nL'interno \u00e8 a navata unica, luminoso e ampio, coperto da capriate, mentre l'abside \u00e8 voltata a ombrello, con costoloni molto marcati di sapore francese, raro caso in Veneto. Imponente il Sant'Antonio Abate raffigurato in proporzioni giganti sulla parete dell'abside. Lungo le pareti si susseguono brani di affresco, alcuni attribuibili ad Altichiero da Zevio. Bellissima la \"Crocifissione\" con offerente. Non reca opere di importante valore se non un dossale ligneo quattrocentesco e un angelo ligneo barocco.\nOrgano a canne.\nSulla moderna cantoria in controfacciata, si trova l'organo a canne, costruito nel 2007 dalla ditta organaria codroipese Zanin.\nLo strumento si ispira alla tradizione tedesca del XVIII secolo, sia per le caratteristiche foniche, sia per l'estetica. La trasmissione \u00e8 integralmente meccanica, e la consolle, a finestra, ha due testiere di 56 note ciascuna e una pedaliera dritta di 30 note. I registri sono 25, per un totale di 1626 canne. La cassa lignea, con decorazioni dorate, \u00e8 dotata di due torri laterali e da una pi\u00f9 piccola centrale, unite da due ali di canne; il positivo tergale, invece, \u00e8 costituito da due torri e una facciata centrale a cuspide."}
{"id": "4187120", "revid": "228587", "url": "https://it.wikipedia.org/wiki?curid=4187120", "title": "Paste (periodico)", "text": "Paste \u00e8 un mensile statunitense che si occupa principalmente di musica, ma anche di cinema, televisione e in generale della cultura di massa.\nEdito da Wolfgang's Vault e fondato da Josh Jackson, Nick Purdy e Tim Porter, ha come tagline la frase \"Signs of Life in Music, Film and Culture\".\nSebbene nato con un interesse prettamente musicale, con una particolare attenzione ai generi adult alternative rock, americana e indie rock, \"Paste\" d\u00e0 spazio a informazioni riguardanti film indipendenti e libri.\nStoria.\nDel luglio 2002 \u00e8 la prima pubblicazione di \"Paste\", quando ancora la cadenza era trimestrale; l'aggiunta di Joe Kirk alla direzione e il passaggio a un'uscita bimestrale accompagnarono la crescente popolarit\u00e0 della rivista.\nDall'edizione dell'agosto 2006, \"Paste\" \u00e8 pubblicata una volta al mese.\nPer due anni, pot\u00e9 disporre di uno spazio settimanale (ogni marted\u00ec) su CNN Headline News dal titolo \"Paste Picks\", nel quale venivano suggeriti ai telespettatori album e film in uscita.\nNell'ottobre 2007 venne offerta la possibilit\u00e0 di ottenere un anno di abbonamento alla rivista in cambio di una somma arbitraria.\nIl numero di abbonati sal\u00ec a 28\u00a0000 e contribu\u00ec a pubblicizzare il prodotto, ma Tim Porter afferm\u00f2 che, alla lunga, l'affare non sarebbe stato economicamente sostenibile; nella stessa occasione si dichiar\u00f2 comunque fiducioso nel rinnovo degli abbonamenti di molti lettori, anche per la crescita del numero di utenti web (tra cui pubblicitari) potenzialmente interessati al sito ufficiale.\nA causa della crisi economica, tra il 2008 e il 2009 \"Paste\" dovette affrontare, cos\u00ec come altre testate, un forte calo nelle entrate pubblicitarie.\nIl 13 maggio 2009 il direttore annunci\u00f2 un piano per salvare la rivista, riducendo i costi di vendita e chiedendo a lettori, celebrit\u00e0, personalit\u00e0 del mondo della musica un contributo.\nIl 31 agosto 2010 fu sospesa la stampa delle copie, pur rimanendo attivo il sito PasteMagazine.com.\nDal 28 maggio venne annunciato il ritorno dell'abbonamento settimanale a partire da settembre 2011, ma solamente per la versione digitale della rivista; con esso arrivarono applicazioni specifiche per IPad e tablet Android.\nPremi.\nNominata nel suo periodo di attivit\u00e0 per quattro volte ai National Magazine Awards, nel 2005 \"Paste\" si colloc\u00f2 al 21\u00ba posto nella lista delle 50 migliori riviste (in inglese \"50 Best Magazines\") stilata dal \"Chicago Tribune\", rientrando due anni pi\u00f9 tardi nella medesima classifica.\nAi PLUG Independent Music Awards \u00e8 stato votato per tre anni consecutivamente (2006, 2007, 2008) \"rivista dell'anno\" (in inglese \"Magazine of the Year\")."}
{"id": "4187121", "revid": "1543377", "url": "https://it.wikipedia.org/wiki?curid=4187121", "title": "Richard F. Canning Trophy", "text": "Il Richard F. Canning Trophy \u00e8 un premio annuale della American Hockey League che viene assegnato alla squadra vincitrice dei playoff della Eastern Conference. Prima del 1996 fu consegnato ai campioni dei playoff nella Northern Conference e nella North Division.\nIl trofeo \u00e8 intitolato a Richard F. Canning, gi\u00e0 presidente della American Hockey League."}
{"id": "4187123", "revid": "767487", "url": "https://it.wikipedia.org/wiki?curid=4187123", "title": "Gautier d'Espinal", "text": "Anche se non si conosce molto della sua vita, in alcuni documenti del tempo si parla di un Gautier d'Espinal attivo tra il 1232 e il 1272, ma non si ha la certezza che questo fosse il troviero reale. Molto probabilmente Gautier \u00e8 stato uno dei signori della citt\u00e0 di \u00c9pinal.\nIl suo lavoro era popolare e ampiamente distribuito e alcune delle sue composizioni appaiono in pi\u00f9 di sei documenti di origini distinte. Quattordici canzoni sopravvivono con attribuzione affidabile per Gautier."}
{"id": "4187125", "revid": "435108", "url": "https://it.wikipedia.org/wiki?curid=4187125", "title": "Jean Leuillieux", "text": ""}
{"id": "4187129", "revid": "533647", "url": "https://it.wikipedia.org/wiki?curid=4187129", "title": "Medaglia per il giubileo dei 50 anni della vittoria della grande guerra patriottica del 1941-1945", "text": "La medaglia per il giubileo dei 50 anni della vittoria della grande guerra patriottica del 1941-1945 \u00e8 stato un premio statale di Armenia, Bielorussia, Federazione Russa, Kazakistan e Ucraina.\nStoria.\nLa medaglia \u00e8 stata istituita il 7 luglio 1993 ed \u00e8 stata abolita il 7 settembre 2010.\nAssegnazione.\nLa medaglia veniva assegnata a:"}
{"id": "4187131", "revid": "691381", "url": "https://it.wikipedia.org/wiki?curid=4187131", "title": "Radio radicale", "text": ""}
{"id": "4187133", "revid": "125950093", "url": "https://it.wikipedia.org/wiki?curid=4187133", "title": "Pete Kelly's Blues", "text": ""}
{"id": "4187136", "revid": "287204", "url": "https://it.wikipedia.org/wiki?curid=4187136", "title": "Sidney Hatch", "text": "Prese parte ai Giochi olimpici di Saint Louis 1904, vincendo la medaglia d'argento nel cross a squadre per la Squadra mista con i connazionali Jim Lightbody, William Verner, Lacey Hearn e il francese Albert Corey."}
{"id": "4187137", "revid": "46931", "url": "https://it.wikipedia.org/wiki?curid=4187137", "title": "I Died a Thousand Times", "text": ""}
{"id": "4187140", "revid": "533647", "url": "https://it.wikipedia.org/wiki?curid=4187140", "title": "Medaglia per il giubileo dei 60 anni della vittoria della grande guerra patriottica del 1941-1945", "text": "La medaglia per il giubileo dei 60 anni della vittoria della grande guerra patriottica del 1941-1945 \u00e8 stato un premio statale di Bielorussia, Federazione Russa, e Ucraina.\nStoria.\nLa medaglia \u00e8 stata istituita il 28 febbraio 2004 ed \u00e8 stata abolita il 7 settembre 2010.\nAssegnazione.\nLa medaglia veniva assegnata a:"}
{"id": "4187152", "revid": "1632387", "url": "https://it.wikipedia.org/wiki?curid=4187152", "title": "Mysterious Semblance at the Strand of Nightmares", "text": "Mysterious Semblance at the Strand of Nightmares \u00e8 il secondo singolo pubblicato dalla band tedesca di musica elettronica, i Tangerine Dream.\nIl singolo.\nIl singolo consiste in due estratti: il Lato A \u00e8 occupato da quello del brano \"Mysterious Semblance at the Strand of Nightmares\", mentre il lato B contiene quello di \"Phaedra\"."}
{"id": "4187156", "revid": "686936", "url": "https://it.wikipedia.org/wiki?curid=4187156", "title": "Stephen Hauschka", "text": "Carriera professionistica.\nMinnesota Vikings.\nHauschka firm\u00f2 coi Minnesota Vikings dopo non essere stato scelto nel Draft NFL 2008, dividendosi nel ruolo di kicker con Ryan Longwell nella pre-stagione, prima di essere svincolato.\nBaltimore Ravens.\nHauschka si un\u00ec ai Baltimore Ravens dopo essere stato svincolato dai Vikings. Il 15 settembre 2008 firm\u00f2 per far parte della squadra di allenamento dei Ravens. Il 30 ottobre fu promosso nel roster attivo, dividendo i calci con lo storico kicker dei Ravens Matt Stover. Il suo primo tentativo di field goal da professionista lo calci\u00f2 il 9 novembre 2008, contro gli Houston Texans, segnandolo con successo da una distanza di 54 yard.\nHauschka rifirm\u00f2 coi Ravens il 17 marzo 2009, con la franchigia che decise di rinunciare a Stover. Il 17 novembre 2009, i Ravens svincolarono Hauschka, dopo che questi ebbe fallito il quarto field goal in stagione su un totale di 13 calciati.\nHauschka fece un provino per gli Atlanta Falcons il 24 novembre 2009 e per i Dallas Cowboys il 21 dicembre.\nAtlanta Falcons.\nHauschka firm\u00f2 con gli Atlanta Falcons il 29 dicembre 2009 dopo l'infortunio del placekicker Matt Bryant. Fu svincolato il 15 agosto 2010.\nDetroit Lions.\nHauschka si un\u00ec ai Detroit Lions il 18 settembre 2010.Coi Lions disput\u00f2 due gare di pre-stagione a causa dell'operazione chirurgica a una gamba del titolare Jason Hanson. Il 4 settembre 2010 fu svincolato dai Lions.\nLas Vegas Locomotives.\nHauschka firm\u00f2 con i Las Vegas Locomotives della United Football League il 4 ottobre 2010. L'8 ottobre Hauschka pareggi\u00f2 il record della lega con 3 field goal segnati in una partita.\nDenver Broncos.\nIl 12 dicembre 2010, i Denver Broncos fecero firmare un contratto ad Hauschka dopo che un infortunio aveva posto fine alla stagione di Matt Prater. Il 3 settembre 2011 fu nuovamente svincolato.\nSeattle Seahawks.\nHauschka firm\u00f2 coi Seattle Seahawks il 4 settembre 2011 dove trov\u00f2 la propria dimensione. Nella gara della settimana 10 contro i Baltimore Ravens pareggi\u00f2 il record di franchigia segnando 5 field goal in una partita, guidando Seattle a una sorprendente vittoria per 22-17 sui futuri finalisti della AFC.\nDopo una positiva stagione 2012 in cui segn\u00f2 24 field goal su 27 tentativi, nel primo turno di playoff vinto contro i Washington Redskins Hauschka si infortun\u00f2 venendo inserito in lista infortunati. Divenuto free agent, il 19 aprile 2013 firm\u00f2 un nuovo contratto con i Seahawks.\nNella settimana 4 della stagione 2013, Haushka segn\u00f2 da 45 yard il field goal della vittoria ai supplementari contro gli Houston Texans, consentendo ai Seahawks di partire per la prima volta nella loro storia con un record di 4-0. Per questa prestazione fu premiato come miglior giocatore degli special team della NFC della settimana. La sua stagione regolare si concluse segnando 33 field goal su 35 tentativi (94%) segnando tutti i 44 tentativi di extra-point. I suoi 143 punti segnati complessivamente furono il secondo risultato stagionale della storia della franchigia dopo i 168 di Shaun Alexander nel .\nIl 2 febbraio 2014, nel Super Bowl XLVIII contro i Denver Broncos, Seattle domin\u00f2 sin dall'inizio della gara, vincendo per 43-8. Hauschka si laure\u00f2 campione NFL segnando entrambi i tentativi di field goal calciati nella partita, uno da 31 e uno da 33 yard.\nIl 17 marzo 2014, Hauschka firm\u00f2 coi Seahawks un rinnovo triennale del valore di 9,15 milioni di dollari, inclusi 3,35 milioni garantiti, che lo rese l'undicesimo kicker pi\u00f9 pagato della lega. Nella vittoria della settimana 8 contro i Carolina Panthers stabil\u00ec un nuovo primato personale e pareggi\u00f2 di primato di franchigia di Josh Brown segnando un field goal dalla distanza di 58 yard. La sua stagione si chiuse segnando 31 field goal su 37 e tutti i 41 tentativi di extra point. I Seahawks raggiunsero il secondo Super Bowl consecutivo, perdendo contro i Patriots.\nNel Monday Night Football del quarto turno della stagione 2015, Hauschka divenne il primo kicker dei Seahawks da Josh Brown nel 2007 a segnare due field goal da oltre 50 yard nella stessa gara. La sua annata si chiuse sbagliando solo due field goal (di cui uno bloccato) su 31 tentativi, per una percentuale di realizzazione di 93,5, la seconda migliore in carriera.\nIl 4 dicembre 2016, Hauschka and\u00f2 a segno con almeno un field goal per la 15\u00aa partita consecutiva, un nuovo record di franchigia, superando il suo stesso primato.\nBuffalo Bills.\nIl 9 marzo 2017, Hauschka firm\u00f2 con i Buffalo Bills. Nella vittoria a sorpresa del terzo turno sui Broncos segn\u00f2 4 field goal su 4 tentativi, incluso uno da 55 yard, venendo premiato come giocatore degli special team della AFC della settimana. Biss\u00f2 tale riconoscimento sette giorni dopo segnando 3 field goal su 3, tra cui uno da 56 yard, nella vittoria sugli Atlanta Falcons. Hauschka coi Bills stabil\u00ec un nuovo record NFL con una striscia, iniziata nel 2015 con Seattle, di 13 field goal consecutivi segnati consecutivamente dalla distanza di almeno 50 yard. Tale primato si interruppe quando ne sbagli\u00f2 uno da 52 yard nel primo tempo della gara contro i Kansas City Chiefs della settimana 12, rifacendosi per\u00f2 dopo pochi minuti segnandone uno da 56 yard.\nNel decimo turno della stagione 2018, nella vittoria sui New York Jets, Hauschka segn\u00f2 tutti i 5 tentativi di field goal, incluso un massimo stagionale di 54 yard, venendo premiato come giocatore degli special team della settimana.\nJacksonville Jaguars.\nIl 28 settembre 2020, Hauschka firm\u00f2 con i Jacksonville Jaguars. Nella sua unica partita con la squadra sbagli\u00f2 entrambi i tentativi di field goal, da 24 yard e da 49 yard, venendo svincolato il 12 ottobre. A fine stagione si ritir\u00f2."}
{"id": "4187159", "revid": "533647", "url": "https://it.wikipedia.org/wiki?curid=4187159", "title": "Medaglia per il giubileo dei 65 anni della vittoria della grande guerra patriottica del 1941-1945", "text": "La medaglia per il giubileo dei 65 anni della vittoria della grande guerra patriottica del 1941-1945 \u00e8 stato un premio statale di Bielorussia, Federazione Russa, Kazakistan e Ucraina.\nStoria.\nLa medaglia \u00e8 stata istituita il 4 marzo 2009 ed \u00e8 stata abolita il 7 settembre 2010.\nAssegnazione.\nLa medaglia veniva assegnata a:"}
{"id": "4187161", "revid": "33689", "url": "https://it.wikipedia.org/wiki?curid=4187161", "title": "Indispensabile", "text": "Indispensabile \u00e8 l'ottavo album del cantante napoletano Tony Colombo, del 2001"}
{"id": "4187162", "revid": "287204", "url": "https://it.wikipedia.org/wiki?curid=4187162", "title": "L'arcivescovo del genocidio", "text": "L'arcivescovo del genocidio \u00e8 un saggio di Marco Aurelio Rivelli scritto nel 1999 riguardo al coinvolgimento della Chiesa cattolica nel genocidio dei serbo-ortodossi in Jugoslavia negli anni 1941-1945."}
{"id": "4187164", "revid": "114721302", "url": "https://it.wikipedia.org/wiki?curid=4187164", "title": "L\u00e9riche", "text": "Carriera.\nPartecip\u00f2 al torneo di pallanuoto ai Giochi della II Olimpiade, in rappresentanza della Francia. L\u00e9riche nel database CIO viene inserito sia tra le file dei Pupilles de Neptune #1 sia tra quelle della seconda squadra, i Pupilles de Neptune #2. La prima squadra venne eliminata al primo turno, sconfitta 2-0 dal Brussels Swimming and Water Polo Club, mentre la seconda, dopo aver battuto ai quarti il Berliner Swimming Club, viene travolta dalla rappresentativa inglese, piazzandosi sul terzo gradino del podio."}
{"id": "4187166", "revid": "74801", "url": "https://it.wikipedia.org/wiki?curid=4187166", "title": "Thaddeus Shideler", "text": "Prese parte ai Giochi olimpici di Saint Louis 1904, portando a casa la medaglia d'argento nella sua specialit\u00e0."}
{"id": "4187175", "revid": "827882", "url": "https://it.wikipedia.org/wiki?curid=4187175", "title": "Neil Jackson", "text": "Biografia.\nHa recitato in diversi film e serie televisive, ma \u00e8 pi\u00f9 conosciuto per il suo ruolo di Marcus Van Sciver in \"Blade - La serie\", Sasha Belov nella serie \"Make It or Break It - Giovani campionesse\", Jack Byrne nella serie \"Absentia\" e per aver recitato nei film \"Quantum of Solace\" e \"Push\". I suoi crediti includono anche la sceneggiatura del film \"Il passaggio\", diretto da Mark Heller uscito nel 2007.\nDoppiatori italiani.\nNelle versioni in italiano dei suoi film, Neil Jackson \u00e8 stato doppiato da:"}
{"id": "4187176", "revid": "111915507", "url": "https://it.wikipedia.org/wiki?curid=4187176", "title": "Sinfonia n. 16 (Mozart)", "text": "La Sinfonia n. 16 in Do maggiore K 128 \u00e8 la prima delle tre sinfonie composte da Wolfgang Amadeus Mozart nel maggio 1772, a cavallo tra il secondo e il terzo viaggio del compositore in Italia.\nLa partitura autografa \u00e8 conservata alla Staatsbibliothek Unter den Linden di Berlino.\nStruttura.\nL'organico previsto \u00e8 composto da due parti per oboi, due per corni, e quelle per gli archi.\nSono previsti tre movimenti, secondo la forma dell'ouverture italiana:\nIl primo movimento, che presenta un tema in Do maggiore in forma di sonata, all'inizio sembra essere in 9/8, per via della presenza di terzine. Tuttavia, gi\u00e0 dall'inizio della seconda met\u00e0 dell'esposizione del tema diventa chiaro che il metro usato \u00e8 3/4. Lo sviluppo successivo \u00e8 breve, ma denso di intense modulazioni.\nGli oboi e i corni sono totalmente assenti nel secondo movimento, che risulta ancora una volta scritto nella forma sonata, stavolta solo per archi. Gli aerofoni tornano tuttavia nel terzo movimento, in Do maggiore, costituito da una gioiosa danza in una forma alterata di rond\u00f2 che presenta una coda finale."}
{"id": "4187181", "revid": "767487", "url": "https://it.wikipedia.org/wiki?curid=4187181", "title": "Azerbaigian ai XIX Giochi olimpici invernali", "text": "L'Azerbaigian ha partecipato ai XIX Giochi olimpici invernali di Salt Lake City, che si sono svolti dall'8 al 24 febbraio 2002, con una delegazione di 4 atleti."}
{"id": "4187184", "revid": "1305772", "url": "https://it.wikipedia.org/wiki?curid=4187184", "title": "Mujeres asesinas", "text": "Mujeres asesinas si pu\u00f2 riferire a:"}
{"id": "4187185", "revid": "1543377", "url": "https://it.wikipedia.org/wiki?curid=4187185", "title": "Tra neve e sole", "text": "Tra neve e sole \u00e8 il dodicesimo o album del cantante napoletano Tony Colombo, del 2005"}
{"id": "4187189", "revid": "725642", "url": "https://it.wikipedia.org/wiki?curid=4187189", "title": "K 128", "text": ""}
{"id": "4187190", "revid": "2026698", "url": "https://it.wikipedia.org/wiki?curid=4187190", "title": "Medaglia commemorativa per il 300\u00ba anniversario della Marina Militare Russa", "text": "La medaglia commemorativa per il 300\u00ba anniversario della Marina Militare Russa () \u00e8 stato un premio statale della Federazione Russa.\nStoria.\nLa medaglia \u00e8 stata istituita il 10 febbraio 1996 ed \u00e8 stata abolita il 7 settembre 2010.\nAssegnazione.\nLa medaglia veniva assegnata ai cittadini della Federazione Russa:"}
{"id": "4187193", "revid": "547745", "url": "https://it.wikipedia.org/wiki?curid=4187193", "title": "Kashima Stadium", "text": ""}
{"id": "4187194", "revid": "124876900", "url": "https://it.wikipedia.org/wiki?curid=4187194", "title": "Serie A2 2012-2013 - Girone B (pallamano maschile)", "text": ""}
{"id": "4187195", "revid": "682087", "url": "https://it.wikipedia.org/wiki?curid=4187195", "title": "Immunodeficienza combinata grave con deficit numerico dei linfociti T e B", "text": ""}
{"id": "4187198", "revid": "729019", "url": "https://it.wikipedia.org/wiki?curid=4187198", "title": "SV Basel", "text": ""}
{"id": "4187201", "revid": "111915518", "url": "https://it.wikipedia.org/wiki?curid=4187201", "title": "Sinfonia n. 17 (Mozart)", "text": "La Sinfonia n. 17 in Sol maggiore K 129 \u00e8 la seconda di tre sinfonie completate dal sedicenne Wolfgang Amadeus Mozart a Salisburgo nel maggio del 1772. Tuttavia alcune sezioni potrebbero essere state scritte prima di questo periodo.\nStruttura.\nLa sinfonia prevede un organico composto da due oboi, due corni e archi.\nSono presenti tre movimenti, secondo la forma dell'ouverture italiana:\nDa notare nel primo movimento l'uso del \"crescendo di Mannheim\", mentre nel secondo \u00e8 presente una sola parte per violino al posto delle canoniche due."}
{"id": "4187202", "revid": "6923", "url": "https://it.wikipedia.org/wiki?curid=4187202", "title": "National Stadium (Tokyo)", "text": ""}
{"id": "4187206", "revid": "2026698", "url": "https://it.wikipedia.org/wiki?curid=4187206", "title": "Medaglia commemorativa per l'850\u00ba anniversario di Mosca", "text": "La medaglia commemorativa per l'850\u00ba anniversario di Mosca () \u00e8 stato un premio statale della Federazione Russa.\nStoria.\nLa medaglia \u00e8 stata istituita il 26 febbraio 1997 ed \u00e8 stata abolita il 7 settembre 2010.\nAssegnazione.\nLa medaglia veniva assegnata ai partecipanti alla difesa di Mosca, che hanno beneficiato di una medaglia per la difesa di Mosca, a chi abbia lavorato a Mosca durante la grande guerra patriottica del 1941-1945, alle persone che hanno ricevuto la Medaglia commemorativa per l'800\u00ba anniversario di Mosca e ai cittadini che abbiano dato un grande significativo allo sviluppo della citt\u00e0 di Mosca."}
{"id": "4187210", "revid": "547745", "url": "https://it.wikipedia.org/wiki?curid=4187210", "title": "Stadio di Saitama", "text": ""}
{"id": "4187212", "revid": "46291", "url": "https://it.wikipedia.org/wiki?curid=4187212", "title": "Chrysanthellum", "text": "Chrysanthellum \u00e8 un genere di piante della famiglia Asteraceae.\nTassonomia.\nIl genere comprende le seguenti specie:"}
{"id": "4187216", "revid": "1543377", "url": "https://it.wikipedia.org/wiki?curid=4187216", "title": "Robert W. Clarke Trophy", "text": "Il Robert W. Clarke Trophy \u00e8 un premio annuale della American Hockey League che viene assegnato alla squadra vincitrice dei playoff della Western Conference. Prima del 1996 fu consegnato ai campioni dei playoff nella Southern Conference e nella South Division.\nIl trofeo \u00e8 intitolato a Robert W. Clarke, gi\u00e0 membro del direttivo della American Hockey League."}
{"id": "4187221", "revid": "287204", "url": "https://it.wikipedia.org/wiki?curid=4187221", "title": "Ivy Martinek", "text": "Biografia.\nNon si conoscono dati biografici di Ivy Martinek. Sorella del regista e attore H.O. Martinek, durante la fanciullezza aveva lavorato nel circo. Nel 1909, inizi\u00f2 a Londra una carriera di attrice cinematografica presso la casa di produzione British &amp; Colonial Kinematograph Company. Uno dei suoi primi film, il cortometraggio \"The Exploits of Three-Fingered Kate\" dove lei, priva di due dita a una mano, interpretava un boss della malavita, ebbe un tale successo che la B &amp; C ne fece immediatamente un sequel, la cui regia venne affidata al fratello dell'attrice. \nLe origini di artista circense le diedero modo di utilizzare le sue doti atletiche anche come \"stuntwoman\", coll'interpretare scene pericolose che le provocarono anche alcune lesioni. Come quando dovette restare in groppa a un elefante in fuga, oppure quando, legata a una slitta, venne lanciata in una folle corsa in discesa o presa in un vortice nel fiume.\nDal 1909 al 1917, Ivy Martinek interpret\u00f2 circa una trentina di film."}
{"id": "4187223", "revid": "599013", "url": "https://it.wikipedia.org/wiki?curid=4187223", "title": "Giovanni Punteri", "text": "Caratteristiche tecniche.\nGiocava come mediano.\nCarriera.\nClub.\nNato a Gorizia, gioc\u00f2 per quattro stagioni in Serie C con la Pro Gorizia; dopo la pausa dei campionati per ragioni belliche riprese l'attivit\u00e0 con la Triestina, giocando la Divisione Nazionale 1945-1946 (massima serie nazionale) nel Campionato Alta Italia. Esord\u00ec con la Triestina il 6 gennaio 1946 contro l'Andrea Doria; nel corso della stagione disput\u00f2 8 partite su 26, andando a segno per 2 volte. Nel 1946-1947 pass\u00f2 alla Vogherese, con cui gioc\u00f2 per due campionati di Serie B, assommando almeno 23 presenze (1947-1948)."}
{"id": "4187224", "revid": "725642", "url": "https://it.wikipedia.org/wiki?curid=4187224", "title": "K 129", "text": ""}
{"id": "4187230", "revid": "287204", "url": "https://it.wikipedia.org/wiki?curid=4187230", "title": "Teresa Del Vecchio", "text": "Biografia.\nDopo essersi diplomata al liceo classico, decide di frequentare diversi corsi di recitazione e dizione, oltre che una scuola di tango e canto come soprano leggero.\nDebutta nel 1985 in \"Cabaret\" e \"L'uccellino azzurro\" di Maurice Maeterlinck. Successivamente recita nell'adattamento teatrale del romanzo di Evgenij Schwarz \"Il drago\" diretta da Francesco Bovicelli. Continua ininterrottamente la sua carriera teatrale;recita in \"Sogno di una notte di mezza estate\" diretta da Maria Luisa Santella, in \"Francesco D'Assisi\" diretta da Salvatore Condelli e poi \u00e8 chiamata a declamare le poesie della rassegna \"Theatron\". Viene poi scelta da Francesco Silvestri per le sue due commedie musicali:\"Ali\" e \"La guerra di Martin\". \nNel 1991 scrive la commedia \"Chi ha ucciso Concettina Scapece?\" con la quale si classifica al 2\u00ba posto al festival di Lariano. Dopo questa esperienza comincia a lavorare con i grandi nomi del teatro partenopeo. Dapprima entra a far parte della compagnia di Carlo Giuffr\u00e9, con il quale recita in \"Le voci di dentro\" e \"Napoli Milionaria\" (di Eduardo De Filippo), e \"I casi sono due\" e \"La fortuna con l'effe maiuscola\". Dopo una breve esperienza con Luigi De Filippo, entra a far parte stabilmente nella compagnia di Vincenzo Salemme, con il quale recita in \"Passerotti o pipistrelli\", \"Di Mamma ce n' \u00e8 una sola\", \"Sogni e bisogni\", \"L'amico del cuore\", \"Faccio a pezzi il teatro\", \"Cose da pazzi\", \"La gente vuole ridere\", \"La gente vuole ridere ancora\".\nDopo la felice esperienza con Salemme, entra a far parte della compagnia di Biagio Izzo. Con quest'ultimo recita in \"Due comici in Paradiso\", \"Il re di New York\", \"Una pillola per piacere\", \"Un t\u00e8 per tre\", \"Guardami Guardami\", \"Tutti con me\"\".\nCinema.\nCon Salemme e Izzo recita anche al cinema. Li affianca in: \"L'amico del cuore\", \"Amore a prima vista\", \"Volesse il cielo\", \"Cose da pazzi\", \"No problem\" (di Salemme), \"Ci sta un francese, un inglese e un napoletano\" (di Eduardo Tartaglia). Al 62\u00ba Festival di Venezia riceve il premio della critica per il film \"Mater Natura\" di Massimo Andrei, oltre ad essere premiata per l'interpretazione di Armandina al Festival del Cinema di Pantelleria."}
{"id": "4187231", "revid": "767487", "url": "https://it.wikipedia.org/wiki?curid=4187231", "title": "Extracts from Rubycon", "text": "Extracts from Rubycon \u00e8 il terzo singolo pubblicato nel gennaio del 1975 della band tedesca di musica elettronica Tangerine Dream. Esso \u00e8 un estratto dalla suite \"Rubycon\"."}
{"id": "4187232", "revid": "599013", "url": "https://it.wikipedia.org/wiki?curid=4187232", "title": "Jean Fardelle", "text": "Carriera.\nPartecip\u00f2 con i Pupilles de Neptune de Lille#2 al torneo di pallanuoto ai Giochi della II Olimpiade, in rappresentanza della Francia. La squadra francese, dopo aver battuto ai quarti il Berliner Swimming Club, viene travolta dalla rappresentativa inglese, piazzandosi sul terzo gradino del podio."}
{"id": "4187233", "revid": "125656454", "url": "https://it.wikipedia.org/wiki?curid=4187233", "title": "Federico Morlacchi", "text": "Carriera.\nNasce a Luino, Federico \u00e8 affetto da ipoplasia congenita al femore sinistro. Appassionato di nuoto sin da bambino, nel 2003 intraprende questo sport a livello agonistico e negli anni successivi prende parte ai campionati europei IPC di Reykjav\u00edk, dove vince due bronzi e di Berlino, dove vince un argento. Nel 2010 ha preso parte agli europei in vasca corta LEN per normodotati, gareggiando con atleti di disabilit\u00e0 inferiore, ed \u00e8 riuscito ad ottenere un terzo posto nei 100m farfalla.\nNel 2012 \u00e8 stato convocato per le Paralimpiadi di Londra dove \u00e8 riuscito ad ottenere la medaglia di bronzo in tre gare (100m farfalla, 400m stile libero e 200m misti), segnando il record italiano nei 400 stile e nei 200 misti.\nNel 2013, ha preso parte ai mondiali di nuoto paralimpico di Montreal riuscendo ad ottenere il terzo posto nei 200 misti classe SM9 con il tempo record di 2'18\u203315, un secondo posto nei 400 stile libero classe S9 con il tempo di 4'14\u201d46, segnando il record europeo e, il 17 agosto, uno straordinario primo posto nei 100 farfalla classe S9 nuotando per la prima volta sotto il muro del minuto, con il tempo di 59\u203363, laureandosi Campione del mondo.\nNel novembre 2013, Federico Morlacchi \u00e8 stato nominato Cavaliere dell'Ordine al Merito della Repubblica Italiana per i successi sportivi ottenuti.\nNell'agosto 2014 Federico ha preso parte ai Campionati Europei di Nuoto Paralimpico a Eindhoven, vincendo ben 5 medaglie d'oro, rispettivamente nei 100 farfalla in 59\"60, nei 100 stile libero con il tempo di 57\"05, nei 400 stile libero in 4'18\"34, nei 200 misti con il tempo di 2'17\"82 e nei 100 rana in 1'13\"00.\nNell'aprile del 2015, al Meeting Internazionale di Berlino, Federico ha infranto la barriera dei 59 secondi nella specialit\u00e0 100 farfalla (categoria S9), registrando il tempo di 58\u201d91 stabilendo cos\u00ec il nuovo record del mondo di categoria.\nNel luglio del 2015, ai Campionati Mondiali di Nuoto Paralimpico di Glasgow, Federico ha vinto l'oro nei 200 misti classe SM9 con il tempo di 2'17\"76 laureandosi per la seconda volta Campione del mondo e tre argenti, rispettivamente, nei 100 stile libero con il tempo di 57\"29, nei 100 farfalla in 59\"69 e nei 400 stile libero in 4'17\"76.\nNel 2016 Federico agli Europei di Funchal \u00e8 salito cinque volte sul gradino pi\u00f9 alto del podio vincendo l'oro nei 100 farfalla, nei 100 stile libero, nei 100 rana, nei 200 misti, nei 400 stile libero, l'argento nella staffetta 4x50 mista mista e il bronzo nella staffetta 4x100 mista. Sempre nel 2016 Federico ha partecipato alle Paralimpiadi di Rio dove si \u00e8 laureato campione paralimpico nei 200m misti e tre volte vicecampione rispettivamente nei 100m farfalla, 100m rana e 400m stile libero."}
{"id": "4187234", "revid": "486946", "url": "https://it.wikipedia.org/wiki?curid=4187234", "title": "Fardel", "text": ""}
{"id": "4187235", "revid": "111915521", "url": "https://it.wikipedia.org/wiki?curid=4187235", "title": "Sinfonia n. 18 (Mozart)", "text": "La Sinfonia n. 18 in Fa maggiore K 130 \u00e8 l'ultima di tre sinfonie completate dal sedicenne Wolfgang Amadeus Mozart a Salisburgo nel maggio del 1772.\nStruttura.\nLa sinfonia prevede una strumentazione per due flauti, quattro corni e archi. Non sono presenti parti per oboi in quest'opera, essendo stati rimpiazzati dai flauti per la prima volta in una sinfonia di Mozart. \u00c8 presente invece un secondo paio di corni nel primo e nel secondo movimento: ci\u00f2 rappresenta una rarit\u00e0 nel repertorio del compositore.\nI quattro movimenti sono:"}
{"id": "4187236", "revid": "767487", "url": "https://it.wikipedia.org/wiki?curid=4187236", "title": "La spiaggia delle conchiglie", "text": "La spiaggia delle conchiglie (\"Shack Out on 101\") \u00e8 un film statunitense del 1955 diretto da Edward Dein.\n\u00c8 un film thriller ambientato in un locale su una spiaggia con protagonisti Terry Moore, Frank Lovejoy e Keenan Wynn.\nProduzione.\nIl film, diretto da Edward Dein su una sceneggiatura e un soggetto di Edward Dein e Mildred Dein, fu prodotto da Mort Millman per la Allied Artists Pictures. Il titolo di lavorazione fu \"Shack Up on 101\".\nDistribuzione.\nIl film fu distribuito negli Stati Uniti dal 4 dicembre 1955 al cinema dalla Allied Artists Pictures e per l'home video dalla NTA Home Entertainment nel 1984 in VHS. \u00c8 stato distribuito anche in Grecia con il titolo \"O mister Gregory dolofonei\" e in Italia con il titolo \"La spiaggia delle conchiglie\".\nPromozione.\nLa tagline \u00e8: \"Four men and a girl!\"."}
{"id": "4187237", "revid": "46931", "url": "https://it.wikipedia.org/wiki?curid=4187237", "title": "Shack Out on 101", "text": ""}
{"id": "4187245", "revid": "196390", "url": "https://it.wikipedia.org/wiki?curid=4187245", "title": "Teoria della prospicienza", "text": ""}
{"id": "4187246", "revid": "2026698", "url": "https://it.wikipedia.org/wiki?curid=4187246", "title": "Medaglia per il giubileo dei cento anni della Transiberiana", "text": "La medaglia per il giubileo dei cento anni della Transiberiana () \u00e8 stata un'onorificenza della Federazione Russa.\nStoria.\nLa medaglia \u00e8 stata istituita il 27 giugno 2001 ed \u00e8 stata abolita il 7 settembre 2010.\nAssegnazione.\nLa medaglia veniva assegnata ai dipendenti delle ferrovie che abbiano lavorato senza problemi nel settore da 20 anni o pi\u00f9, cos\u00ec come ad altri cittadini della Federazione Russa, che abbiano dato un contributo significativo allo sviluppo della ferrovia Transiberiana."}
{"id": "4187248", "revid": "1282260", "url": "https://it.wikipedia.org/wiki?curid=4187248", "title": "Antartide Brasiliana", "text": "Antartide Brasiliana (\"Ant\u00e1rtida Brasileira\" in portoghese) \u00e8 il territorio antartico a sud del parallelo 60\u00b0S compreso tra i meridiani 28\u00b0W e 53\u00b0W, proposto come propria \"zona di interesse\" dal Brasile.\nLa teoria della prospicienza.\nFormalmente il Brasile non si contrappone alle rivendicazioni territoriali di Argentina e Gran Bretagna, che insistono sullo stesso territorio, ma aderendo al Trattato Antartico, il 16 maggio 1975, espresse le proprie riserve e fece propria la Teoria della prospicienza, proposta per la prima volta dalla studiosa brasiliana di geopolitica Therezinha de Castro nel suo libro \"Ant\u00e1rtica: Teoria da Defronta\u00e7\u00e3o\".\nTale teoria prevede la delimitazione e assegnazione dei territori antartici utilizzando i meridiani e, pertanto legittimerebbe rivendicazioni non solo da parte di Argentina e Cile, ma anche da parte del Brasile e di altri tre Stati sudamericani: Per\u00f9, Ecuador e Uruguay.\nProgramma antartico brasiliano.\nAl di fuori della zona di interesse, il Brasile mantiene in Antartide una base permanente di ricerca: la Comandante Ferraz Brazilian Antarctic Base nell'Isola di re Giorgio (Isole Shetland Meridionali) ."}
{"id": "4187249", "revid": "1543377", "url": "https://it.wikipedia.org/wiki?curid=4187249", "title": "Sam Pollock Trophy", "text": "Il Sam Pollock Trophy \u00e8 un premio annuale della American Hockey League che viene assegnato alla squadra con il record migliore della Central Division. In precedenza il premio \u00e8 stato assegnato alle squadre vincitrici della Canadian Division, della Atlantic Division e della North Division.\nIl trofeo \u00e8 intitolato a Sam Pollock, ex general manager dei Montreal Canadiens."}
{"id": "4187250", "revid": "117942719", "url": "https://it.wikipedia.org/wiki?curid=4187250", "title": "Romolo Buni", "text": "Biografia.\nMilanese di Porta Lodovica, nipote di un costruttore di velocipedi, cominci\u00f2 a gareggiare nel ciclismo all'et\u00e0 di 13 anni.\nNell'ultimo decennio del XIX secolo fu un pistard di successo, venendo soprannominato \"Il Piccolo Diavolo Nero\". Nel 1893 a Milano batt\u00e9 i campioni francesi Paul Medinger e Georges Cassignard in una sfida all'Arena di Milano; nello stesso anno ad Alessandria fu vice-campione italiano di velocit\u00e0 per professionisti, battuto dal solo Adolfo Ruscelli. Nel marzo dell'anno dopo al Trotter di Milano in via Doria sfid\u00f2 un sedicente Buffalo Bill (in realt\u00e0 un sosia) in una celebre sfida bicicletta-cavallo: vinse il cavaliere, al termine di una gara di tre giorni e undici prove. \nIl 16 gennaio 1902 fu, insieme a Gilberto Marley, uno dei fondatori dell'Unione Sportiva Milanese, attiva nel ciclismo prima e poi anche nel calcio, reggendone per sette anni la presidenza. Nel novembre 1905 diede il via alla prima edizione del Giro di Lombardia. Nel 1907 don\u00f2 alla Federazione Italiana del Football una Coppa, la Coppa Romolo Buni, che fu assegnata alla squadra vincitrice nei Campionati italiani di Prima Categoria 1908 e 1909 (quest'ultimo poi disconosciuto dalla stessa F.I.F. a favore del Campionato federale 1909). Celebre personaggio del ciclismo di quegli anni, nel 1909, da quattro anni inattivo, fu invitato da Armando Cougnet a prendere il via al primo Giro d'Italia su strada: Buni accolse l'invito, ma si ritir\u00f2 nel corso della seconda tappa.\nAlla sua morte, dovuta ai postumi di un incidente d'auto, fu notevole il necrologio attribuitogli dalla \"Gazzetta dello Sport\"."}
{"id": "4187251", "revid": "200679", "url": "https://it.wikipedia.org/wiki?curid=4187251", "title": "Carlo Buni", "text": ""}
{"id": "4187256", "revid": "725642", "url": "https://it.wikipedia.org/wiki?curid=4187256", "title": "K 130", "text": ""}
{"id": "4187257", "revid": "767487", "url": "https://it.wikipedia.org/wiki?curid=4187257", "title": "Silvio Naldi", "text": "Caratteristiche tecniche.\nGiocava come ala o centravanti; la sua principale caratteristica era la rapidit\u00e0, a scapito di una tecnica di base non raffinata.\nCarriera.\nCresciuto nel Bologna, fu inviato per pi\u00f9 stagioni in prestito al , a partire dal campionato di Serie C 1939-1940: nella formazione modenese disputa quattro stagioni nel terzo livello italiano.\nTerminata la pausa bellica gioc\u00f2 nel Bologna la Divisione Nazionale 1945-1946, allora massima serie italiana. Debutt\u00f2 il 21 ottobre 1945 contro l'; nel corso del torneo scese in campo 8 volte, segnando 2 reti. Conclusa la stagione fu posto in lista di trasferimento e pass\u00f2 al in vista della Serie B 1946-1947: durante il campionato disput\u00f2 24 partite, con 2 gol, alternandosi nel ruolo di centravanti a Cornelio Marchetto.\nA fine stagione, rientrato al Bologna per fine prestito, si trasfer\u00ec alla Centese, nuovamente in prestito. Nella formazione ferrarese disput\u00f2 il campionato di Serie B 1947-1948, realizzando 6 gol in 26 partite; rimase in forza alla Centese anche nelle tre stagioni successive, in Serie C e in IV Serie."}
{"id": "4187258", "revid": "599013", "url": "https://it.wikipedia.org/wiki?curid=4187258", "title": "Luigi Colombo (ciclista)", "text": "Partecip\u00f2 ai giochi della II Olimpiade di Parigi nel 1900 nella gara di velocit\u00e0, dove fu eliminato in batteria.\nIn carriera, Colombo arriv\u00f2 due volte secondo nel campionato italiano di sprint."}
{"id": "4187259", "revid": "767487", "url": "https://it.wikipedia.org/wiki?curid=4187259", "title": "I pilastri del cielo", "text": "I pilastri del cielo (\"Pillars of the Sky\") \u00e8 un film del 1956 diretto da George Marshall.\n\u00c8 un film western con protagonisti Jeff Chandler, Dorothy Malone e Lee Marvin. \u00c8 basato sul romanzo \"Frontier Fury\" (anche To Follow a Flag) di Will Henry.\nTrama.\nOregon, 1868. Diverse trib\u00f9 di indiani sono state confinate in una riserva a nord dello Snake, dove il \"missionario\" Dr. Holden ha costruito una chiesa. Il sergente Emmet Bell \"(Jeff Chandler)\", della Cavalleria degli Stati Uniti, ha l'incarico di mantenere l'ordine nella riserva. &lt;br&gt;\nQuando i soldati cominciano a erigere un ponte sopra il fiume e a costruire una strada verso la zona settentrionale della riserva, alcuni capi indiani considerano rotto il trattato di pace. Mentre la colonna di Cavalleria avanza nella riserva, il capo Kamiakin si prepara a guidare gli indiani ribelli contro l'invasore bianco.\nProduzione.\nIl film, diretto da George Marshall su una sceneggiatura di Sam Rolfe con il soggetto di Heck Allen (autore del romanzo, accreditato come Will Henry), fu prodotto da Robert Arthur per la Universal International Pictures e girato a Joseph e LaGrande nell'Oregon.\n\u00c8 stato girato in Technicolor e CinemaScope.\nDistribuzione.\nIl film fu distribuito negli Stati Uniti dal 12 ottobre 1956 al cinema dalla Universal Pictures.\nAlcune delle uscite internazionali sono state:\nPromozione.\nLa tagline \u00e8: \"The story of a people's faith and the courage of a man they called Godless!\"."}
{"id": "4187260", "revid": "46931", "url": "https://it.wikipedia.org/wiki?curid=4187260", "title": "Pillars of the Sky", "text": ""}
{"id": "4187265", "revid": "610351", "url": "https://it.wikipedia.org/wiki?curid=4187265", "title": "Back to Black Tour", "text": "Il Back to Black Tour \u00e8 il secondo tour di Amy Winehouse, svoltosi nel 2007.\nDate.\nIn Televisione.\nLun 03/12 - David Letterman\nMar 03/13 - New York, NY Bowery Ballroom (sold out) \nGio 03/15 - Austin, TX Eternal (official SXSW) \nSab 03/17 - Austin, TX Habana Calle (NY2LON SXSW) \nMar 05/08 - New York, NY Highline Ballroom \nMer 05/09 - New York, NY Highline Ballroom\nCitt\u00e0 nelle quali \u00e8 stato eseguito il tour.\nElenco Parziale:"}
{"id": "4187266", "revid": "1632387", "url": "https://it.wikipedia.org/wiki?curid=4187266", "title": "Day of Reckoning (Destruction)", "text": "Day of Reckoning \u00e8 l'undicesimo album in studio del gruppo musicale thrash metal tedesco Destruction.\nL'album, il primo a essere pubblicato per la Nuclear Blast, \u00e8 stato ufficialmente pubblicato il 18 febbraio del 2010 in Europa, mentre \u00e8 stato distribuito in Nord America dall'8 marzo del medesimo anno."}
{"id": "4187269", "revid": "599013", "url": "https://it.wikipedia.org/wiki?curid=4187269", "title": "Jacques Dro\u00ebtti", "text": "Partecip\u00f2 ai giochi della II Olimpiade di Parigi nel 1900 nella gara di velocit\u00e0, dove fu eliminato in batteria.\nIn carriera, Dro\u00ebtti partecip\u00f2 ai campionati francesi di sprint e al Gand Prix de Paris, senza ottenere risultati significativi."}
{"id": "4187270", "revid": "287204", "url": "https://it.wikipedia.org/wiki?curid=4187270", "title": "Jacques Droetti", "text": ""}
{"id": "4187271", "revid": "123840929", "url": "https://it.wikipedia.org/wiki?curid=4187271", "title": "Immersione (album)", "text": "Immersione \u00e8 il quinto album di Adriano Pappalardo, pubblicato ad aprile del 1982. \nIl disco \u00e8 un \"concept album\", interamente dedicato al mare.\nIl disco.\nLucio Battisti, grande ammiratore delle capacit\u00e0 vocali di Adriano Pappalardo, ne era stato lo scopritore nei primi anni settanta e aveva scritto per lui diversi brani di successo.\nAll'inizio degli anni ottanta Battisti, ormai ritiratosi dalla scena pubblica, aveva appena concluso la storica collaborazione con Mogol e viveva un periodo di spensieratezza condividendo con Pappalardo la passione per il windsurf.\nL'album \"Immersione\" nasce da un incontro casuale tra i due, come raccontato dallo stesso Battisti in un comunicato stampa che ha il primato di essere la sua ultima esternazione ufficiale:\nSulla copertina del disco, l'apporto del cantautore reatino viene accreditato con la riga \u00abprogetto di Lucio Battisti\u00bb.\nBattisti, che con ogni probabilit\u00e0 era in cerca di un nuovo modo di fare musica dopo la separazione da Mogol, utilizz\u00f2 questa collaborazione per sperimentare le nuove possibilit\u00e0 offerte dagli strumenti elettronici, come anche nel disco-manifesto \"E gi\u00e0\" che pubblicher\u00e0 a settembre dello stesso anno. L'anno successivo Battisti torn\u00f2 ad appoggiarsi a Pappalardo per le sue sperimentazioni, che portarono alla realizzazione di un secondo album, \"Oh! Era ora\". Probabilmente soddisfatto di quanto aveva trovato, Battisti rivel\u00f2 a Pappalardo di voler proseguire in prima persona il discorso avviato con \"Oh! Era ora\", e inizi\u00f2 una lunga collaborazione con il paroliere Pasquale Panella, autore dei testi di questo secondo album.\nDa \"Immersione\", lo stesso anno, \u00e8 stato estratto anche un 45 giri: \"Giallo uguale sole/Risalendo la sagola\". Del brano \"Giallo uguale sole\" \u00e8 stato anche inciso un 45 giri per juke-box con il retro il brano \"Parla tu\" di Ivan Graziani.\nLa copertina dell'album fu realizzata dal fotografo Mario Convertino, autore anche della copertina di \"Una giornata uggiosa\", ultimo lavoro di Battisti con Mogol. Il disco \u00e8 stato ristampato in cd qualche decennio dopo.\nTracce.\nTutte le canzoni sono di Franca Evangelisti/Adriano Pappalardo (tranne ove indicato)"}
{"id": "4187272", "revid": "111915526", "url": "https://it.wikipedia.org/wiki?curid=4187272", "title": "Sinfonia n. 19 (Mozart)", "text": "La Sinfonia n. 19 in Mi bemolle maggiore K 132 fu composta da Wolfgang Amadeus Mozart a Salisburgo nel luglio 1772.\nStruttura.\nLa sinfonia prevede un organico di due oboi, quattro corni (due dei quali suonano unicamente in Mi bemolle maggiore), e archi.\nSono presenti quattro movimenti:\nIl primo movimento si apre con un tema che Mozart user\u00e0 in seguito all'inizio del \"Concerto per pianoforte e orchestra n. 22\", scritto nella stessa tonalit\u00e0. L'esposizione \u00e8 breve e non presenta ripetizioni. Lo sviluppo, d'altra parte, si concentra su temi diversi.\nEsiste anche un secondo movimento \"alternativo\", indicato come \"Andantino grazioso\". Nella partitura autografa, le indicazioni agogiche del primo, secondo e quarto movimento sono segnate con la calligrafia di Leopold Mozart.\nIl finale \u00e8 un rond\u00f2 francese nella forma in sette sezioni (ABACADA). Ogni sezione del rond\u00f2 \u00e8 ripetuta, con l'eccezione dell'ultima (A)."}
{"id": "4187273", "revid": "1305772", "url": "https://it.wikipedia.org/wiki?curid=4187273", "title": "The Rack", "text": ""}
{"id": "4187274", "revid": "46931", "url": "https://it.wikipedia.org/wiki?curid=4187274", "title": "Raintree County", "text": ""}
{"id": "4187276", "revid": "2026698", "url": "https://it.wikipedia.org/wiki?curid=4187276", "title": "Medaglia commemorativa per il 300\u00ba anniversario di San Pietroburgo", "text": "La medaglia commemorativa per il 300\u00ba anniversario di San Pietroburgo () \u00e8 stato un premio statale della Federazione Russa.\nStoria.\nLa medaglia \u00e8 stata istituita il 19 febbraio 2003 ed \u00e8 stata abolita il 7 settembre 2010.\nAssegnazione.\nLa medaglia veniva assegnata ai partecipanti alla difesa di Leningrado durante la guerra, alle persone premiate con la Medaglia per la difesa di Leningrado; residenti che sono stati bloccati a Leningrado, ai lavoratori che hanno lavorato durante la grande guerra patriottica del 1941-1945 anni a Leningrado e che abbiano ricevuto onorificenze statali; cittadini che avevano ricevuto la medaglia commemorativa per il 250\u00ba anniversario di Leningrado e ai cittadini che abbiano dato un contributo significativo allo sviluppo della citt\u00e0 di San Pietroburgo."}
{"id": "4187277", "revid": "288300", "url": "https://it.wikipedia.org/wiki?curid=4187277", "title": "Oliver Icardi", "text": ""}
{"id": "4187278", "revid": "1821847", "url": "https://it.wikipedia.org/wiki?curid=4187278", "title": "Lega di Dessau", "text": "La Lega di Dessau (conosciuta anche come l\"'Alleanza di Dessau\") \u00e8 stata una Associazione dei sovrani cattolici nel nord della Germania di breve durata, durante il periodo della Riforma Luterana tedesca. I suoi obiettivi erano di fermare sia la ribellione che la proliferazione degli insegnamenti di Martin Lutero. La Lega \u00e8 stata fondata a Dessau il 19 luglio 1525 e fu guidata dalla vedova e reggente principessa del Ducato di M\u00fcnsterberg (Ducati della Slesia), Margherita di M\u00fcnsterberg, di stretta osservanza cattolica.\nContesto storico.\nLa Lega \u00e8 stata fondata un paio di settimane dopo la Battaglia di Frankenhausen in Turingia, dove i contadini in rivolta erano stati sopraffatti. Questo ha suggerito ai sovrani cattolici che un giro di vite contro il protestantesimo poteva essere possibile. Anche se ha avuto un atteggiamento pi\u00f9 amichevole verso la persona di Martin Lutero, la principessa temeva una ripetizione delle rivolte contadine nel suo paese, cos\u00ec ha convocato la Lega, anche contro la volont\u00e0 dei suoi figli.\nAll'interno dell'Anhalt, l'alleanza \u00e8 stata limitata al Principato di Anhalt-Dessau, perch\u00e9 i principati vicini di Anhalt-K\u00f6then e Anhalt-Bernburg si erano convertiti al luteranesimo nel 1525 e nel 1526; il secondo ed il terzo paese al mondo a farlo, dopo l'Elettorato di Sassonia. Anhalt-Dessau ha fatto seguito nel 1534, sotto il figlio di Margaret, Giorgio III di Anhalt-Dessau, dopo la morte di Margaret nel 1530.\nConseguenze.\nI principi protestanti hanno risposto formando la Lega di Torgau.\nLa Lega di Dessau non ha avuto molto effetto. La Lega non \u00e8 riuscita a motivare i principi cattolici nel sud del Sacro Romano Impero per farli aderire. Durante la prima Dieta di Spira nel 1526, i seguaci di entrambe le fedi hanno tentato di concordare un compromesso politico. L'Editto di Worms \u00e8 stato abrogato. La decisione \u00e8 stata presa per tollerare la nuova fede fino a quando un Sinodo non avesse potuto risolvere le differenze religiose.\nMembri.\nI membri dell'alleanza includono:"}
{"id": "4187279", "revid": "76963", "url": "https://it.wikipedia.org/wiki?curid=4187279", "title": "Tim Minchin", "text": "Minchin \u00e8 conosciuto soprattutto per la sua musica comica, con la quale ha pubblicato sei CD, cinque DVD e numerosi spettacoli comici dal vivo in cui si \u00e8 esibito a livello internazionale. Inoltre \u00e8 apparso in televisione in Australia, Regno Unito e Stati Uniti. Dopo essere cresciuto a Perth, in Australia, ha frequentato l'University of Western Australia e la WAAPA, prima di trasferirsi a Melbourne nel 2002. Il suo spettacolo \"Darkside\" lo ha reso noto al grande pubblico, guadagnando il consenso della critica al Melbourne International Comedy Festival e all'Edinburgh Festival Fringe nel 2005.\nMinchin ha una formazione teatrale ed \u00e8 apparso in diverse produzioni, oltre ad aver avuto piccoli ruoli nella televisione australiana. Nel 2008 \u00e8 uscito nelle sale cinematografiche un film documentario su Minchin, \"Rock N Roll Nerd\", diretto da Rhian Skirving, successivamente trasmesso in televisione dal canale ABC1 nel 2009. Minchin ha anche co-sceneggiato il musical \"Matilda the Musical\", vincitore di un Olivier Award e basato sul romanzo \"Matilde\" di Roald Dahl.\nBiografia.\nMinchin \u00e8 nato a Northampton, nel Regno Unito, da genitori australiani ed \u00e8 cresciuto a Perth, nell'Australia Occidentale. \u00c8 stato educato presso la privata Christ Church Grammar School e ha iniziato a studiare pianoforte all'et\u00e0 di otto anni, ma ha abbandonato gli studi dopo tre anni per mancanza di interesse. In seguito ha ripreso in mano lo strumento quando ha iniziato a scrivere musica con suo fratello Dan Minchin, un chitarrista, ma ancora si considerava un pianista di scarso talento. Minchin si \u00e8 laureato presso l'University of Western Australia nel 1995 con un Bachelor of Arts in lingua inglese e teatro, e nel 1998 ha conseguito un diploma avanzato in musica contemporanea presso la Western Australian Academy of Performing Arts. Nel 2013 \u00e8 stato premiato con una laurea honoris causa in lettere dall'University of Western Australia.\nAttualmente vive a Londra con sua moglie, Sarah. I due hanno due figli, Violet e Caspar. Minchin fa spesso riferimento alla sua relazione nelle sue canzoni e nei suoi spettacoli.\nMusica comica.\nMinchin descrive la propria performance come un \u00abdivertente spettacolo di cabaret\u00bb e si vede principalmente come un musicista e cantautore piuttosto che come comico; riguardo alle sue canzoni egli afferma che \u00abcapita semplicemente che siano divertenti\u00bb. Sulla sua combinazione di musica e comicit\u00e0 ha affermato in un'intervista: \u00absono un bravo musicista come comico e un bravo comico come musicista, ma se dovessi fare una delle due cose separatamente, non so\u00bb.\nAttinge dalla sua formazione teatrale per rendere caratteristici il suo aspetto e la sua personalit\u00e0 sul palco. Nei suoi spettacoli, solitamente si esibisce a piedi nudi, con i capelli arruffati e del trucco pesante negli occhi, in contrapposizione ad abiti eleganti ed a un pianoforte a coda. Minchin ha affermato di preferire esibirsi scalzo per essere pi\u00f9 comodo, e di considerare importante il trucco agli occhi perch\u00e9 mentre suona il pianoforte, non potendo usare le braccia, si affida all'espressivit\u00e0 della propria faccia, e il trucco serve ad evidenziare la cosa al pubblico. Il suo aspetto e la sua personalit\u00e0, ha affermato, sono intesi per \u00abcalpestare la linea che sta tra il prendersi beffe di s\u00e9 stessi e il voler essere una figura iconica. Prendersi beffe del ridicolo e completamente irrealistico sogno di essere una figura iconica\u00bb. L'aspetto eccentrico in qualche modo allontana Minchin dalla realt\u00e0, permettendogli di fare affermazioni oltraggiose sul palco \u00absenza irritare la (maggior parte della) gente\u00bb.\nGli spettacoli di Minchin consistono principalmente di sue canzoni e poesie, con argomenti che vanno dalla satira sociale alle bambole gonfiabili, i feticismi sessuali, e le sue fallite ambizioni da rock star. Tra una canzone e l'altra si esibisce in brevi numeri di comicit\u00e0 stand-up. Molte delle sue canzoni trattano della religione, un argomento da cui Minchin \u2013 ateo e fan di Richard Dawkins \u2013 dice di essere \u00abun po' ossessionato\u00bb. Sostiene che, essendo essa una delle forze pi\u00f9 potenti e influenti nel mondo, la religione non dovrebbe mai essere esclusa dal repertorio di chi fa satira. Minchin ha detto che la sua canzone preferita da eseguire \u00e8 \"Peace Anthem for Palestine\", che riflette i suoi sentimenti riguardo ai conflitti religiosi. Nei suoi spettacoli Minchin parla anche pi\u00f9 ampiamente dei tab\u00f9. Nella sua canzone \"Prejudice\", ad esempio, fa una parodia del potere attribuito alle parole.\nInizi della carriera (1998-2007).\nDopo aver conseguito il diploma avanzato in musica contemporanea nel 1998, Minchin ha iniziato a comporre musica per documentari e rappresentazioni teatrali. Nel 2000 ha scritto ed interpretato il musical \"Pop\" presso il Blue Room Theatre a Perth. Nel 2001 ha pubblicato un CD intitolato \"Sit\" con la sua band Timmy the Dog, ottenendo per\u00f2 scarso successo. Nel 2002, dopo un solo anno di lavoro da attore professionista, si \u00e8 trasferito da Perth a Melbourne per fare carriera. Inizialmente Minchin ha faticato: per un anno non ha potuto avere un agente e non ha trovato alcun lavoro come interprete. Sebbene diverse case discografiche gli avessero dato risposte positive, esse erano incerte su come commercializzare la sua musica, una mescolanza di canzoni satiriche e canzoni pop pi\u00f9 serie. Minchin ha deciso di raccogliere tutte le sue canzoni umoristiche in un unico spettacolo dal vivo, per poi ritornare a realizzare nuovamente musica seria.\nMinchin ha affermato di essere entrato nel mondo della comicit\u00e0 \u00abingenuamente\u00bb, non avendo mai assistito ad una esibizione comica prima di essersi esibito a sua volta. Il suo spettacolo di maggior successo, \"Darkside\" (coprodotto da Laughing Stock Productions), ha ottenuto l'acclamazione della critica al Melbourne International Comedy Festival del 2005, nel quale ha vinto l'inaugurale Festival Directors' Award ed \u00e8 stato notato da Karen Koren, la responsabile del noto evento The Gilded Balloon. Koren ha sostenuto lo svolgimento dello spettacolo all'Edinburgh Fringe, durante il quale Minchin ha ricevuto il Perrier Comedy Award come miglior esordiente. Il suo spettacolo del 2006, \"So Rock\", \u00e8 stato candidato al primo premio del Melbourne International Comedy Festival, il Barry Award, mentre nel 2007 Minchin ha ricevuto il premio come miglior comico alternativo al HBO US Comedy Arts Festival.\nSono stati commercializzati CD con le registrazioni dal vivo dei suoi spettacoli del 2005 e del 2006, \"Darkside\" e \"So Rock\". Nel 2007 \u00e8 stato pubblicato un DVD intitolato \"So Live\", contenente registrazioni fatte presso lo studio al Teatro dell'opera di Sydney e materiale da entrambi i suoi precedenti spettacoli. Dato che questo DVD \u00e8 stato commercializzato solo in Australia, nel 2008 Minchin ha pubblicato nel Regno Unito un DVD intitolato \"So F**king Rock Live\", contenente pressoch\u00e9 lo stesso materiale di \"So Live\".\n\"Ready for This?\" (2008-2010).\nNell'agosto del 2008, Minchin ha iniziato ad esibirsi nel suo terzo spettacolo, \"Ready for This?\", presso l'Edinburgh Fringe e successivamente l'ha portato in tour nel Regno Unito.\nUna registrazione di questo spettacolo, effettuata dal vivo alla Queen Elizabeth Hall di Londra, \u00e8 stata pubblicata il 20 luglio 2009 come album per il download su iTunes. In seguito \u00e8 stata commercializzata un'edizione DVD della stessa, in Australia dal 9 settembre 2009 e nel Regno Unito dalla seconda met\u00e0 del 2010.\nNel dicembre del 2009, il brano \"White Wine in the Sun\" \u00e8 stato pubblicato come singolo scaricabile online.\nAlla fine del 2009, \u00e8 stato annunciato che una delle poesie beat di Minchin, \"Storm\", sarebbe stata rappresentata con un cortometraggio d'animazione in uscita nel 2010. \u00c8 stato lanciato un blog per accompagnare la realizzazione del filmato, e l'8 gennaio 2010 \u00e8 stato pubblico un breve trailer. Il 7 aprile 2011 l'intero cortometraggio \u00e8 stato pubblicato su YouTube.\nIl 27 febbraio 2010, si \u00e8 esibito nello spettacolo \"Ready for This?\" a Sydney, per quella che era intesa come l'ultima volta. Tuttavia, Minchin si \u00e8 esibito nuovamente il 14 marzo 2010 a The Big Libel Gig, in protesta alle leggi britanniche sulla diffamazione, assieme ad altri artisti come Dara \u00d3 Briain, Marcus Brigstocke, Shappi Khorsandi, Robin Ince e Ed Byrne. In seguito si \u00e8 esibito nel luglio del 2010 al Camp Bestival, facente parte delle Jestival Sessions.\nMinchin \u00e8 stato inoltre il soggetto di un dipinto di Sam Leach, che nel 2010 ha vinto l'Archibald Prize, il pi\u00f9 importante concorso di ritratti in Australia.\n\"Tim Minchin and the Heritage Orchestra\" (2010-2013).\nDalla fine del 2010, Minchin si \u00e8 esibito in un nuovo tour teatrale, iniziando l'8 dicembre a Birmingham. In esso si \u00e8 distaccato dalla struttura dei suoi precedenti spettacoli, la parte di recitazione \u00e8 cresciuta ed \u00e8 accompagnata dalla Heritage Orchestra. Lo spettacolo contiene una grande mescolanza di materiale, oltre a nuove canzoni su temi quali la preghiera e la razionalit\u00e0, gi\u00e0 apparsi spesso nelle sue passate esibizioni. Minchin ha affermato, nei contenuti dell'edizione home video, che l'accompagnamento dell'orchestra \u00e8 finalizzato a creare uno spettacolo comico che non venga rovinato dall'essere svolto in teatro. Il tour ha avuto tappe nel Regno Unito e in Australia. \u00c8 stato registrato presso la Royal Albert Hall di Londra per un'edizione Blu-ray e una in DVD, pubblicate nel novembre del 2011. Nel 2013 alla Royal Albert Hall partecipa al cast di Jesus Christ Superstar dove interpreta la parte di Judas (reperibile anche in DVD e Bluray).\nTim Minchin: Back (2019-2020).\nIl 30 agosto 2018, Minchin ha annunciato che sarebbe tornato in tourn\u00e9e in un nuovo tour chiamato BACK, chiamato anche \"Old Songs, New Songs, Fuck You Songs\". Il tour \u00e8 iniziato ad Adelaide, per dopo proseguire in tutta l'Australia e la Nuova Zelanda nei mesi di marzo e aprile 2019, seguito da alcune tappe nel Regno Unito a ottobre e novembre 2019. Il tour include nuove canzoni comiche oltre a brani delle sue recenti opere musicali come \"When I Grow Up\" di \"Matilda the Musical\" e \"Seeing you\" da \"Groundhog Day\".\nL'artista ha dichiarato su Instagram che l'album di questo spettacolo uscir\u00e0 nel 2020, anno in cui ha previsto alcune date per i concerti in Australia.\nAteismo e scetticismo.\nIn un'intervista con il membro dell'IIG John Rael, Minchin ha spiegato che ci\u00f2 che lo turba di pi\u00f9 riguardo alle credenze sul paranormale \u00e8 come la gente usi come \u00abdifesa speciale\u00bb l'idea che \u00abnon c'\u00e8 nulla di male\u00bb in queste. Minchin ha affermato che c'\u00e8 poco di male in pratiche come il reiki, ma si chiede \u00abdove va tracciata la linea\u00bb quando occorrono prove reali sul funzionamento di una terapia. Ha dichiarato di essere un ateo, cos\u00ec come uno scettico, e di non riuscire a capire come qualcuno possa definirsi scettico e allo stesso tempo essere religioso: \u00abse si applica il dubbio a qualsiasi cosa... l'intera faccenda della religione \u00e8 ovviamente una fantasia\u00bb.\nNella sua poesia beat, \"Storm\", incentrata su una discussione tra Minchin e una giovane donna che crede in varie alternative New Age alla medicina farmaceutica, lui afferma: \u00abLa scienza regola le sue teorie in base a ci\u00f2 che osserva. La fede \u00e8 la negazione dell'osservazione, affinch\u00e9 il credo possa essere preservato\u00bb."}
{"id": "4187281", "revid": "599013", "url": "https://it.wikipedia.org/wiki?curid=4187281", "title": "Horst Freitag", "text": ""}
{"id": "4187282", "revid": "767487", "url": "https://it.wikipedia.org/wiki?curid=4187282", "title": "Micrococcaceae", "text": "Le Micrococcaceae sono una famiglia di batteri Gram-positivi, cocchi immobili, aerobi o anaerobi facoltativi, catalasi positivi.\nTassonomia.\nLa famiglia comprende i seguenti generi:\nCaratteristiche.\nI batteri di questa famiglia riducono i nitrati a nitriti e tollerano forti pressioni osmotiche causate da elevate concentrazioni di zucchero e sale. \nFermentano gli zuccheri con produzione di acido lattico oppure li utilizzano per via respiratoria. \nL'intervallo di temperatura ottimale per la crescita \u00e8 di 30-37 gradi, e di pH tra 5-9, hanno attivit\u00e0 proteolitiche, saccarolitiche e lipolitiche."}
{"id": "4187285", "revid": "767487", "url": "https://it.wikipedia.org/wiki?curid=4187285", "title": "Frank Castleman", "text": "Prese parte ai Giochi olimpici di Saint Louis 1904 in quattro diverse specialit\u00e0, vincendo la medaglia d'argento nei 200 metri piani con il tempo di 24\"9."}
{"id": "4187287", "revid": "599013", "url": "https://it.wikipedia.org/wiki?curid=4187287", "title": "Olivier Collarini", "text": "Partecip\u00f2 ai giochi della II Olimpiade di Parigi nel 1900 nelle gare di spada e fioretto. Nel fioretto fu eliminato ai quarti mentre nella spada fu eliminato in batteria."}
{"id": "4187290", "revid": "767487", "url": "https://it.wikipedia.org/wiki?curid=4187290", "title": "Her Lover's Honour", "text": "Her Lover's Honour \u00e8 un cortometraggio muto del 1909 scritto, diretto e interpretato da H.O. Martinek.\nIl film segna l'esordio cinematografico dell'attrice francese Ivy Martinek che aveva iniziato a lavorare fin da piccola nel circo. Suo fratello, regista del film, avrebbe girato con lei numerosi film, tutti prodotti dalla British &amp; Colonial Kinematograph Company.\nProduzione.\nIl film fu prodotto dalla British &amp; Colonial Kinematograph Company.\nDistribuzione.\nDistribuito dalla Cosmopolitan Films, usc\u00ec nelle sale cinematografiche britanniche nel settembre 1909."}
{"id": "4187293", "revid": "3115", "url": "https://it.wikipedia.org/wiki?curid=4187293", "title": "Carolina di Nassau-Usingen", "text": "Infanzia.\nCarolina nacque a Biebrich, nel Principato di Nassau-Usingen come secondogenita e prima figlia femmina di Carlo Guglielmo, Principe di Nassau-Usingen (1735\u20131803), e di sua moglie, la Contessa Carolina Felicita di Leiningen-Dagsburg (1734\u20131810), figlia di Cristiano Carlo Reinardo, Conte di Leiningen-Dagsburg-Heidesheim.\nMatrimoni.\nSpos\u00f2, il 2 dicembre 1786 a Biebrich, il Langravio Federico d'Assia-Kassel (1747\u20131837), figlio minore di Federico II, Langravio d'Assia-Kassel e della principessa Maria di Gran Bretagna, figlia di Giorgio II di Gran Bretagna.\nEbbero otto figli:"}
{"id": "4187295", "revid": "599013", "url": "https://it.wikipedia.org/wiki?curid=4187295", "title": "Emanuel Benda", "text": ""}
{"id": "4187296", "revid": "767487", "url": "https://it.wikipedia.org/wiki?curid=4187296", "title": "Azerbaigian ai XVIII Giochi olimpici invernali", "text": "L'Azerbaigian ha partecipato ai XVIII Giochi olimpici invernali di Nagano, che si sono svolti dal 7 al 22 febbraio 1998, con una delegazione di 4 atleti. \u00c8 stata la prima competizione di questo Stato come nazione indipendente ad un'olimpiade invernale."}
{"id": "4187298", "revid": "547034", "url": "https://it.wikipedia.org/wiki?curid=4187298", "title": "One Television", "text": "One TV (precedentemente nota come Super One Television) \u00e8 un'emittente televisiva maltese posseduta dal locale Partito Laburista. Ha iniziato le trasmissioni nel mese di marzo del 1994.\nMissione.\nONE Productions Ltd nacque per portare avanti la missione assicurata dal Partito Laburista alla Rainbow Productions, cio\u00e8 la produzione di contenuti audiovisivi generalisti per la popolazione maltese. Il palinsesto radio-televisivo includevano un misto di contenuti informativi, educativi e di intrattenimento, con lo scopo di garantire le migliori produzioni in termini qualitativi.\nStudi.\nL'emittente ha sede di amministrazione e centro di produzione nella citt\u00e0 di Marsa; possiede anche un'unit\u00e0 di produzione esterna, usata per la prima volta durante la festa del Partito Laburista il 1\u00ba maggio 1997.\nOne TV ha vinto anche le prime due edizioni del premio Emittente televisiva dell'anno nel 2006 e 2007."}
{"id": "4187299", "revid": "2026698", "url": "https://it.wikipedia.org/wiki?curid=4187299", "title": "Medaglia commemorativa per il 1000\u00ba anniversario di Kazan'", "text": "La medaglia commemorativa per il 1000\u00ba anniversario di Kazan' () \u00e8 stato un premio statale della Federazione Russa.\nStoria.\nLa medaglia \u00e8 stata istituita il 30 luglio 2005 per commemorare il millesimo anniversario della fondazione di Kazan', la capitale del Tatarstan, ed \u00e8 stata abolita il 7 settembre 2010.\nAssegnazione.\nLa medaglia veniva assegnata ai residenti di Kazan' che avessero combattuto nella Grande Guerra Patriottica del 1941-1945, ai lavoratori che avessero lavorato durante la grande guerra patriottica del 1941-1945 nella citt\u00e0 di Kazan' per almeno sei mesi o che abbiano ricevuto un ordine e una medaglia dell'Unione Sovietica per il loro lavoro nella grande guerra patriottica del 1941-1945, ai veterani del lavoro, e agli altri cittadini che hanno dato un contributo significativo allo sviluppo della citt\u00e0 di Kazan'."}
{"id": "4187300", "revid": "52372478", "url": "https://it.wikipedia.org/wiki?curid=4187300", "title": "Minore di una matrice", "text": ""}
{"id": "4187305", "revid": "599013", "url": "https://it.wikipedia.org/wiki?curid=4187305", "title": "Bohumil Jel\u00ednek", "text": ""}
{"id": "4187306", "revid": "119756508", "url": "https://it.wikipedia.org/wiki?curid=4187306", "title": "Lingua korana", "text": "La lingua korana o !ora \u00e8 una lingua estinta un tempo parlata nell'Africa sudoccidentale (Repubblica Sudafricana e in parte del Botswana), appartenente alla famiglia delle lingue \"khoisan\". La lingua era nota con altri nomi e grafie alternative (!ora, !kora, gorachouqua, koranna, koraqua).\nLa lingua korana veniva parlata dalla omonima popolazione (circa 10.000 nel 1972), stanziata nella regione del Capo occidentale nella Repubblica Sudafricana; risulta al giorno d'oggi estinta."}
{"id": "4187307", "revid": "599013", "url": "https://it.wikipedia.org/wiki?curid=4187307", "title": "Giuseppe Giurato", "text": "Partecip\u00f2 ai giochi della II Olimpiade di Parigi nel 1900 nelle gare di spada e fioretto. Nel fioretto fu eliminato in batteria mentre nella spada fu eliminato ai quarti."}
{"id": "4187308", "revid": "80339", "url": "https://it.wikipedia.org/wiki?curid=4187308", "title": "Lingua !ora", "text": ""}
{"id": "4187309", "revid": "345405", "url": "https://it.wikipedia.org/wiki?curid=4187309", "title": "!ora", "text": ""}
{"id": "4187311", "revid": "1494169", "url": "https://it.wikipedia.org/wiki?curid=4187311", "title": "Korana", "text": ""}
{"id": "4187318", "revid": "767487", "url": "https://it.wikipedia.org/wiki?curid=4187318", "title": "Vladislav Jel\u00ednek", "text": ""}
{"id": "4187319", "revid": "599013", "url": "https://it.wikipedia.org/wiki?curid=4187319", "title": "Giunio Fedreghini", "text": "Partecip\u00f2 ai giochi della II Olimpiade di Parigi nel 1900 nelle gare di spada, fioretto e sciabola. Nel fioretto e nella spada fu eliminato in batteria mentre nella sciabola fu eliminato in semifinale."}
{"id": "4187320", "revid": "124028066", "url": "https://it.wikipedia.org/wiki?curid=4187320", "title": "Samsung Galaxy Note II", "text": "Il Samsung Galaxy Note II N7100/N7105/N7108, chiamato pi\u00f9 comunemente Galaxy Note II, \u00e8 uno smartphone candybar prodotto da Samsung, a partire dalla fine del 2012, e messo in vendita da novembre dello stesso anno. \u00c8 disponibile in quattro colorazioni, grigio, bianco, marrone e blu. Fa parte della serie Samsung Galaxy, ed \u00e8 il successore del Samsung Galaxy Note. \nLa serie Note di Samsung, unica nel suo genere, \u00e8 caratterizzata dalla presenza di un pennino estraibile che consente di scrivere e disegnare a mano libera sullo schermo, sfruttando la tecnologia Wacom.\nA fine 2013 Samsung ha messo in commercio il suo successore, il Samsung Galaxy Note III.\n\u00c8 stato presentato da Samsung nell'agosto 2012 all'IFA di Berlino. Questa seconda versione del \"phablet\" (cos\u00ec chiamato perch\u00e9 un ibrido per dimensioni dello schermo, e funzioni, tra uno smartphone e un tablet), riprende le forme e le funzioni dello smartphone Samsung Galaxy S III aggiungendone per\u00f2 di nuove simili al tablet Samsung Galaxy Tab 2.\nLa commercializzazione \u00e8 iniziata nell'ottobre del 2012.\nCaratteristiche tecniche.\nHardware.\nIl Galaxy Note II \u00e8 dotato di un processore quad-core Exynos 4412 Quad da 1,6\u00a0GHz, 2GB di memoria RAM, HSDPA fino a 21 Mbit/s, (versione N7105) HSDPA fino a 42.2 Mbit/s, LTE fino a 100 Mbit/s, Wi-Fi a/b/g/n/ac. \u00c8 considerato il dispositivo mobile top di gamma del 2012 insieme al Galaxy S III e al Samsung Galaxy Tab 2.\n\u00c8 dotato di un display HD Super AMOLED da 5,5 pollici con risoluzione di 1280 \u00d7 720 pixel con 267 ppi con tecnologia sviluppata da Wacom che permette il funzionamento della S-Pen.\nLa S-Pen ha subito cambiamenti sia estetici che funzionali. \u00c8 pi\u00f9 sottile ed ergonomica, e con un tasto nettamente migliorato rispetto alla prima versione della stessa. Ora, quando si avvicina il pennino a meno di un centimetro, comparir\u00e0 un puntatore sul display che consente di avere una maggior precisione. Inoltre \u00e8 sensibile alla pressione, quindi quando la pressione sar\u00e0 maggiore, aumenter\u00e0 anche la dimensione del tratto.\nIn Cina \u00e8 stata commercializzata una versione Dual SIM del phablet in cui \u00e8 supportata una SIM in dimensione standard e una micro.\nSoftware.\nIl Galaxy Note II \u00e8 dotato di serie di Android Jelly Bean 4.1.1, ed \u00e8 aggiornabile alla versione Jelly Bean 4.1.2; a novembre \u00e8 iniziato il roll-out della versione Jelly Bean 4.3 nel mondo, infine \u00e8 stato aggiornato a 4.4.2 KitKat. \n\u00c8 dotato di Interfaccia proprietaria Samsung TouchWiz Nature UX, utilizzata anche su Samsung Galaxy Tab 2, Samsung Galaxy Tab, Samsung Galaxy S III e tutti gli altri prodotti della serie Galaxy, pi\u00f9 numerose applicazioni ottimizzate per l'uso con il pennino, come S Note."}
{"id": "4187321", "revid": "1318658", "url": "https://it.wikipedia.org/wiki?curid=4187321", "title": "Maria Vittoria Longhitano", "text": "Biografia.\nTrascorsa la sua infanzia a Nissoria in Sicilia, studia filosofia a Catania diventando docente nelle scuole superiori.\nDopo dieci anni di servizio come \"lay-minister\" (ministro laico), il 22 novembre del 2009, \u00e8 stata ordinata diacona della Chiesa vetero-cattolica.\nIl 22 maggio 2010 presso la chiesa anglicana di Ognissanti di Roma viene ordinata presbitera dal vescovo vetero-cattolico Fritz-Ren\u00e9 M\u00fcller, delegato della conferenza episcopale internazionale dell'Unione di Utrecht per l'Italia. \u00c8 stata Arcidiacona (Vicaria Episcopale), per pi\u00f9 di otto anni, della Chiesa Episcopale della Comunione Anglicana. \u00c8 diventata un volto noto per gli italiani grazie alla sua partecipazione a diverse trasmissioni televisive e radiofoniche, soprattutto come opinionista fissa di \"CR4 - La Repubblica delle Donne\" su Rete 4 (2018-2020). Gi\u00e0 nel 2010 aveva attirato l'attenzione sulla questione dei diritti civili, unendo due coppie omosessuali in matrimonio a Cormano.\nHa scritto un libro insieme a Daniela Tuscano: \"Femmine e preti non sono poeti\".\nDal 2008 \u00e8 sposata con Andrea e ha una figlia.\nNel maggio 2021 \u00e8 stata consacrata vescova ed \u00e8 la responsabile della Provincia d'Italia all'interno della \"The Anglican Free Communion International\", una Comunione Internazionale di Chiese, prevalentemente di orientamento \"anglo-cattolico\". \u00c8 stata la prima donna italiana in assoluto a essere stata eletta consacrata vescova. \u00c8 quindi vescova della Inclusive Anglican Episcopal Church, diocesi italiana dell'Anglican Free Communion International, pastora della Comunit\u00e0 \"Madonna del Carmelo\" in Catania, \u00e8 responsabile della Fraternit\u00e0 Carmelitana ecumenica \"Santa Maria del Monte Carmelo\", counselor a orientamento pastorale e direttrice dell'Istituto di Formazione \"E. Stein\" per la leadership nella Chiesa.\nAttivit\u00e0 pastorale.\nHa esercitato il suo ministero anche come ospite fissa in trasmissioni di intrattenimento, diventando un volto noto per gli italiani grazie alla sua partecipazione a diverse trasmissioni televisive e radiofoniche, soprattutto come opinionista fissa della Repubblica delle Donne, prima su Italia uno e poi, in prima serata, su Canale Cinque."}
{"id": "4187325", "revid": "599013", "url": "https://it.wikipedia.org/wiki?curid=4187325", "title": "Ladislav Jetel", "text": ""}
{"id": "4187326", "revid": "435108", "url": "https://it.wikipedia.org/wiki?curid=4187326", "title": "Pallanuotista", "text": ""}
{"id": "4187330", "revid": "767487", "url": "https://it.wikipedia.org/wiki?curid=4187330", "title": "The Missouri Traveler", "text": "The Missouri Traveler \u00e8 un film statunitense del 1958 diretto da Jerry Hopper.\n\u00c8 un film western a sfondo drammatico, con protagonisti Brandon De Wilde, Lee Marvin e Gary Merrill. \u00c8 basato sul romanzo di John Burress.\nProduzione.\nIl film, diretto da Jerry Hopper su una sceneggiatura di Norman S. Hall con il soggetto di John Burress, fu prodotto da Lowell J. Farrell e Patrick Ford per la C.V. Whitney Pictures e girato nei Warner Brothers Burbank Studios a Burbank in California\nDistribuzione.\nIl film fu distribuito negli Stati Uniti dal 21 gennaio 1958 al cinema dalla Buena Vista Film Distribution Company. \u00c8 stato distribuito anche in Finlandia con il titolo \"Missourin kulkuri\".\nPromozione.\nLa tagline \u00e8: \"This is Your Kind of Movie About Your Kind of Guy!\"."}
{"id": "4187331", "revid": "599013", "url": "https://it.wikipedia.org/wiki?curid=4187331", "title": "Otello Santelli", "text": "Partecip\u00f2 ai giochi della II Olimpiade di Parigi nel 1900 nella gara di sciabola per maestri, dove fu eliminato in semifinale."}
{"id": "4187332", "revid": "599013", "url": "https://it.wikipedia.org/wiki?curid=4187332", "title": "Franti\u0161ek Jir\u00e1sek", "text": ""}
{"id": "4187335", "revid": "599013", "url": "https://it.wikipedia.org/wiki?curid=4187335", "title": "Josef Kopeck\u00fd", "text": ""}
{"id": "4187337", "revid": "767487", "url": "https://it.wikipedia.org/wiki?curid=4187337", "title": "Michael Faber", "text": ""}
{"id": "4187339", "revid": "725642", "url": "https://it.wikipedia.org/wiki?curid=4187339", "title": "K 132", "text": ""}
{"id": "4187340", "revid": "287204", "url": "https://it.wikipedia.org/wiki?curid=4187340", "title": "Halo (album)", "text": ""}
{"id": "4187342", "revid": "287204", "url": "https://it.wikipedia.org/wiki?curid=4187342", "title": "Allen Barbre", "text": "Carriera professionistica.\nGreen Bay Packers.\nbarbre fu scelto nel corso del quarto giro del Draft 2007 dai Green Bay Packers. Nella sua stagione da rookie disput\u00f2 sette partite, nessuna delle quali come titolare. In tre stagioni coi Packers, Barbre fatic\u00f2 a trovare una collocazione nella squadra. Schierato come guardia sinistra nelle prime due stagioni, Barbre non riusc\u00ec ad imporsi come titolare, venendo provato come tackle sinistro nel 2009. Allen inizi\u00f2 la stagione come titolare ma dopo alcune prestazioni opache perse tale posto.\nSeattle Seahawks.\nNella stagione 2010, Barbre pass\u00f2 ai Seattle Seahawks con cui disput\u00f2 3 partite, senza mai partire come titolare. Dopo una breve parentesi senza mai scendere in campo coi Miami Dolphis, nel 2011 torn\u00f2 ai Seahawks, disputando tre partite in quella stagione."}
{"id": "4187344", "revid": "827882", "url": "https://it.wikipedia.org/wiki?curid=4187344", "title": "Music Club", "text": "Music Club \u00e8 un magazine musicale fondato a Fermo nel 1989 ed \u00e8 stata la prima rivista musicale italiana a diffusione gratuita. Il magazine, tratta principalmente di concerti, live set, festival musicali e locali, con una copertura distributiva ed informativa a carattere nazionale.\nTra i collaboratori della rivista sono da ricordare Alessandro Bolli con lo pseudonimo di The Raven, Dj Balli, Vanni Fabbri con lo pseudonimo di Moonfish e Paolo F. Bragaglia\nStoria della rivista.\nMusic Club nasce come rivista indipendente nel 1989 sotto la direzione editoriale di Luciano Massetti, con l'intento di fare un magazine a distribuzione gratuita che fosse in grado di dare informazioni a carattere nazionale su tutti i concerti ed i festival italiani, dai pi\u00f9 piccoli ai pi\u00f9 grandi. Il primo numero usc\u00ec nel gennaio del 1989 ed inizialmente venne distribuito solo a carattere regionale, diffondendosi poi rapidamente su gran parte di locali e festival che si occupavano di attivit\u00e0 musicali e concerti. La registrazione al Tribunale di Fermo fu fatta poi nel febbraio del 1991.\nLa rivista, dalla sua nascita ad oggi, ha sempre conservato grossomodo la stessa struttura e veste grafica. Le prime pagine sono dedicate alla recensione delle novit\u00e0 discografiche. A seguire ci sono le pagine dedicate ai programmi dei live club e dei festival italiani, per poi trovare recensioni e storia dei gruppi musicali in tourn\u00e9e o con attivit\u00e0 live nella penisola. Quest'ultima sezione occupa oltre la met\u00e0 delle attuali 50 pagine circa di cui la rivista \u00e8 composta."}
{"id": "4187345", "revid": "767487", "url": "https://it.wikipedia.org/wiki?curid=4187345", "title": "Bomba guidata", "text": "Una bomba guidata (anche nota come bomba intelligente o in terminologia anglosassone smart bomb) \u00e8 una bomba aeronautica progettata per colpire con precisione uno specifico bersaglio e minimizzare i danni a quanto \u00e8 estraneo al suo obiettivo. Poich\u00e9 gli effetti delle armi esplosive diminuiscono con il cubo della distanza, anche piccoli miglioramenti nella precisione, e quindi nella riduzione degli errori, aumentano la possibilit\u00e0 di colpire bersagli efficacemente pur impiegando bombe pi\u00f9 piccole. Di conseguenza l'adozione di bombe guidate diminuisce la necessit\u00e0 di colpire ripetutamente lo stesso bersaglio per distruggerlo, con ci\u00f2 riducendo i rischi per gli aviatori e la quantit\u00e0 di danni collaterali, il termine militare coniato per descrivere gli effetti non voluti in prossimit\u00e0 dei bersagli.\nNella terminologia militare anglosassone le bombe guidate vengono identificate con la sigla GBU (dalle iniziali di \"guided bomb unit\") e sono una delle tipologie della pi\u00f9 vasta famiglia delle \"precision-guided munition\" (PGM).\nLa creazione di munizioni di precisione guidate ha portato a rinominare retroattivamente le bombe aeree di epoca precedente con il nome di bombe a caduta libera o bombe non guidate o \"bombe stupide\"."}
{"id": "4187349", "revid": "21880", "url": "https://it.wikipedia.org/wiki?curid=4187349", "title": "Menyanthes", "text": ""}
{"id": "4187351", "revid": "125698681", "url": "https://it.wikipedia.org/wiki?curid=4187351", "title": "Georges Maurice Jean Blanchard", "text": "Biografia.\nNacque ad Orl\u00e9ans il 9 dicembre 1877, si arruol\u00f2 volontario entrando all'\u00c9cole Polytechnique di Parigi nel 1897 frequentando successivamente la Scuola di applicazione di artiglieria e genio, nel 1899. Nel 1913 frequent\u00f2 la Scuola superiore di guerra, ed allo scoppio della prima guerra mondiale prestava servizio come capitano presso il 56\u00ba Reggimento d'artiglieria.\nPartecip\u00f2 alle battaglie di Morhange, Lun\u00e9ville, Gerb\u00e9villers, della Wo\u00ebvre, e di Ypres, e nel marzo del 1915 entr\u00f2 presso lo Stato maggiore del XVI Corpo d'armata, passando a quello della Ie Arm\u00e9e nel mese di luglio. Durante il servizio sul fronte occidentale ricevette due citazioni al valore e la promozione a maggiore per meriti di guerra, entrando a far parte dello Stato maggiore del generale Joffre comandante supremo dell'esercito francese. Nel marzo 1918 viene colpito dai gas asfissianti durante un attacco tedesco. \nDopo la fine delle ostilit\u00e0 continu\u00f2 la sua carriera militare, divenendo dapprima colonnello del 181\u00ba Reggimento d'artiglieria e poi Sottocapo di Stato maggiore dell'Arm\u00e9e du Rhin il 25 novembre 1927, mantenendo questo incarico fino al 12 maggio 1930. Durante lo svolgimento di tale incarico fu promosso generale di brigata nell'agosto 1929.\nDal 12 maggio 1930 ricopr\u00ec l'incarico di Capo di stato maggiore del generale Adolphe Guillaumat, allora membro del Conseil sup\u00e9rieur de la guerre, mantenendolo fino al 27 dicembre 1932. In quella stessa data fu promosso generale di divisione, assumendo il comando dell'artiglieria della 2\u00aa Regione militare. Il 17 maggio 1935 diviene generale di corpo d'armata ed assume il comando della 7\u00aa Regione militare, con Quartier generale a Besan\u00e7on, incarico che mantenne fino al 1938. L'11 febbraio di quell'anno fu nominato alla direzione del Centro degli Alti Studi Militari (Centre des hautes \u00e9tudes militaires), assumendo anche quella di Ispettore generale dei centri di insegnamento militare. Contemporaneamente divenne membro del Conseil Sup\u00e9rieur de la Guerre e ottenne la promozione al grado di generale d'armata.\nLa seconda guerra Mondiale.\nIl 2 settembre 1939, all'indomani dello scoppio della guerra, assunse il comando della Ie Arm\u00e9e, con Quartier generale a Cambrai. Questa grande unit\u00e0 faceva parte del 1\u00ba Gruppo di armate al comando del generale Gaston Billotte.\nIl 10 maggio 1940 scatt\u00f2 l'offensiva tedesca ad ovest e la Ie Arm\u00e9e, in ossequio al Piano Dyle-Breda emanato dal generale Maurice Gamelin penetr\u00f2 in Belgio, avanzando di circa 25 miglia, prima di scontrarsi con la 6\u00aa Armata tedesca del generale Walther von Reichenau.\nLa Ie Arm\u00e9e si batte contro le forze blindate tedesche, dapprima nella battaglia di Hannut, e successivamente in quella di Gembloux, che si chiuse con una vittoria tattica francese per essere poi costretta a ripiegare su Lilla, in seguito alla ritirata messa in atto delle altre grandi unit\u00e0 francesi, partecipando alla battaglia di Lilla, e subito dopo iniziando il ripiegamento verso i porti del Canale della Manica.\nIl 23 maggio 1940 egli fu chiamato a sostituire il generale Billotte, deceduto in un incidente stradale, al comando del 1\u00ba Gruppo di armate francesi. Fu il primo generale alleato ad apprendere del messaggio radio mandato dal Re Leopoldo del Belgio in cui si annunciava l'intenzione dell'esercito belga di arrendersi ai tedeschi. Le truppe belghe, ormai allo stremo e quasi senza munizioni, si arresero ufficialmente il 28 maggio successivo. La trasmissione radio venne captata dal servizio di ascolto radio francese diretto dal colonnello Thierry, e con la resa dell'esercito belga la situazione del 1\u00ba Gruppo di Armate divenne insostenibile tanto che 29 maggio 1940 il suo comando fu ufficialmente sciolto.\nL'ultima parte della carriera.\nColleghi britannici, come il Generale Alan Brooke, annotarono severamente che durante quei giorni lui \"merely existing and hardly aware of what was going on around him\" (\"esisteva soltanto ed era appena consapevole di quello che stava avvenendo attorno a lui\"), ed inoltre che era completamente sconcertato ed incapace di emettere ordini. Il 29 maggio un inferocito Brooke minacci\u00f2 di arrestarlo in caso gli ordini da lui emanati contravvenissero con lo svolgimento dell'evacuazione verso l'Inghilterra delle truppe anglo-francesi, diretta dallo stesso Brooke. Intrappolato nella sacca di Dunkerque assieme alle sue truppe, lasci\u00f2 la Francia a bordo di un cacciatorpediniere francese il 1\u00ba giugno 1940, sbarcando successivamente in Inghilterra.\nRientrato in Patria nel giugno 1940, in quello stesso mese fu insignito della Gran Croce di Cavaliere della Legion d'onore dal primo ministro francese Paul Reynaud, su raccomandazione del generale Maxime Weygand, in merito alle sue azioni che permisero l'evacuazione di un cos\u00ec alto numero di soldati francesi da Dunkerque.\nSotto il regime di Vichy venne nominato Ispettore della 9\u00aa e 12\u00aa Regione militare, mantenendo tale incarico dal 6 luglio al 29 agosto 1940. Transitato nei ruoli della riserva il 20 agosto, and\u00f2 ufficialmente in pensione alla fine dello stesso anno. Si spense a Neuilly-sur-Seine il 23 novembre 1954, totalmente dimenticato..\nCuriosit\u00e0: Un Capitano Blanchard viene citato nel film \"Crimen\" (1960) del regista Mario Camerini, dall'attore Alberto Sordi nei panni del Commendator Alberto Franzetti, quale inventore nel 1924 di un celebre sistema di gioco vincente alla Roulette chiamato appunto \"Passo del Capitano\"."}
{"id": "4187352", "revid": "767487", "url": "https://it.wikipedia.org/wiki?curid=4187352", "title": "Anime sporche", "text": "Anime sporche (\"Walk on the Wild Side\") \u00e8 un film statunitense del 1962 diretto da Edward Dmytryk.\n\u00c8 un film drammatico con protagonisti Laurence Harvey, Capucine e Jane Fonda. \u00c8 basato sul romanzo del 1956 \"A Walk on the Wild Side\" di Nelson Algren.\nTrama.\nIl giovane texano Dove Linkhorn decide di abbandonare la sua patria per andare a New Orleans, per trovare l'amore della sua vita, Hallie Gerard. Durante il viaggio incontra una giovane vagabonda di nome Kitty; come gioco del destino anche lei si vuole dirigere a New Orleans. Tra i due durante il viaggio nasce una buona amicizia, ma Kitty s'innamora di Dove, che la respinge e le confessa di essere innamorato di Hallie.\nArrivati in New Orleans, la coppia si ferma in una tavola calda, gestita da Teresina Vidaverri. I due vi erano entrati perch\u00e9 Dove era attratto dall'odore del chili. Kitty \u00e8 gelosa di Teresina ed \u00e8 convinta che voglia portarle via Dove. Verso la chiusura, Kitty finge un malore per derubare Teresina. Usciti, Dove scopre che Kitty ha rubato a Teresina un rosario, cos\u00ec Dove lascia Kitty per la sua strada.\nTornato al locale, consegna il rosario a Teresina. Il giovane racconta la sua storia e il motivo per cui si trova a New Orleans. Teresina decide di aiutarlo offrendogli un lavoro come tuttofare e gli d\u00e0 dei soldi per scrivere un annuncio personale per trovare Hallie.\nHallie \u00e8 una artista che per povert\u00e0 \u00e8 diventata una prostituta, poi accolta da Jo Courtney (Barbara Stanwyck), una gestrice di un bordello e di un giro di traffici. Jo \u00e8 possessiva nei confronti di Hallie, lasciando intendere che la donna \u00e8 innamorata della ragazza. Hallie \u00e8 una privilegiata all'interno della casa e sfida le prepotenze di Oliver, uno dei scagnozzi di Jo, che maltratta spesso le povere ragazze del bordello. Un'amica di Hallie, leggendo l'annuncio, chiama Dove e gli indica la via. Dove arriva al bordello, e incontra Hallie. Sorpresa, ella gli racconta la sua vita, la povert\u00e0, la fame e la solitudine.\nIl loro incontro viene per\u00f2 interrotto da Jo che minaccia Hallie intimandole di non vederlo mai pi\u00f9. Ma Hallie disubbidisce, incontra Dove e tra i due rinasce l'amore. Dove fa grandi progetti: affitta una casa e chiede a Hallie di sposarlo. Hallie, per non ingannare Dove, con un messaggio lo lascia e Dove scappa deluso. Al bordello c'\u00e8 una nuova arrivata, Kitty, scoperta dagli scagnozzi di Jo in galera. La giovane era stata arrestata per vagabondaggio. Dove continua la sua vita come aiutante di Teresina ma vuole abbandonare New Orleans per tornare in Texas. La donna lo supplica di restare e di combattere per il suo amore, e gli confessa anche il suo amore per lui. Dove raggiunge il bordello dove incontra Kitty e scopre che \u00e8 diventata una prostituta. Quindi raggiunge Hallie, ma lei lo maltratta e gli dice che deve pagare per stare con lei. Dove paga e si dirigono in camera di lei, ma la donna, innamorata, non riesce a fingere. Dove decide di scappare con Hallie e sposarla. Ma Jo interviene e minaccia di denunciare Dove; si viene a infatti scoprire che Kitty \u00e8 minorenne, ed \u00e8 un reato portare una minorenne tra uno stato e l'altro. In pi\u00f9 si aggiunge una calunnia per la quale avrebbe violentato Kitty. Dove per\u00f2 decide comunque di portare via Hallie ma viene aggredito e picchiato dagli scagnozzi di Jo e abbandonato sulla strada. Kitty, che ha assistito alla scena, pentita del male che ha fatto, va ad aiutarlo.\nKitty porta su volere di Dove a casa di Teresina, la donna cerca di convincere la giovane di portare Hallie.\nKitty ritorna al bordello, racconta a Hallie tutto quel che \u00e8 successo, prima Hallie non \u00e8 convinta dalle parole delle giovane, ma poi capisce che la ragazza \u00e8 in buona fede. Kitty scende nel salotto, crea un diversivo per fare scappare Hallie sorvegliata da Oliver. Hallie raggiunge Dove che gli confessa il suo amore per lui. Intanto al bordello, Oliver ottiene con la forza la confessione di Kitty.\nJo arriva al locale con i suoi scagnozzi tra cui Oliver armato di pistola, Hallie affronta la donna, ma con la forza raggiungono la stanza di Dove. Dove affronta Oliver, ma parte un colpo che uccide Hallie. Jo e i suoi scagnozzi scappano, mentre Dove rimane l\u00ec con il suo amore perduto tra le sue braccia.\nProduzione.\nIl film, diretto da Edward Dmytryk su una sceneggiatura di John Fante e Edmund Morris con il soggetto di Nelson Algren (autore del romanzo), fu prodotto da Charles K. Feldman per la Columbia Pictures Corporation tramite la Famartists Productions S.A. e girato a New Orleans in Louisiana. La sequenza di apertura dei crediti, creata da Saul Bass, \u00e8 forse la parte pi\u00f9 famosa del film; in essa un gatto nero si aggira in un paesaggio urbano e attacca briga con un altro gatto bianco. Alla fine del film lo stesso gatto nero si avvicina al titolo di un giornale secondo il quale le persone che gestivano il bordello sono state arrestate e condannate a molti anni di carcere. La canzone \"Walk on the Wild Side\" del titolo fu nominata per un Academy Award nella categoria Oscar alla migliore canzone. La nomination and\u00f2 a Elmer Bernstein, che compose la musica, e a Mack David, che era il paroliere.\nDistribuzione.\nIl film fu distribuito negli Stati Uniti dal 21 febbraio 1962 al cinema dalla Columbia Pictures. \u00c8 stato poi pubblicato in DVD negli Stati Uniti dalla Columbia TriStar Home video nel 2004.\nAlcune delle uscite internazionali sono state:\nPromozione.\nLe tagline sono:\nCritica.\nSecondo il Morandini sussistono \"nomi celebri nel cast per un film nullo\"."}
{"id": "4187354", "revid": "36426", "url": "https://it.wikipedia.org/wiki?curid=4187354", "title": "Ceramica greco-orientale", "text": "La denominazione ceramica greco-orientale o impropriamente ceramica ionica descrive con un termine moderno gli oggetti ceramici prodotti dalle popolazioni greche che occupavano la zona occidentale della Turchia, anticamente suddivise in eoliche al nord, ioniche nella zona intermedia e doriche al sud, e le isole vicine.\nLo stile greco-orientale per eccellenza \u00e8 lo stile delle capre selvatiche (\"Wild Goat Style\") precedentemente definito \"rodio-milese\" con un'espressione caduta in disuso a seguito del riconoscimento della scarsa rilevanza delle produzioni rodie in questo ambito. La tecnica a figure nere \u00e8 impiegata prevalentemente nella Ionia settentrionale e spesso non in modo esclusivo, ma affiancata dalla tradizionale tecnica a risparmio; nella parte meridionale della regione la si trova nelle coppe dei Piccoli maestri ionici e nelle situle di Daphnai. Altre figure nere al nord si trovano nella ceramica clazomenia, mentre la ceramica di Fikellura (seconda met\u00e0 del VI secolo a.C.), ormai pressoch\u00e9 unanimemente ritenuta di origine milesia, sostituisce le figure nere con la tecnica a risparmio tradizionale.\nSviluppo e localizzazione.\nNel panorama della ceramica greca dominato da Atene e Corinto la Grecia orientale si allontana dallo stile geometrico solo nel secondo quarto del VII secolo a.C. per acquisire, inizialmente a sud, dove il principale centro produttivo era Mileto, e in un modo pressoch\u00e9 privo di passaggi intermedi, un aspetto orientalizzante chiamato stile delle capre selvatiche, il quale sembra svilupparsi da modelli tessili pi\u00f9 che metallici, come invece accadeva a Corinto, e che si diffonder\u00e0 in tutta la regione. Se il periodo medio dello stile ha il suo centro produttivo a Mileto, il periodo recente, caratterizzato dalla presenza delle incisioni, derivate da Corinto insieme agli animali e agli ornamenti di riempimento, si diffonde a partire dalla Ionia settentrionale, forse in modo indipendente dallo stile medio del sud, al quale sembra sovrapporsi. Nella Ionia settentrionale uno dei centri di produzione ceramica pi\u00f9 importanti si trova a Clazomene o nelle sue vicinanze ed \u00e8 in questo ambito che si sviluppa la ceramica clazomenia la quale si rivolger\u00e0 presto a modelli attici. Le esportazioni della ceramica prodotta in questa regione erano notevoli soprattutto verso oriente.\nLa ceramica di Fikellura si sviluppa sempre a Mileto forse come evoluzione del precedente stile delle capre selvatiche, bench\u00e9 non esistano validi contesti archeologici per quest'ultimo a Mileto, posteriori al 600 a.C., che possano confermarlo.\nLa ceramica chiota, caratterizzata dall'ingubbiatura bianca e dalla forma a calice del vaso, si sviluppa dal medio stile delle capre selvatiche a partire dal 600 a.C.; figure animali o umane senza eccessiva ornamentazione di riempimento vengono rappresentate allontanandosi dalla tradizionale tecnica a risparmio utilizzando una vivace policromia e a volte le figure nere. Non tutta la produzione di Chio tuttavia si mantiene a questi livelli. Fu largamente esportata dando luogo a fenomeni imitativi.\nUn gruppo a parte \u00e8 costituito dalle idrie ceretane che presentano caratteristiche greco-orientali e iscrizioni in alfabeto ionico, ma che furono probabilmente prodotte in Etruria da artigiani provenienti dalla Ionia settentrionale.\nCoppe ioniche.\nTra le coppe greco-orientali si distinguono la coppa a uccelli con i suoi derivati, di produzione prevalentemente settentrionale, sviluppatasi dal kotyle privo di orlo separato, e la coppa ionica con labbro separato e decorazione a semplici fasce, la quale sopravvive con piccoli cambiamenti fino alla met\u00e0 del VI secolo a.C. (le coppe di Vroulia ne sono un esempio).\nLe coppe ioniche sono generalmente decorate con fasce a risparmio all'altezza delle anse e sul labbro; un piccolo gruppo di esemplari del VII secolo a.C. usa invece fasce bianche e rosse alternate su fondo nero. All'inizio del VI secolo a.C. la decorazione a fasce pu\u00f2 invadere la parte interna del labbro o l'intera ciotola, mentre l'esterno del labbro, ormai pi\u00f9 ampio, pu\u00f2 essere decorato con ghirlande di foglie di mirto.\nNella prima met\u00e0 del VI secolo a.C. inizia a svilupparsi, parallelamente a quanto avviene nella ceramica attica a figure nere, la lip cup dei Piccoli maestri ionici.\nSi trovano anche alcune coppe con ornamenti plastici in bassorilievo in una sorta di fregio tra le anse. Le coppe ioniche appartengono generalmente al sud della regione dove Samo, come risulta dall'analisi dell'argilla, sembra particolarmente attiva per questo tipo di produzione.\nL'evoluzione della coppa greco-orientale termina con la fine del VI secolo a.C."}
{"id": "4187357", "revid": "46291", "url": "https://it.wikipedia.org/wiki?curid=4187357", "title": "Centaurea stoebe", "text": "La centaurea dei prati steppici (nome scientifico Centaurea stoebe ) \u00e8 una pianta erbacea, angiosperma dicotiledone, appartenente alla famiglia delle Asteraceae.\nEtimologia.\nIl nome generico (\"Centaurea\") deriva dal Centauro Chirone. Nella mitologia greca si racconta che Chirone, ferito ad un piede, guar\u00ec medicandosi con una pianta di fiordaliso. L'epiteto specifico di questa pianta (\" stoebe \") ha una etimologia un po' incerta. Lo scrittore e naturalista romano Plinio (Como, 23 \u2013 Stabia, 79) con il vocabolo \"\u201dstoebe\u201d\" cita una pianta non meglio identificata chiamata anche \"\u201dpheos\u201d\"; ma lo stesso nome ( \"\u201dstoibe\u201d\") venne usato anche dal medico, botanico e naturalista greco della Roma antica Dioscoride (Anazarbe, 40 \u2013 90) indicando la specie \"Poterium spinoso\" (ora appartenente al genere \"Sarcopoterium\" con il nome di \"Sarcopoterium spinoso\").\nIl binomio scientifico della pianta di questa voce \u00e8 stato proposto per la prima volta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nL'altezza di queste piante varia da 2 a 6 dm (massimo 12 dm). La forma biologica \u00e8 emicriptofita bienne (H bienn), ossia sono piante con gemme svernanti al livello del suolo e protette dalla lettiera o dalla neve; si distinguono dalle altre per il ciclo vitale di tipo biennale. Tutta la pianta \u00e8 verde con un tomento ragnateloso effimero.\nRadici.\nLe radici sono secondarie da fittone.\nFoglie.\nLe foglie si distinguono in foglie basali e foglie cauline; in genere si presentano da grigio-vardastre a aracnoidee.\nInfiorescenza.\nLe infiorescenze sono formate da numerosi capolini in formazione corimbosa. I capolini sono formati da un involucro composto da diverse squame disposte in modo embricato e ravvicinato (le appendici si toccano o si sovrappongono) al cui interno un ricettacolo fa da base ai fiori. La forma dell'involucro \u00e8 in genere ovoidea; nella parte alta si apre ed acquista una forma emisferica (diametro di 12\u00a0mm e oltre). Le squame sono dotate di un'appendice interamente bruno chiara portante 6 \u2013 12 ciglia per lato di colore pi\u00f9 chiaro (le ciglia sono lunghe 1,5 \u2013 2,5\u00a0mm e superano la parte indivisa della squama); le ciglia sono strettamente concresciute alla base; le squame sono inoltre dotate di una nervatura centrale. Diametro dei capolini: 15 \u2013 25\u00a0mm. Diametro dell'involucro: 8 \u2013 13\u00a0mm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi (in particolare quelli centrali), tetra-ciclici (sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono degli acheni con pappo. Gli acheni sono lunghi 3 \u2013 3,5\u00a0mm, mentre il pappo \u00e8 lungo fino a 1\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la pianta di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la sottospecie \"pennata\" appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa \" Centaurea stoebe \" appartiene al gruppo delle centauree le cui brattee (o squame) dell'involucro terminano con una appendice decorrente, ossia non \u00e8 chiaramente separata (tramite una strozzatura) dal corpo sottostante della squama e all'apice \u00e8 presente una singola spina oppure le brattee sono inermi (in base alla suddivisione proposta da Pignatti). Questa suddivisione comunque \u00e8 priva di valore tassonomico ma puramente di comodo dato il grande numero di specie spontanee presenti sul territorio italiano.\nQuesti caratteri sono condivisi con le seguenti specie (sono indicati alcuni caratteri distintivi per ogni specie):\nA questo gruppo sono da aggiungere altre due specie (secondo la \"Flora d'Italia\" \"C. ilvensis\", \"C. aetaliae\" e \"C. litigiosa\" formano un gruppo di specie i cui rapporti sono da chiarire):\nIl numero cromosomico di \"C. stoebe \" \u00e8: 2n = 18 e 36.\nVariabilit\u00e0.\nLa tassonomia di questa specie \u00e8 rimasta confusa per diversi anni a causa della forte variabilit\u00e0 di alcuni suoi caratteri (vedi paragrafo seguente). Spesso per questa entit\u00e0 sono stati usati diversi nomi alternativi: \"C. rhenana\", \"C. maculosa\" e \"C. biebersteinii\". Manca ancora uno studio approfondito e completo su questo gruppo. Attualmente (secondo alcune checklist) in \"C. stoebe \" sono incluse anche le seguenti specie:\nLa \"Centaurea stoebe\" \u00e8 una specie molto variabile. I caratteri pi\u00f9 soggetti a variabilit\u00e0 sono il colore e l'aspetto delle appendici delle squame dell'involucro, la lunghezza del pappo, la disposizione delle squame (l'apice dell'appendice della squama sottostante pu\u00f2 ricoprire variamente la squama soprastante).\nSandro Pignatti nella sua opera \u201cFlora d'Italia\u201d (prima edizione 1982) descrive diverse entit\u00e0 ora considerate incluse nella specie di questa voce. Queste entit\u00e0 anche se non hanno nessun valore tassonomico vengono ugualmente descritte qui sotto a puro scopo documentativo.\nSottospecie.\nLe seguenti sottospecie sono riconosciute valide per questa specie:\nSinonimi e nomi obsoleti.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nNomi obsoleti.\nL'elenco seguente indica alcuni nomi della specie di questa voce non ritenuti pi\u00f9 validi (tra parentesi il taxon a cui si riferisce eventualmente il nome obsoleto):\nAltre notizie.\nNomi comuni.\nLa centaurea dei prati steppici in altre lingue viene chiamata nei seguenti modi:\nInvasivit\u00e0.\nIn alcune aree degli USA la specie \" Centaurea stoebe \" \u00e8 considerata invasiva. Da alcuni studi fatti sembra che il successo di alcune piante invasive sia dovuto in parte al fatto che gli organismi nativi non siano capaci di far fronte a cambiamenti chimici del terreno causati dalle specie invasive; nel presente caso si \u00e8 riscontrato che l'essudato (catechina) delle radici di \" Centaurea stoebe \" impedisce la nitrificazione del terreno mettendo quindi in difficolt\u00e0 le specie native."}
{"id": "4187362", "revid": "199745", "url": "https://it.wikipedia.org/wiki?curid=4187362", "title": "Centaurea dei prati steppici", "text": ""}
{"id": "4187364", "revid": "265038", "url": "https://it.wikipedia.org/wiki?curid=4187364", "title": "Pallamano Secchia", "text": ""}
{"id": "4187371", "revid": "765341", "url": "https://it.wikipedia.org/wiki?curid=4187371", "title": "Serie A2 2012-2013 - Girone C (pallamano maschile)", "text": ""}
{"id": "4187372", "revid": "692467", "url": "https://it.wikipedia.org/wiki?curid=4187372", "title": "Ceramica ionica", "text": ""}
{"id": "4187374", "revid": "124808", "url": "https://it.wikipedia.org/wiki?curid=4187374", "title": "Timothy Minchin", "text": ""}
{"id": "4187376", "revid": "637047", "url": "https://it.wikipedia.org/wiki?curid=4187376", "title": "Consorti dei sovrani di Gran Bretagna", "text": ""}
{"id": "4187379", "revid": "1305772", "url": "https://it.wikipedia.org/wiki?curid=4187379", "title": "Punk Is Dead", "text": "Punk Is Dead \u00e8 un album di cover del gruppo musicale pop punk Vanilla Sky, messo in commercio solamente in Giappone."}
{"id": "4187380", "revid": "767487", "url": "https://it.wikipedia.org/wiki?curid=4187380", "title": "Le stagioni del nostro amore (film)", "text": "Le stagioni del nostro amore \u00e8 un film del 1966 diretto da Florestano Vancini.\nTrama.\nVittorio Borghi \u00e8 un giornalista quarantenne in crisi esistenziale, a causa soprattutto del rapporto sentimentale con una giovane ragazza, Elena, e della rottura definitiva con la moglie Milena. Decide, quindi, di ritornare nella citt\u00e0 della sua giovinezza, Mantova, citt\u00e0 che aveva voluto abbandonare alla ricerca della realizzazione professionale. Qui incontra gli amici del padre, i compagni di scuola e della Resistenza, coi quali aveva condiviso anche le dure lotte politiche del dopoguerra. Gli eventi passati rievocati sembrano riaccendere le passioni e le emozioni della giovinezza. Ma tuttavia, gradualmente, Vittorio acquisisce consapevolezza di come quelle stesse persone siano mutate, dai vecchi ideali politici ormai lontane, se non addirittura indifferenti. Anch'egli ne condivide la disillusione e la rassegnazione. Percepisce infine quanto ormai sia conclamata la loro reciproca estraneit\u00e0.\nIl pellegrinaggio nei luoghi della giovent\u00f9 si conclude amaramente in riva al Po, in una balera dove un gruppo di ragazzi e ragazze riescono a far funzionare un juke-box, allegri e spensierati, lontani nei modi e nei pensieri dalla giovent\u00f9 alla quale Vittorio apparteneva.\nLa lavorazione del film.\nQuando il film fu rifiutato da Dino De Laurentiis, che per acconsentire a un finanziamento auspicava la cancellazione delle tematiche pi\u00f9 politiche, Vancini e Mario Gallo costituirono la casa di produzione che dalle iniziali dei loro cognomi prese il nome di Ga.Va. Cinematografica. Il preventivo di 70/75 milioni fu contenuto per prestazioni amichevoli di Enrico Maria Salerno e altri attori, del montatore e di altri componenti del cast. Le riprese iniziarono a Mantova il 14 dicembre 1965 e l'anteprima fu a Bologna il 24 marzo 1966. Il film fu oggetto di censura tanto che una prima versione fu vietata ai minori di diciott'anni, una seconda ai minori di quattordici ed infine dopo ulteriori tagli fu visibile a tutti.\nGirato a Mantova e a Sabbioneta."}
{"id": "4187382", "revid": "110157", "url": "https://it.wikipedia.org/wiki?curid=4187382", "title": "Sehradice", "text": "Sehradice \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187384", "revid": "47767", "url": "https://it.wikipedia.org/wiki?curid=4187384", "title": "Acquitrini di Dustwallow", "text": ""}
{"id": "4187385", "revid": "110157", "url": "https://it.wikipedia.org/wiki?curid=4187385", "title": "Slopn\u00e9", "text": "Slopn\u00e9 \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187388", "revid": "767487", "url": "https://it.wikipedia.org/wiki?curid=4187388", "title": "Kevin Pannewitz", "text": "Carriera.\nDopo 37 presenze in 2.Bundesliga, passa al Wolfsburg in massima serie."}
{"id": "4187391", "revid": "110157", "url": "https://it.wikipedia.org/wiki?curid=4187391", "title": "Spytihn\u011bv", "text": "Spytihn\u011bv (in tedesco \"Spitinau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187393", "revid": "110157", "url": "https://it.wikipedia.org/wiki?curid=4187393", "title": "\u0160anov (Zl\u00edn)", "text": "\u0160anov (in tedesco \"Schanow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187395", "revid": "110157", "url": "https://it.wikipedia.org/wiki?curid=4187395", "title": "\u0160arovy", "text": "\u0160arovy (in tedesco \"Scharow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187399", "revid": "110157", "url": "https://it.wikipedia.org/wiki?curid=4187399", "title": "\u0160t\u00edtn\u00e1 nad Vl\u00e1\u0159\u00ed-Popov", "text": "\u0160t\u00edtn\u00e1 nad Vl\u00e1\u0159\u00ed-Popov \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187400", "revid": "110157", "url": "https://it.wikipedia.org/wiki?curid=4187400", "title": "Te\u010dovice", "text": "Te\u010dovice (in tedesco \"Tetschowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187401", "revid": "729019", "url": "https://it.wikipedia.org/wiki?curid=4187401", "title": "3\u00aa Divisione celere &quot;Principe Amedeo Duca d'Aosta&quot;", "text": "La 3\u00aa Divisione celere \"Principe Amedeo Duca d'Aosta\" fu una grande unit\u00e0 del Regio Esercito, operante durante l'occupazione italiana dell'Albania e la seconda guerra mondiale. Era una delle tre divisioni celeri, ovvero divisioni ibride inizialmente composte da due reggimenti di cavalleria (ognuno su due gruppi squadroni montati ed uno squadrone mitraglieri, sempre montato), da un reggimento di bersaglieri ciclisti (poi autocarrati), da un reggimento di artiglieria su un gruppo ippotrainato da 75/27 Mod. 1912 e due gruppi motorizzati da 75/27 Mod. 1911, e da un gruppo corazzato su 61 carri del tipo CV33 e L6/40. L'organico al 10 giugno 1940 era di 7310 uomini, con 2154 cavalli, 418 veicoli a motore, 24 trattori di artiglieria, 539 motocicli e 2500 biciclette. Le dotazioni, oltre ai gi\u00e0 citati carri leggeri, comprendevano 48 cannoni (16 antiaerei da 20/65, 8 anticarro da 47/32 Mod. 1935 e 24 pezzi campali da 75/27 Mod. 1912), 249 mitragliatrici pesanti e 172 leggere. Prive di una effettiva capacit\u00e0 operativa nel contesto di una guerra meccanizzata, le divisioni celeri videro un limitatissimo impiego operativo e vennero largamente riutilizzate per la costituzione di unit\u00e0 di altro tipo.\nPer le divisioni celeri furono scelti i nomi di grandi condottieri di Casa Savoia; in particolare questa divisione ebbe il nome di Amedeo di Savoia-Aosta, capostipite del ramo Savoia-Aosta.\nStoria.\nDiscendente della 3\u00aa Divisione di cavalleria della Lombardia, la Divisione celere \"Principe Amedeo Duca d'Aosta\" (P.A.D.A.) viene costituita a Milano il 1\u00ba novembre 1934, inquadrando la III Brigata celere \"P.A.D.A.\" e il 3\u00ba Reggimento artiglieria celere (Articelere) \"P.A.D.A.\". La III Brigata celere \"P.A.D.A.\" raccoglieva le tradizioni della III Brigata di cavalleria ed inquadrava il Reggimento \"Savoia Cavalleria\", il \"Lancieri di Novara\", l'3\u00ba Reggimento bersaglieri ciclisti e il III Gruppo carri leggeri \"San Giorgio\"; quando il 1\u00ba febbraio 1938 il Comando della III Brigata celere viene soppresso insieme a tutti gli altri comandi di brigata indivisionati, i reggimenti cavalleria e bersaglieri e il gruppo carri passano alle dipendenze dirette del Comando di divisione. Il 27 agosto dello stesso anno, la divisione incorpora anche il LXVII Battaglione bersaglieri corazzato.\nCon l'entrata in guerra dell'Italia nel 1940, la divisione viene spostata da Cividale del Friuli alla zona di Borgo San Dalmazzo-Cuneo come riserva d'armata nell'ambito della battaglia delle Alpi Occidentali, senza vedere impiego operativo. Dal 30 marzo 1941 la divisione perde il II ed il III Gruppo motorizzato del 3\u00ba Articelere, inviati in Africa settentrionale italiana.\nDislocata al confine italo-jugoslavo, il 13 aprile entra in territorio nemico, raggiungendo nei giorni seguenti Jelenje, Kubjak, Cakovac, Slunj. Il 20 i reparti occupano Rakovica, Drazik Grad, Bihac ed il giorno 22, Tra\u00f9, Spalato e Karlovac. A Spalato la divisione \u00e8 impegnata fino al 31 maggio in operazioni di rastrellamento.\nIl 23 giugno 1941 la divisione riceve dalla 1\u00aa Divisione celere \"Eugenio di Savoia\" e dalla 2\u00aa Divisione celere \"Emanuele Filiberto Testa di Ferro\" rispettivamente il I ed il II Gruppo Artiglieria a Cavallo, costituendo con il I Gruppo Articelere rimastole, il 3\u00ba Reggimento artiglieria a cavallo \"P.A.D.A.\". Dopo aver incorporato la 107\u00aa Compagnia controcarri da 47/32, nel luglio del 1941 viene inquadrata nel Corpo di spedizione italiano in Russia (CSIR) e trasferita nella zona di Boto\u0219ani, sulla Moldava. Le unit\u00e0 della divisione seguono la linea del fronte che si sposta velocemente verso est; raggiunge Pelschana il 13 agosto ed il 6 settembre si schiera a Dniprodzer\u017eyns'k sul Dnepr, sulla destra della 9\u00aa Divisione fanteria \"Pasubio\", impegnandosi in azioni ricognitive di pattuglia, colpi di mano e duelli di artiglieria.\nIl 28 settembre, con la \"Pasubio\", attraversa il Dnjepr puntando su Warwarowka, Jelissawtowka e quindi su Petrikowka, completando la manovra di accerchiamento condotta a nord dalla Divisione \"Pasubio\" e da sud-est dalla 52\u00aa Divisione fanteria \"Torino\". Dopo azioni di rastrellamento si rischiera a Jekaterino sulla destra della \"Pasubio\" e partecipa, dal 13 ottobre, alla conquista del bacino del Severskij Donec; superate le resistenze del nemico, insegue le unit\u00e0 sovietiche oltre il fiume Mokryje Jalg; il 17 le costringe ad un ulteriore ripiegamento presso Uspenowka, mentre dal 18 ottobre partecipa all'attacco contro le citt\u00e0 di Stalino, Sofja, Roja e Mogila Pereskok. Ai primi di novembre, con una manovra avvolgente, occupa il centro industriale e minerario di Rikowo e nei giorni seguenti Gorlowka e Nikitowka. Tra il 9 ed il 14 dicembre occupa Malo Orlowka, Iwanowskij e Petro Pawlowka. Nei giorni seguenti l'avanzata delle truppe delle Potenze dell'Asse viene bloccata dalla resistenza nemica e dalla controffensiva di Natale del 25 dicembre. I capisaldi di Nowo Orlowka, Iwanowskij e Petropawlowka vengono accerchiati e catturati. Il giorno seguente, la divisione celere, insieme alla \"Pasubio\", riprende parte delle posizioni perdute, con una contromanovra che porta, nei giorni 28, 29 e 30, ad occupare Rassypnoje e Woroschilowa.\nNel gennaio 1942 la divisione respinge gli attacchi sovietici, partecipando in maggio al contrattacco per la rescissione della sacca. Dal 13 al 25 gennaio il fronte della divisione viene sottoposto a continui attacchi che vengono dovunque contenuti e respinti. In gennaio-febbraio, con unit\u00e0 celeri inserite in un gruppo tattico, la divisione concorre alle operazioni di contenimento di reparti nemici che sono riusciti ad incunearsi nelle linee tenute dai germanici a Izyum e, successivamente, partecipa, dal 17 al 31 maggio, al contrattacco per la rescissione della sacca di Izyum.\nIl 15 marzo 1942 la divisione subisce una radicale trasformazione:\nInoltre, in aprile, viene aggregata alla divisione la Legione croata, un'unit\u00e0 straniera del Regio Esercito.\nNel luglio 1942 la divisione attacca e rompe la linea di difesa tra Debalizewo e Nikitino, avanzando fino a Jwanowka, Kolpakowo, Krassnaja Poljana e Bokowo Platowo, completando cos\u00ec l'occupazione della zona mineraria di Krasnij Lutsch. Posta alle dipendenze della 6\u00aa Armata tedesca, raggiunge il 25 luglio Voroschilovgrad, per attraversare il giorno successivo il Donez ed attestarsi sulla linea di Millerowo. A copertura dell'avanzata della Wehrmacht verso Stalingrado, tra il 30 luglio ed il 9 agosto la divisione effettua una serie di attacchi contro Serafimowic, sulla riva destra del Don, vincendo alla fine l'accanita resistenza nemica e riuscendo a ricacciarlo al di l\u00e0 del fiume. Lasciata nelle retrovie per riordinarsi, durante la prima offensiva russa sul Don, il 20 agosto la divisione accorre a sostegno della 2\u00aa Divisione fanteria \"Sforzesca\", bloccando l'avanzata nemica sulla riva destra del Don. Dopo alcuni mesi di calma, il 17 dicembre \u00e8 costretta ad abbandonare le posizioni intorno a Meschoff. Dal 22 dicembre i resti dell'Unit\u00e0 si ritira con il \"blocco Sud\" verso Dnjepropetrovsk, Poltava, Krassnojarovka e Jessa Ulof, mentre alcuni reparti facenti parte del \"blocco Nord\", formato da italiani e tedeschi asserragliati dal 23 dicembre nel caposaldo di Tcertkovo, sono bersaglio di ostinati attacchi sovietici. L'unit\u00e0, ormai decimata, continua con difficolt\u00e0 il ripiegamento, raggiungendo finalmente, nella prima decade del gennaio 1943, il Donez all'altezza di Forschfadt. Rientrata in patria in aprile con gli altri reparti dell'ARMIR, viene dislocata nella zona di Imola, dove inizia la ricostituzione riassumendo la vecchia fisionomia di divisione celere, reinquadrando i reggimenti \"Savoia Cavalleria\", \"Lancieri di Novara\", 3\u00ba bersaglieri e 3\u00ba artiglieria celere. La divisione si scioglie il 15 settembre in seguito agli eventi armistiziali.\nLa 3\u00aa Divisione celere nell'Esercito Italiano.\nNell'Esercito Italiano la 3\u00aa Divisione Celere \u00e8 stata ricostituita negli anni novanta, con la sede di comando Milano e assegnata all'Allied Rapid Reactions Corps, il Corpo di Reazione Rapida della NATO.\nLa 3\u00aa Divisione \"Celere\" comprendeva la Brigata meccanizzata \"Legnano\", la Brigata alpina \"Julia\" e la 1\u00aa Brigata mista autonoma portoghese. Nel 2002 la sua sede \u00e8 stata trasferita a San Giorgio a Cremano nella citt\u00e0 metropolitana di Napoli e ribattezzata Comando Divisione \"Acqui\"."}
{"id": "4187402", "revid": "110157", "url": "https://it.wikipedia.org/wiki?curid=4187402", "title": "Tichov", "text": "Tichov (in tedesco \"Zichow\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187403", "revid": "46931", "url": "https://it.wikipedia.org/wiki?curid=4187403", "title": "Jeff Who Lives at Home", "text": ""}
{"id": "4187405", "revid": "1870933", "url": "https://it.wikipedia.org/wiki?curid=4187405", "title": "Fallou Diagne", "text": "Carriera.\nClub.\nDopo aver collezionato 58 presenze in Ligue 2 con la maglia del Metz, nell'estate del 2012 viene acquistato dal Friburgo, squadra militante nella Bundesliga. Il 26 agosto 2014 fa ritorno in Francia, firmando un contratto triennale con il Rennes, militante in Ligue 1. Nell'estate del 2016, dopo due stagioni, lascia il Rennes per far ritorno in Bundesliga, al Werder Brema, che lo acquista per 1,5 milioni di euro."}
{"id": "4187406", "revid": "110157", "url": "https://it.wikipedia.org/wiki?curid=4187406", "title": "Tluma\u010dov (Zl\u00edn)", "text": "Tluma\u010dov (in tedesco \"Tlumatschau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn. Occupa un'area di circa 15\u00a0m2 e conta, al 2011, 2.429 abitanti."}
{"id": "4187409", "revid": "110157", "url": "https://it.wikipedia.org/wiki?curid=4187409", "title": "Trnava (Zl\u00edn)", "text": "Trnava (in tedesco \"Trnawa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187411", "revid": "110157", "url": "https://it.wikipedia.org/wiki?curid=4187411", "title": "Ublo", "text": "Ublo \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187412", "revid": "110157", "url": "https://it.wikipedia.org/wiki?curid=4187412", "title": "\u00dajezd (Zl\u00edn)", "text": "\u00dajezd (in tedesco \"Augezd\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187413", "revid": "46931", "url": "https://it.wikipedia.org/wiki?curid=4187413", "title": "Donovan's Reef", "text": ""}
{"id": "4187419", "revid": "92723", "url": "https://it.wikipedia.org/wiki?curid=4187419", "title": "Ivan Santini", "text": "Biografia.\nHa anche un fratello pi\u00f9 grande Kr\u0161evan, anch'egli calciatore che gioca nell'."}
{"id": "4187420", "revid": "110157", "url": "https://it.wikipedia.org/wiki?curid=4187420", "title": "Velk\u00fd O\u0159echov", "text": "Velk\u00fd O\u0159echov (in tedesco \"Gro\u00df Orzechau\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187421", "revid": "110157", "url": "https://it.wikipedia.org/wiki?curid=4187421", "title": "Justified &amp; Stripped Tour", "text": "Justified &amp; Stripped Tour \u00e8 stato un tour congiunto dei cantanti Justin Timberlake e Christina Aguilera.\nIl tour ha sostenuto il primo album solista di Timberlake, \"Justified\", ed il secondo della Aguilera, \"Stripped\". Ha toccato solo il Nord America, incassando 45 milioni di dollari in 45 spettacoli.\nPer promuovere il tour \u00e8 uscito un EP, \"Justin &amp; Christina\", contenente gli inediti \"That's What Love Can Do\" di Aguilera e \"Why, When, How\" di Timberlake, pi\u00f9 dei remix delle hit pi\u00f9 famose provenienti dai loro album.\nI The Black Eyed Peas sono stati scelti come gruppo di supporto.\nChristina Aguilera.\nEncore\nJustin Timberlake.\nEncore"}
{"id": "4187423", "revid": "110157", "url": "https://it.wikipedia.org/wiki?curid=4187423", "title": "Vesel\u00e1 (Zl\u00edn)", "text": "Vesel\u00e1 (in tedesco \"Wessela\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187424", "revid": "110157", "url": "https://it.wikipedia.org/wiki?curid=4187424", "title": "Vlachova Lhota", "text": "Vlachova Lhota (in tedesco \"Lhota Wlachowa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187425", "revid": "1610933", "url": "https://it.wikipedia.org/wiki?curid=4187425", "title": "Alce", "text": ""}
{"id": "4187430", "revid": "466539", "url": "https://it.wikipedia.org/wiki?curid=4187430", "title": "Abbreviazioni standard degli autori zoologi", "text": "Questa lista elenca, in ordine alfabetico, i nomi degli autori che si ritrovano nella nomenclatura binomiale delle specie animali da loro descritte in accordo alle regole del Codice internazionale di nomenclatura zoologica:"}
{"id": "4187434", "revid": "120136017", "url": "https://it.wikipedia.org/wiki?curid=4187434", "title": "Campionato Primavera 1983-1984", "text": "Il Campionato Primavera 1983-1984 \u00e8 la 22\u00aa edizione del Campionato Primavera. Il detentore del trofeo \u00e8 la .\nLa squadra vincitrice del torneo \u00e8 stata la guidata dall'allenatore Romeo Benetti, che si \u00e8 aggiudicato il titolo di campione nazionale per la quarta volta nella sua storia battendo il Milan.\nRosa campione d'Italia.\nTra i giocatori campioni d'Italia erano presenti:"}
{"id": "4187438", "revid": "110157", "url": "https://it.wikipedia.org/wiki?curid=4187438", "title": "Vlachovice (Zl\u00edn)", "text": "Vlachovice (in tedesco \"Wlachowitz\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187439", "revid": "767487", "url": "https://it.wikipedia.org/wiki?curid=4187439", "title": "Fireworks (gruppo musicale 2006)", "text": "I Fireworks sono un gruppo musicale pop punk statunitense formatosi a Detroit (Michigan) nel 2006. La band ha finora pubblicato due album in studio, cinque EP e uno split."}
{"id": "4187440", "revid": "110157", "url": "https://it.wikipedia.org/wiki?curid=4187440", "title": "Vl\u010dkov\u00e1", "text": "Vl\u010dkov\u00e1 (in tedesco \"Wlczkowa\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187441", "revid": "110157", "url": "https://it.wikipedia.org/wiki?curid=4187441", "title": "V\u0161emina", "text": "V\u0161emina (in tedesco \"Wschemin\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187444", "revid": "110157", "url": "https://it.wikipedia.org/wiki?curid=4187444", "title": "Vysok\u00e9 Pole", "text": "Vysok\u00e9 Pole (in tedesco \"Wisokopole\") \u00e8 un comune della Repubblica Ceca facente parte del distretto di Zl\u00edn, nella regione di Zl\u00edn."}
{"id": "4187445", "revid": "466539", "url": "https://it.wikipedia.org/wiki?curid=4187445", "title": "Amedeo Cassina", "text": "Biografia.\nEstroso mancino cresciuto nella SP Bissone, esordisce in NWL nella stagione 2008. Si fa subito notare al grande pubblico, tanto che nella stagione 2009 la Lugano Pallanuoto lo strappa ai cugini. Dall'altra parte del Ceresio, dopo una prima fase di adattamento, si fa subito apprezzare per il suo micidiale tiro e per uno scatto fulminante. A Lugano vince un campionato nel 2010 e tre coppe nazionali nel 2009, 2010 e 2011. Dal settembre del 2011 milita nel SC Horgen, club con il quale si \u00e8 piazzato secondo nella stagione 2012.\nNel settembre 2012 si trasferisce alla SC Frosch Aegeri. Nel settembre 2015, a causa della non iscrizione dell'Aegeri alla serie A, ritorna alla SC Horgen, societ\u00e0 che per\u00f2 lascia dopo una sola stagione per rientrare alla Lugano Pallanuoto, con la quale vince tre titoli consecutivi nel 2016, nel 2017 e nel 2018. Dopo la sconfitta in finale nella stagione 2019, decide di ritornare alle origini nella SP Bissone, ma dopo alcune partite decide di appendere la calottina al chiodo."}
{"id": "4187448", "revid": "767487", "url": "https://it.wikipedia.org/wiki?curid=4187448", "title": "Il sergente Ryker", "text": "Il sergente Ryker (\"Sergeant Ryker\") \u00e8 un film statunitense del 1968 diretto da Buzz Kulik.\n\u00c8 un film drammatico a sfondo giudiziario con protagonisti Lee Marvin, Bradford Dillman e Vera Miles. Il film era stato originariamente trasmesso in televisione sulla NBC come episodio (diviso in due parti) dal titolo \"The Case Against Paul Ryker\" della serie televisiva antologica \"The Crisis\" (\"Kraft Suspense Theatre\") andato in onda il 10 e il 17 ottobre 1963. Fu ridistribuito come film al cinema nel 1968 per capitalizzare la popolarit\u00e0 di Marvin dopo \"Quella sporca dozzina\".\nTrama.\nIl sergente Ryker \u00e8 accusato di tradimento durante la guerra di Corea e si trova davanti alla corte marziale, perseguito dal capitano David Young, e condannato a morire.\nSua moglie, Ann, insiste sul fatto che Ryker ha ricevuto una difesa inadeguata. Secondo Ann, il marito era in missione segreta, assegnatagli da un ufficiale superiore che nel frattempo era morto e non pu\u00f2 pi\u00f9 garantire per lui.\nIl capitano Young viene quindi convinto ad ottenere l'approvazione del generale Bailey per un nuovo processo, e non solo; questa volta intende offrirsi come volontario per difendere Ryker. Quando scopre che si sta sviluppando una relazione romantica tra Young e la moglie, che ha portato al voltafaccia del capitano, Ryker s'infuria.\nIl nuovo procuratore, il maggiore Whitaker, presenta quella che dovrebbe essere la prova schiacciante per condannare Ryker. All'ultimo minuto, per\u00f2, Young presenta a testimoniare un giovane sergente di nome Winkler che racconta la vera storia di Ryker, portando alla sua assoluzione.\nProduzione.\nIl film, diretto da Buzz Kulik su una sceneggiatura di William D. Gordon e Seeleg Lester, fu prodotto da Frank Telford per la Universal Pictures e la Roncom Films.\nDistribuzione.\nIl film fu distribuito negli Stati Uniti dal 1\u00ba febbraio 1968 al cinema dalla Universal Pictures.\nAlcune delle uscite internazionali sono state:\nCritica.\nSecondo il Morandini il film \u00e8 \"distribuito sulla scia del successo ottenuto da Marvin con \"Quella sporca dozzina\"\" ed \u00e8 un dramma con una notevole dose di dialoghi e un buon cast in cui spiccano Marvin e Dillman."}
{"id": "4187452", "revid": "36426", "url": "https://it.wikipedia.org/wiki?curid=4187452", "title": "Bozzetto per un Dio fluviale", "text": ""}
{"id": "4187453", "revid": "46931", "url": "https://it.wikipedia.org/wiki?curid=4187453", "title": "Sergeant Ryker", "text": ""}
{"id": "4187454", "revid": "767487", "url": "https://it.wikipedia.org/wiki?curid=4187454", "title": "Enrico Alba", "text": "Attivit\u00e0 politica e civile.\nDurante la Seconda guerra mondiale, come ufficiale di complemento dell'Esercito Italiano non ader\u00ec alla Repubblica Sociale Italiana e per questo fu deportato per due anni nei campi di concentramento in Germania.\nDopo gli studi classici, consegu\u00ec la laurea in Lettere presso l'Universit\u00e0 degli Studi di Bari. Fin da giovane appassionato di politica, fu segretario a Monopoli della Democrazia Cristiana nel 1947 e nel 1968. Consigliere comunale dal 1945 al 1975, assessore alla provincia di Bari fino al 1959. Fu inoltre presidente del Consorzio del porto di Bari e dirigente nazionale dell'ACLI.\nAttivit\u00e0 culturale e letteraria.\nInsegnante di Lettere presso la scuola media \"Galileo Galilei\" della citt\u00e0, fu autore di poesie e scritti, si ricordano il volume \"Il senso del ritorno\" (1993) e \"Fracassoni, fracassati e morti ammazzati\", libro inchiesta sugli incidenti sulle strade di Monopoli e circondario. Negli ultimi anni partecipava con frequenza ad incontri con le scuole, portando la propria testimonianza di prigioniero nei campi di concentramento e di protagonista delle vicende cruciali della politica italiana del Novecento."}
{"id": "4187456", "revid": "692467", "url": "https://it.wikipedia.org/wiki?curid=4187456", "title": "Ceramica greco orientale", "text": ""}
{"id": "4187459", "revid": "124661780", "url": "https://it.wikipedia.org/wiki?curid=4187459", "title": "8\u00aa Divisione fanteria di marcia", "text": "L'8\u00aa divisione di marcia fu una grande unit\u00e0 del Regio Esercito. La terminologia indica le unit\u00e0 provvisorie create per gestire i rimpiazzi destinati alle unit\u00e0 operative.\nStoria.\nLa divisione viene costituita a Bolzano il 1\u00ba luglio 1942 per trasformazione del Comando Truppe Complementi del Corpo di spedizione italiano in Russia, al fine di gestire il flusso di complementi destinati all'8\u00aa Armata operante in Russia. Era costituita su tre brigate di marcia.\nLa \"I Brigata di marcia\" (con sede a Milano) alimentava il XXXV Corpo d'armata (ex CSIR) con il 30\u00ba Reggimento bersaglieri di marcia per la componente bersaglieri della 3\u00aa Divisione Celere \"Principe Amedeo Duca d'Aosta\", il 9\u00ba ed il 52\u00ba Reggimento di marcia rispettivamente per la 9\u00aa Divisione fanteria \"Pasubio\" e la 52\u00aa Divisione fanteria \"Torino\" e l'8\u00ba Reggimento di marcia per le altre componenti direttamente dipendenti dal Corpo e dall'Armata. Terminata l'attivit\u00e0 in Russia, il 30\u00ba ed il 52\u00ba Reggimento vengono soppressi nell'aprile del 1943; il Comando Brigata viene trasformato nel Comando della XXVIII Brigata costiera ed inviato in Dalmazia, con l'8\u00ba Reggimento (dal 20 giugno comandato del Tenente colonnello Francesco Faraone) che viene trasformato in 183\u00ba Reggimento fanteria costiera; il 9\u00ba Reggimento rimase di marcia e venne inviato in Albania.\nDal 20 giugno 1942, il comando della grande unit\u00e0 viene affidata al Generale di brigata spe Cesare Rossi, per poi passare, dal 15 ottobre seguente, al Generale di brigata della riserva Giuseppe Vitelli;\nLa II Brigata di marcia (con sede a Bologna) alimentava il II Corpo d'Armata con il 2\u00ba, 3\u00ba (comandato dal 23 giugno dal colonnello Fulvio Aldegheri) e 5\u00ba Reggimento di marcia rispettivamente per la 2\u00aa Divisione fanteria \"Sforzesca\", la 3\u00aa Divisione fanteria \"Ravenna\" e la 5\u00aa Divisione fanteria \"Cosseria\" ed il 7\u00ba Reggimento per le componenti di Corpo.\nTerminate le operazioni in Russia, nella primavera-estate del 1943, il Comando Brigata viene trasformato nel Comando della XXIX Brigata costiera; questa unit\u00e0 viene trasferita in Sicilia, alle dipendenze della difesa porto N di Palermo, mentre i suoi reggimenti di marcia vengono sciolti o trasformati in reggimenti costieri.\nDal 20 giugno sino al 30 novembre 1942 l'unit\u00e0 \u00e8 al comando del Generale di brigata spe Arturo Benigni, sostituito successivamente dal Generale di brigata della riserva Luigi Fazzini.\nLa III Brigata di marcia (con sede a Bergamo, poi a Udine) alimentava il Corpo d'Armata Alpino con 102\u00ba, 103\u00ba e 104\u00ba Reggimento alpini di marcia, rispettivamente per 2\u00aa Divisione alpina \"Tridentina\", la 3\u00aa Julia e la 4\u00aa Cuneense.\nAl termine delle operazioni in Russia, nell'aprile del 1943 la brigata viene messa a disposizione del XXIII Corpo d'armata per la difesa delle Provincie di Gorizia e quella di Trieste ed impiegata in operazioni contro i partigiani nella zona di Tolmino e Circhina, al confine con la Jugoslavia.\nLa grande unit\u00e0 ed i tre reggimenti vengono sciolti il 31 agosto 1943 ed il personale confluisce nelle Divisioni alpine \"Julia\", \"Tridentina\" e \"Cuneense\" rientrate dal fronte russo.\nDal 1\u00ba luglio sino al 20 dicembre 1942, l'unit\u00e0 era al comando del Generale di brigata spe Carlo Baudino, al quale subentr\u00f2, fino allo scioglimento, il Generale di brigata della riserva Luigi Masini.\nL\"'8\u00aa Divisione di marcia\" si considera sciolta il 31 maggio 1943: mentre le brigate vengono sciolte o trasformate, il Comando divisionale si trasforma in Comando della 230\u00aa Divisione Costiera, costituitasi in Sicilia occidentale alle dipendenze del XII Corpo d'Armata.\nC e CX brigate di marcia.\nLe brigate di marcia erano \u201creparti di movimento\u201d, formati da soldati appena addestrati, destinati a fornire i rimpiazzi per le unit\u00e0 operanti oltemare.\nC Brigata di fanteria di marcia.\nLa C Brigata di fanteria di marcia, costituita il 9 luglio 1942 a Salerno, forniva i complementi da integrare per le unit\u00e0 di fanteria impegnate in Libia.\nDal 1\u00ba agosto sino al 31 ottobre 1942 la C Brigata di fanteria di marcia fu al comando del Generale di brigata s.p.e. Mario Roveda, sostituito poi dal 15 dicembre 1942 dal Generale di brigata s.p.e. Domenico Peroglio e dal 1\u00ba giugno 1943 dal Generale di brigata s.p.e. Mario Russo.\nCX Brigata d'artiglieria di marcia.\nLa CX Brigata d'artiglieria di marcia, costituita il 9 luglio 1942 a Napoli, forniva i complementi da integrare per le unit\u00e0 di artiglieria impegnate in Libia. \nDal 1\u00ba agosto 1942 sino al 14 maggio 1943 la CX Brigata d'artiglieria di marcia fu al comando del Generale di brigata s.p.e. Guido Froio, sostituito poi dal 15 maggio 1943 dal Generale di brigata della riserva Ettore Benvenuti."}
{"id": "4187460", "revid": "767487", "url": "https://it.wikipedia.org/wiki?curid=4187460", "title": "Early Flight", "text": "Early Flight \u00e8 una raccolta dei Jefferson Airplane pubblicata nel febbraio del 1974. L'album contiene brani provenienti dal lati-B di singoli precedentemente pubblicati, e anche brani inediti del 1966-67 e del 1970.\nTracce.\nBonus Track 1997"}
{"id": "4187462", "revid": "834", "url": "https://it.wikipedia.org/wiki?curid=4187462", "title": "Il postino (film 1944)", "text": ""}
{"id": "4187463", "revid": "1305772", "url": "https://it.wikipedia.org/wiki?curid=4187463", "title": "Gospel (disambigua)", "text": ""}
{"id": "4187464", "revid": "1117982", "url": "https://it.wikipedia.org/wiki?curid=4187464", "title": "Albinovano Pedone", "text": "Biografia.\nConfidente di Ovidio, sembra essere stato il pi\u00f9 importante poeta storico della tarda et\u00e0 augustea. Era forse legato ad un certo Celso Albinovano, poeta minore a cui Orazio indirizza una delle sue \"Epistole\" e probabilmente fu anche retore, visto che Seneca il Vecchio lo definisce \"fabulator elegantissimus\".\nInoltre, sembra probabile la sua partecipazione ad alcune campagne militari, se \u00e8 lui il \"praefectus equitum\" citato da Tacito a proposito delle campagne di Germanico nel 15 d.C.\nOpere.\nPedone fu autore di un poema in cui narrava la spedizione di Germanico Giulio Cesare dei mari del Nord, avvenuta nel 16 e a cui forse lui stesso partecip\u00f2. Tuttavia, vittima del processo di mancata conservazione della produzione epica, che successivamente non risponder\u00e0 alle nuove tendenze letterarie, della sua opera ci rimangono solamente 23 esametri, trascritti nell'opera di Seneca il Vecchio:\nI versi superstiti trattano un naufragio avvenuto nell'Oceano durante la spedizione e lasciano trasparire una chiara accentuazione patetica realizzata ricorrendo agli artefici dell'arte declamatoria e ad una tipica impostazione virgiliana.\nInoltre abbiamo notizia di un poema epico, la \"Theseis\" (\"Teseide\") e che scrisse vari epigrammi."}
{"id": "4187465", "revid": "716642", "url": "https://it.wikipedia.org/wiki?curid=4187465", "title": "Thomas Br\u00f6ker", "text": "Carriera.\nClub.\nConta pi\u00f9 di 100 presenze nella seconda serie tedesca.\nNazionale.\nHa partecipato ai Mondiali Under-20 del 2005."}
{"id": "4187467", "revid": "46931", "url": "https://it.wikipedia.org/wiki?curid=4187467", "title": "Bomba intelligente", "text": ""}
{"id": "4187469", "revid": "11959", "url": "https://it.wikipedia.org/wiki?curid=4187469", "title": "Abu 'Ali al-Khayyat", "text": "In alcuni libri in latino il \"laqab\" \"al-Khayy\u0101\u1e6d\" (il sarto), con cui di solito \u00e8 indicato nel mondo arabo, \u00e8 storpiato in \"Alghihac\", oppure \u00e8 tradotto letteralmente come \"sarcinator\", cio\u00e8 \"sarto\".\nFu autore della celebre opera astrologica \"Kit\u0101b al-maw\u0101lid\" (tr. \"Il libro delle nascite\"), che fu tradotto in latino da Platone Tiburtino nel 1136, e ancora da Giovanni da Siviglia nel 1153. Quest'ultima traduzione fu stampata a Norimberga nel 1546 sotto il titolo \"Albohali Arabis astrologi antiquissimi ac clarissimi de iudiciis nativitatum liber unus antehac non editus. Cum privilegio D. Iohanni Shonero concesso\" e ristampata nel 1549 sempre a Norimberga, da Giovanni Montano, con una dedica di Joachim Heller a Filippo Melantone. "}
{"id": "4187483", "revid": "1315817", "url": "https://it.wikipedia.org/wiki?curid=4187483", "title": "Albohazen Haly", "text": "Biografia.\nCortigiano dell'Emiro ziride al-Mu\u02bfizz b. B\u0101dis (\"reg.\" 1016-1062), che tenne corte a Qayraw\u0101n fino al 1057, fu autore del \"Kit\u0101b al-b\u0101ri\u02bf f\u012b a\u1e25k\u0101m al-nuj\u016bm\", un ampio trattato astrologico in 8 volumi, contenente anche un'esauriente casistica e domande relative alla materia trattata, che fu tradotto in varie lingue d'Europa.\nUna celebre traduzione del testo \u00e8 il \"Libro complido en los judizios de las estrellas\", in antico castigliano: fu compiuta nel XIII secolo da Yehuda ben Moshe, della Scuola di traduttori di Toledo, su committenza di Alfonso X il Saggio."}
{"id": "4187485", "revid": "599013", "url": "https://it.wikipedia.org/wiki?curid=4187485", "title": "Jes\u00fas Land\u00e1buru", "text": "Carriera.\nClub.\nLandaburu ha fatto il suo esordio nel calcio professionistico nel 1972 a 17 anni, con la maglia del Real Valladolid, facendosi subito notare nel panorama della Segunda Divisi\u00f3n.\nDebutta nella Prima Divisione nel 1977 con il Rayo Vallecano, con cui disputa 2 stagioni, segnando 13 reti in 66 partite.\nNel 1979 passa al Barcellona, con cui vince la Coppa del Re 1980-1981 e la Coppa delle Coppe 1981-1982, conclude la sua esperienza con la squadra catalana nel 1982, con un bilancio di 13 reti in 61 partite.\nNel 1982 si trasferisce all'Atl\u00e9tico Madrid, con cui disputa 205 partite e realizza 28 reti, in sei stagioni, prima di ritirarsi a causa di alcune divergenze con il presidente della societ\u00e0 Jes\u00fas Gil. Con la squadra della capitale ha vinto la Coppa del Re 1984-1985, la Supercopa de Espa\u00f1a 1985 ed \u00e8 arrivato in finale di Coppa delle Coppe 1985-1986.\nNazionale.\nLandaburu ha giocato una partita con la Nazionale spagnola a Vigo il 23 gennaio 1980 contro i Paesi Bassi (1-0)."}
{"id": "4187486", "revid": "36426", "url": "https://it.wikipedia.org/wiki?curid=4187486", "title": "Museo d'Arte", "text": ""}
{"id": "4187489", "revid": "648716", "url": "https://it.wikipedia.org/wiki?curid=4187489", "title": "S/2011 J 1", "text": "S/2011 J 1 \u00e8 un satellite naturale di Giove. \u00c8 stato scoperto da Scott S. Sheppard nel 2011. Appartiene al gruppo di Carme.\nDati orbitali.\nS/2011 J 1 orbita intorno a Giove con un semiasse maggiore di circa in circa 582 giorni, con un'eccentricit\u00e0 di 0,2963. L'orbita \u00e8 retrograda, con una inclinazione di circa 162,83\u00b0; di conseguenza, la luna si muove in direzione opposta alla rotazione del pianeta.\nDesignazione.\n\u00c8 stato il primo satellite di Giove scoperto nel 2011, subito dopo \u00e8 stato perso ma ne \u00e8 stata annunciata la riscoperta il 17 settembre 2018. Ha ricevuto l'ordinale Giove LXXII."}
{"id": "4187490", "revid": "830939", "url": "https://it.wikipedia.org/wiki?curid=4187490", "title": "Albrecht von Scharfenberg", "text": "Albrecht, in precedenza noto come \"von Scharfenberg\", scrive in alto tedesco medio ed \u00e8 l'autore del cosiddetto \u201eJ\u00fcngere Titurel\u201c (circa 1260-75), completamento e continuazione del frammento del \"Titurel\" di Wolfram von Eschenbach.\nIl Sangversepos (epos in versi cantati), cui \u00e8 associata una melodia contemporanea che ci \u00e8 stata tramandata, contiene oltre 6300 strofe (quartine) nella forma della cosiddetta Titurelstrophe. Rinforza in modo manieristico molte caratteristiche del suo modello, Wolfram, come il clima di oscuro mistero e l'erudizione apparentemente quasi astrusa.\nApparentemente proprio a causa di questo \"Gebl\u00fcmter Stil \" (stile fiorito) il lavoro \u00e8 stato tenuto in grande considerazione dai suoi contemporanei e ancor pi\u00f9 nelle generazioni successive. Albrecht poeta sotto la maschera di Wolfram. Per questo motivo il \"\u201eJ\u00fcngere Titurel\u201c\" \u00e8 stato considerato fino ai tempi moderni come un'opera di Wolfram, ed era per lo studioso della letteratura tardo-medievale Jakob P\u00fcterich von Reichartshausen lo \"haupt ab teutschen buechen\" (epitome di tutta la poetica tedesca). Solo nella strofa 5883 versetto l'autore getta la maschera di Wolfram e si fa riconoscere come \"Albrecht\".\nPer lungo tempo questo Albrecht \u00e8 stato identificato con un altrimenti sconosciuto Albrecht von Scharfenberg, a cui si deve un \"romanzo di Merlino\" nel \u201eBuch der Abenteuer\u201c di Ulrich F\u00fcetrer, del XV secolo, che \u00e8 anche scritto in Titurelstrophen. Peraltro la forma in Titurelstrophe nel \u201eMerlin\u201c viene da F\u00fcetrer e non da Albrecht.\nNel frattempo ci si \u00e8 convinti che l'autore del \"j\u00fcngere Titurel\" non sia Albrecht von Scharfenberg, e di conseguenza \u00e8 ora chiamato o solamente \"Albrecht\" o anche \"Albrecht, l'autore del 'j\u00fcngere Titurel'\"."}
{"id": "4187494", "revid": "916580", "url": "https://it.wikipedia.org/wiki?curid=4187494", "title": "Koelreuteria paniculata", "text": "La koelreuteria (Koelreuteria paniculata ), detto anche albero delle lanterne cinesi per la forma dei frutti, \u00e8 una pianta della famiglia delle Sapindacee, originaria di Cina e Corea.\nDescrizione.\n\u00c8 un albero caducifoglio che non raggiunge grandi altezze (solitamente non pi\u00f9 di 12\u00a0m).\nFoglie.\nLe foglie sono pennate, con 7-17 foglioline dentate o lobate, e la loro lunghezza complessiva pu\u00f2 superare i 45\u00a0cm; diventano gialle in autunno.\nFiori.\nI fiori sono piccoli (circa 1\u00a0cm di diametro), compaiono circa a giugno; di colore giallo, sono raccolti in pannocchie piramidali.\nFrutti.\nInconfondibili, sono delle vescichette a forma di cuore, appuntite, lunghe 4\u20135\u00a0cm, di colore giallo-bruno, che contengono semi neri\nColtivazione.\nAmpiamente coltivato in Europa meridionale come pianta ornamentale."}
{"id": "4187496", "revid": "767487", "url": "https://it.wikipedia.org/wiki?curid=4187496", "title": "Nobody Walks", "text": "Nobody Walks \u00e8 un film del 2012 diretto da Ry Russo-Young.\nTrama.\nMartine, artista ventitreenne, da New York si trasferisce a Los Angeles, per vivere con una famiglia di Silver Lake.\nDistribuzione.\nIl primo trailer del film esce online il 3 agosto 2012.\nLa pellicola viene presentata in vari festival cinematografici: al Sundance Film Festival il 22 gennaio 2012, al San Francisco International Film Festival il 25 aprile 2012 e al BAMcinemaFest il 23 giugno 2012.\nIl film esce nelle sale cinematografiche statunitensi in versione limitata di copie il 12 ottobre 2012.\nDivieto.\nIl film viene vietato ai minori di 18 anni per la presenza di \u00abuso di droghe e sessualit\u00e0\u00bb."}
{"id": "4187499", "revid": "228587", "url": "https://it.wikipedia.org/wiki?curid=4187499", "title": "Corf\u00f9 (disambigua)", "text": ""}
{"id": "4187501", "revid": "767487", "url": "https://it.wikipedia.org/wiki?curid=4187501", "title": "Gaio Albucio Silo", "text": "Costretto ad abbandonare la sua citt\u00e0 per la violenza ricevuta da alcuni quando da edile li aveva condannati si rec\u00f2 a Roma dove esercit\u00f2 la sua arte assieme all'oratore Munacio Planco che poi si divise da lui non sopportando la competizione professionale con quello. Albucio raramente trattava cause pubbliche che Seneca il vecchio e Svetonio ebbero modo di ascoltare e limitatamente apprezzare Dopo aver tenuto per molti anni una rinomata scuola di retorica a Roma si racconta che abbandon\u00f2 la professione forense a causa di un incidente oratorio che gli capit\u00f2 quando nella foga della sua perorazione invit\u00f2 il suo avversario per porre fine alla controversia a giurare solennemente in nome della memoria del padre e della madre che quanto affermava fosse vero: il che quello fece e Albucio, che sosteneva che la sua era stata solo un'espressione retorica, fu giudicato perdente dai giudici che ritennero probante il giuramento.\nTornato a Novara probabilmente nel 10 d.C., gravemente malato con l'intenzione di lasciarsi morire d'inedia tenne in pubblico un'orazione sulle cause del suicidio.\nFu autore di diverse \"Declamazioni\" e di un'opera \"Sulla retorica\" citata da Quintiliano."}
