{"id": "4201699", "revid": "1543377", "url": "https://it.wikipedia.org/wiki?curid=4201699", "title": "Achim Walcher", "text": "\u00c8 marito di Maria Theurl, a sua volta fondista di alto livello.\nBiografia.\nIn Coppa del Mondo debutt\u00f2 il 12 dicembre 1992 a Ramsau am Dachstein (78\u00b0) e ottenne il primo podio il 20 dicembre 1998 a Davos (3\u00b0).\nIn carriera prese parte a due edizioni dei Giochi olimpici invernali, (23\u00b0 nella 10\u00a0km, 38\u00b0 nella 50\u00a0km, 11\u00b0 nell'inseguimento, 9\u00b0 nella staffetta) e (squalificato nella 30\u00a0km, squalificato nell'inseguimento), e a cinque dei Campionati mondiali (5\u00b0 nella staffetta a Lahti 2001 il miglior risultato).\nNel 2002, durante i Giochi di Salt Lake City, nella stanza di Walcher e del suo compagno di squadra Marc Mayer, al villaggio olimpico, furono trovate siringhe e sacche di sangue, prove del ricorso a pratiche dopanti. La FIS espulse immediatamente i due atleti e il loro allenatore, Walter Mayer, dai Giochi; la squalifica definitiva di due anni, nel 2003, port\u00f2 all'annullamento di tutti i risultati internazionali conseguiti da Walcher dai Giochi di Salt Lake City fino a quel momento. L'atleta non torn\u00f2 pi\u00f9 alle gare."}
{"id": "4201700", "revid": "1664554", "url": "https://it.wikipedia.org/wiki?curid=4201700", "title": "Amodei", "text": ""}
{"id": "4201701", "revid": "767487", "url": "https://it.wikipedia.org/wiki?curid=4201701", "title": "Chiesa di San Giorgio in Gogna", "text": "La chiesa di San Giorgio in Gogna \u00e8 una delle pi\u00f9 antiche chiese di Vicenza, sicuramente anteriore all'anno mille. Si trova in viale Fusinato.\nStoria.\nVarie leggende circondano le origini di questa chiesa, costruita sulle pendici di monte Berico: qualche autore ha ipotizzato che, ancora in et\u00e0 tardo-antica, un sacello cristiano abbia sostituito un tempietto dedicato a Diana, oppure che la chiesa sia stata eretta dai Longobardi, particolarmente devoti a San Giorgio, dopo la loro conversione al cattolicesimo.\nNessun reperto conferma per\u00f2 queste ipotesi, mentre un privilegio del 983 attesta che il vescovo Rodolfo in quell'anno restitu\u00ec ai benedettini del monastero dei Santi Felice e Fortunato, insieme con il possesso e i diritti su altri territori, il \"vantium\" (cio\u00e8 un terreno acquitrinoso) \"Sancti Georgi cum capella\". Essi vi si insediarono con l'obiettivo \u2013 come in molte altre zone del vicentino - di bonificare la zona paludosa.\nAccanto alla chiesa eressero un piccolo monastero e, trovandosi sulla strada che, uscendo dalle mura altomedievali della citt\u00e0 dalla secondaria Porta San Giorgio - dove nel XIV secolo fu costruita la Porta Lupia - si dirigeva verso sud-ovest rasente alle colline - probabilmente costruirono anche un ospizio destinato ai viandanti che si dovevano fermare fuori citt\u00e0.\nA partire dal 1259 e durante tutti i ricorrenti periodi di peste fino all'ultimo del 1630, fu destinata a lazzaretto. Da ci\u00f2 forse il nome di \"Ges\u00f9 di Nazaret\" - probabile corruzione di Lazzaretto - in un testamento del 1456 e nella \"Pianta Angelica\" del 1580.\nNei secoli pi\u00f9 recenti fu adibita a prigione, da cui l'apposizione \"in Gogna\", e ancora a magazzino comunale e poi canile. Trovandosi vicina alla stazione ferroviaria, durante la seconda guerra mondiale fu colpita dai bombardamenti angloamericani, ma fu ben restaurata con materiale originale dapprima nel 1949 e pi\u00f9 recentemente nel 2011. Del convento e dell'ospizio restano solo alcuni ruderi. La chiesa, prima appartenente alla parrocchia di Santa Caterina, \u00e8 stata eretta a parrocchia autonoma nel 1963.\nDescrizione.\nCome tutte le chiese del tempo, la facciata \u00e8 di stile romanico. I muri perimetrali, costituiti da agglomerati di materiali diversi (mattoni, pietra, marmi recuperati da altri edifici) sono una dimostrazione dell'origine chiaramente artigianale della costruzione, il che si pu\u00f2 notare specialmente nell'abside poligonale.\nSecondo Barbieri, l'interno a una sola navata e l'abside sfaccettata all'esterno e semicircolare all'interno richiamano modelli ravennati, per cui la struttura complessiva della chiesa potrebbe essere antecedente al citato 983. Altri elementi, tra cui le finestrelle a feritoia strombate (non quelle pi\u00f9 alte sul lato sud aperte in epoca successiva) potrebbero invece risalire alla ristrutturazione operata dai monaci intorno al mille.\nInteressante - uno dei pochi elementi decorativi presenti all'interno - la pala del 1617 di Giambattista Maganza il Giovane \"L'apparizione della Madonna a Vincenza Pasini, infierendo la peste a Vicenza tra il 1425 e il 1428\" che compone, in un sol quadro, tre momenti dell'apparizione. Sullo sfondo sono raffigurati il vecchio lazzaretto - che quindi a quel tempo era ancora esistente - e Campo Marzo, dove venivano sepolti gli appestati, con scene della peste."}
{"id": "4201705", "revid": "287204", "url": "https://it.wikipedia.org/wiki?curid=4201705", "title": "Anichini", "text": ""}
{"id": "4201711", "revid": "984922", "url": "https://it.wikipedia.org/wiki?curid=4201711", "title": "Patrick M\u00e4chler", "text": "Biografia.\nIn Coppa del Mondo debutt\u00f2 il 9 gennaio 1993 a Ulrichen (74\u00b0) e ottenne l'unico podio il 28 dicembre 1998 a Engelberg (3\u00b0).\nIn carriera prese parte a due edizioni dei Giochi olimpici invernali, (non conclude la 10\u00a0km) e (28\u00b0 nella 30\u00a0km, 40\u00b0 nell'inseguimento, 10\u00b0 nella staffetta), e a quattro dei Campionati mondiali (5\u00b0 nella staffetta a Val di Fiemme 2003 il miglior risultato).\nPalmar\u00e8s.\nMarathon Cup.\nMarathon Cup - vittorie.\nLegenda:\nTL = tecnica libera\nMS = partenza in linea"}
{"id": "4201712", "revid": "287204", "url": "https://it.wikipedia.org/wiki?curid=4201712", "title": "Patrick Machler", "text": ""}
{"id": "4201713", "revid": "104458", "url": "https://it.wikipedia.org/wiki?curid=4201713", "title": "Patrick Maechler", "text": ""}
{"id": "4201716", "revid": "287204", "url": "https://it.wikipedia.org/wiki?curid=4201716", "title": "Balboni", "text": ""}
{"id": "4201719", "revid": "599013", "url": "https://it.wikipedia.org/wiki?curid=4201719", "title": "Vladimir Vilisov", "text": "Biografia.\nIn Coppa del Mondo debutt\u00f2 il 22 dicembre 1997 a Beitost\u00f8len (55\u00b0), ottenne il primo podio il 7 marzo 1999 a Lahti (2\u00b0) e l'unica vittoria il 18 marzo 2001 a Falun.\nIn carriera prese parte a un'edizione dei Giochi olimpici invernali, (15\u00b0 nella 30\u00a0km, 15\u00b0 nella 50\u00a0km, 36\u00b0 nell'inseguimento), e a tre dei Campionati mondiali (4\u00b0 nella staffetta a Lahti 2001 il miglior risultato)."}
{"id": "4201720", "revid": "287204", "url": "https://it.wikipedia.org/wiki?curid=4201720", "title": "Barassi", "text": ""}
{"id": "4201722", "revid": "1147215", "url": "https://it.wikipedia.org/wiki?curid=4201722", "title": "Radio Mogadiscio", "text": "Radio Mogadiscio (in somalo \"Radio Muqdisho\") \u00e8 un'emittente radiofonica somala, operante sotto gli auspici governativi.\nStoria.\nFondata nel 1951, durante il periodo di Amministrazione fiduciaria italiana della Somalia, fu la prima (e per decenni l'unica) emittente del paese. Trasmetteva programmi in lingua somala ed in lingua italiana.\nCon l'indipendenza nel 1960, grazie al sostegno tecnico sovietico, potenzi\u00f2 molto la sua operativit\u00e0 e inizi\u00f2 a trasmettere anche in Lingua oromo ed in Lingua amarica.\nCessate le trasmissioni nel 1991 (a causa della guerra civile) ha ripreso la sua operativit\u00e0 nei primi anni 2000. Dopo la riapertura ha subito notevoli difficolt\u00e0 operative a causa delle minacce rivolte ai suoi giornalisti ed operatori (fino al 2011 la sede dell'emittente era presidiata costantemente da militari).\nNell'ottobre 2021 fu annunciato dal ministero dell'Informazione somalo che sarebbero tornati ad essere mandati in onda programmi in italiano grazie ad un accordo con l'ambasciata italiana di Mogadiscio.\nIl primo gennaio 2022 iniziano le trasmissioni in lingua italiana, tutti i giorni dalle 14,30 alle 15,00 con un breve notiziario, un programma musicale e varie rubriche.\nPalinsesto.\nLe trasmissioni, operate da Mogadiscio, comprendono spazi informativi, musica ed approfondimenti."}
{"id": "4201728", "revid": "287204", "url": "https://it.wikipedia.org/wiki?curid=4201728", "title": "Barberi", "text": ""}
{"id": "4201733", "revid": "1318658", "url": "https://it.wikipedia.org/wiki?curid=4201733", "title": "Eri-TV", "text": "Eri-TV \u00e8 una stazione televisiva eritrea di propriet\u00e0 statale. Con sede nella capitale della nazione, Asmara, attualmente trasmette 24 ore al giorno. \nLa stazione offre notiziari 24 ore su 24, talk show e programmi culturali, ricreativi, sportivi ed educativi. Molti programmi furono acquistati all'estero dalle grandi catene televisive europee che producevano anche nelle lingue maggiormente diffuse nel continente africano. \nLa rete \u00e8 molto seguita anche negli altri Paesi africani e raccoglie consensi grazie alla particolare considerazione rivolta all'uso di differenti lingue sia all'interno dello Stato che all'esterno.\nL'emittente \u00e8 governata e finanziata dal Ministero dell'Informazione eritreo.\nEri-TV \u00e8 l'unica emittente televisiva eritrea, operante sotto il diretto controllo del locale Ministero dell'Informazione.\nAttualmente opera con due canali (Eri-TV 1, diffuso anche all'estero, ed Eri-TV 2), mentre \u00e8 in via di attivazione un terzo canale (Eri-TV 3).\nLingue.\nA causa delle varie lingue parlate in questo contesto geografico le principali trasmissioni sono diffuse prevalentemente in tigrino, inglese ed arabo, con qualche spazio in tigr\u00e9, somalo, oromigna, italiano ed amarico.\nCollegamenti esterni.\nhttp://eri.tv/ Sito ufficiale"}
{"id": "4201738", "revid": "1305772", "url": "https://it.wikipedia.org/wiki?curid=4201738", "title": "Frankfurter Fu\u00dfballclub Viktoria 1990-1991", "text": "La pagina raccoglie i dati riguardanti il Frankfurter Fu\u00dfballclub Viktoria nelle competizioni ufficiali della stagione 1990-1991.\nStagione.\nNel corso della stagione 1990-1991 il Vorw\u00e4rts Francoforte complet\u00f2 la ristrutturazione societaria successiva alla perdita dell'affiliazione all'esercito tedesco orientale, assumendo il 14 febbraio 1991 il nome di Frankfurter Fu\u00dfballclub Viktoria. Dopo tale avvenimento la squadra, che durante tutto il girone di andata si era attestata nelle posizioni medio-basse della NOFV-Oberliga e che era stata eliminata agli ottavi di finale di coppa nazionale dal Lokomotive Lipsia, piomb\u00f2 immediatamente all'ultimo posto in classifica e, nonostante l'immediato avvicendamento in panchina di Frieder Andrich con Harald Irmscher, rimase inchiodata sul fondo ottenendo, con due gare di anticipo, l'accesso diretto alla Oberliga Nordost\nMaglie e sponsor.\nViene sottoscritto un contratto con il fornitore tecnico Adidas."}
{"id": "4201747", "revid": "969332", "url": "https://it.wikipedia.org/wiki?curid=4201747", "title": "Raffaele Leone (architetto)", "text": "\u00c8 stato uno dei pi\u00f9 importanti architetti e intellettuali della citt\u00e0 di Catania. Fu vicepresidente nazionale dell'Ordine degli architetti. Fervente cattolico e antifascista, dopo aver conosciuto Luigi Sturzo e Mario Scelba si iscrisse al Partito Popolare. Fu grande amico di Vitaliano Brancati e in stretti rapporti anche con Giorgio La Pira, Leo Longanesi, Roberto Papini, Ercole Patti, oltre che con il partigiano Pompeo Colajanni.\nBiografia.\nNacque a Riposto nel 1897, prest\u00f2 servizio militare durante la Prima guerra mondiale, si laure\u00f2 nel 1922 in ingegneria civile, seguendo il corso di architettura alla \"Regia Scuola di Applicazione per gl'Ingegneri\" di Roma e fu allievo di Gustavo Giovannoni alla Scuola superiore di architettura di Roma. Nel 1929 fond\u00f2 il sindacato degli architetti della Sicilia orientale, di cui divenne segretario.\nFu attivo e acuto pubblicista: i suoi corsivi, pubblicati su \"Il Popolo di Sicilia\", lo misero in relazione con Ugo Ojetti. In particolare nel 1931, dopo la mostra del MIAR (Movimento italiano architettura razionale), redasse una serie di quindici articoli, intitolati \"Ex Voto\", contenenti una critica del razionalismo architettonico (Leone utilizzava diversi pseudonimi, tra cui \"Elle\", \"L'Edile\", \"Cavatine urbanistiche\").\nA partire dal 1926 e per circa un cinquantennio, fu architetto della fabbriceria del Duomo di Catania. Nel 1930, alla XII esposizione internazionale di architettura di Budapest, fu premiato con un diploma. In qualit\u00e0 di ingegneri, Leone, Giuseppe Samon\u00e0 e Giulio Viola collaborarono al progetto dell'architetto Camillo Autore, che si aggiudic\u00f2 nel 1931 il concorso per la ricostruzione della Palazzata di Messina, distrutta dal terremoto del 1908 (la giuria era composta da Ugo Ojetti, Francesco Fichera, Roberto Papini, Edmondo Del Bufalo). Nel 1932 fu relatore al I congresso internazionale d'arte di Venezia.\nTra il 1928 e il 1934 Leone fu protagonista, a Catania, del dibattito fra tradizione e modernit\u00e0: fu relatore delle commissioni edilizie comunali e segretario della Commissione consultiva per il Piano Regolatore Generale; fu uno dei protagonisti del locale \"Centro di Cultura Corporativa\" e del \"Sindacato Fascista Professionisti e Artisti\". Ai tempi in cui Brancati era insegnante di liceo, Leone fond\u00f2 il cosiddetto \"Circolo dei Quattordici\", di cui facevano parte, oltre agli stessi Leone e Brancati, il podest\u00e0 Emanuele Giardina, Marco Colonna, Antonio Prestinenza, Giacomo Etna e altri intellettuali. Quando il questore convoc\u00f2 Leone per ordinargliene lo scioglimento, questi dichiar\u00f2 di essersi recato a piedi in questura \"per far vivere qualche minuto di pi\u00f9 i Quattordici\". \nBrancati cos\u00ec ricorda Leone nel suo libro \"I piaceri\", del 1943:\nPrima della Seconda guerra mondiale diresse l'ufficio affari generali dei servizi di architettura all'E-42 e l'ufficio storico al commissariato generale dell'EUR. Con la liberazione d'Italia dal nazifascismo, venne nominato capo del personale civile e responsabile tecnico dell'AMGOT per la circoscrizione di Ionia. Nell'Italia repubblicana Leone divenne architetto di fiducia della Curia arcivescovile di Catania e dell'Ispettoria Salesiana Sicula.\n\u00c8 morto a Catania nel 1981.\nOpere.\nTra i suoi lavori pi\u00f9 significativi, oltre alla gi\u00e0 citata collaborazione con Samon\u00e0 per la Palazzata di Messina, vi \u00e8 il monumento a Giuseppe Benedetto Dusmet di piazza San Francesco d'Assisi, lo \"Stadio dei Ventimila\" (cominciato nel 1935 e inaugurato il 28 novembre del 1937, ma modificato a pi\u00f9 riprese dopo la scomparsa di Leone e chiamato comunemente stadio Cibali, dal nome del quartiere), la Centrale Termoelettrica \"SGES\" di via Domenico Tempio (1952-1954), l'Istituto San Francesco di Sales e la Chiesa di Santa Maria de La Salette, tutte queste cinque opere realizzate a Catania, la casa Balilla di Siracusa, lo Stadio di Siracusa, il complesso della Chiesa di Sant'Anna a Caltagirone, varie chiese e istituti a Riesi, Caltanissetta e Mazzarino. Progett\u00f2 anche la cosiddetta \"Croce Lampada\" della Basilica di San Pietro a Riposto, suo paese natale, e la decorazione della navata destra di questa stessa basilica.\nEbbe risonanza nazionale il suo restauro della Cattedrale di Catania, terminato nel 1958: Leone riport\u00f2 alla luce dei sarcofagi normanni, la cappella della Madonna, l'originario transetto. Suoi sono anche il monumento funebre all'arcivescovo Carmelo Patan\u00e8 e quello all'arcivescovo Guido Luigi Bentivoglio, quest'ultimo ancora in corso di completamento al momento della scomparsa di Leone.\nOltre a ci\u00f2, diverse sono le realizzazioni nella citt\u00e0 di Catania:"}
{"id": "4201750", "revid": "1573940", "url": "https://it.wikipedia.org/wiki?curid=4201750", "title": "Rhogeessa", "text": "Rhoge\u00ebssa () \u00e8 un genere di pipistrelli della famiglia dei Vespertilionidi noti comunemente come \"pipistrelli gialli\".\nEtimologia.\nIl termine generico deriva dall'adattamento femminile della parola greca \"\u1fe5\u03bf\u03b3\u03b5\u03cd\u03c2\", il cui significato \u00e8 colui che tinge, con allusione al colore caratteristico della pelliccia.\nDescrizione.\nDimensioni.\nAl genere Rhoge\u00ebssa appartengono pipistrelli di piccole dimensioni, con lunghezza della testa e del corpo tra 37 e 50\u00a0mm, la lunghezza dell'avambraccio tra 25 e 35\u00a0mm, la lunghezza della coda tra 28 e 48\u00a0mm e un peso fino a 10\u00a0g.\nCaratteristiche craniche e dentarie.\nIl cranio \u00e8 delicato, con una costrizione post-orbitale insolitamente stretta. Il rostro \u00e8 pi\u00f9 stretto della scatola cranica. Gli incisivi esterni inferiori sono molto ridotti.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e setosa. Le parti dorsali variano dal giallastro al brunastro, mentre le parti ventrali sono pi\u00f9 chiare. Il muso \u00e8 corto e largo, dovuto alla presenza di due masse ghiandolari sui lati. Le orecchie possono variare in dimensioni tra le varie specie, sono ben separate tra loro ed hanno l'estremit\u00e0 arrotondata. Nei maschi di alcune specie sono presenti delle masse ghiandolari alla base del margine anteriore. Il trago \u00e8 lungo, sottile, con la punta arrotondata e leggermente curvato in avanti. Le membrane alari sono talvolta ispessite e robuste e sono attaccate posteriormente alla base delle dita dei piedi. Il terzo metacarpo \u00e8 circa il doppio della prima falange del terzo dito. La coda \u00e8 lunga e si estende completamente nell'ampio uropatagio, mentre il calcar \u00e8 lungo, ben sviluppato e con un lobo terminale ben distinto.\nDistribuzione.\nIl genere \u00e8 diffuso in America Centrale e meridionale.\nTassonomia.\nIl genere comprende 12 specie."}
{"id": "4201751", "revid": "1776051", "url": "https://it.wikipedia.org/wiki?curid=4201751", "title": "Francesco Spinelli (politico 1820)", "text": "Biografia.\nConte di Acerra, nacque a Napoli, di nobile famiglia. \u00c8 stato sindaco di Napoli dal 1872 al 1874. Fu eletto senatore del Regno d'Italia dal 1892 al 1897, anno della sua scomparsa.\nFu membro di diverse istituzioni, come del comizio agrario di Napoli, del consiglio direttivo degli educatori femminili di Napoli,\nsoprintendente dell'Ospedale degli Incurabili di Napoli. Fu anche presidente generale dell'Esposizione di Belle Arti di Napoli. Possedeva vaste propriet\u00e0 fondiarie nella storica tenuta di famiglia, la contea di Acerra."}
{"id": "4201754", "revid": "109341139", "url": "https://it.wikipedia.org/wiki?curid=4201754", "title": "Italia in 4D", "text": "Italia in 4D \u00e8 un programma televisivo di approfondimento storico prodotto dalla struttura Rai Educational e trasmesso su Rai Storia a partire dal maggio 2012 e da Rai 3 a partire da giugno 2013. La seconda stagione \u00e8 trasmessa su Rai Storia dal 25 ottobre 2013.\nIl programma.\nIl programma si presenta come una sorta di magazine storico che, attraverso la selezione e il montaggio di materiale tratto dalle teche Rai approfondisce aspetti tematici del dopoguerra italiano, dagli anni cinquanta agli anni ottanta.\nI diversi materiali provenienti dagli archivi Rai sono selezionati per fornire al pubblico un quadro storico, sociale, politico ed economico dei diversi decenni presi in esame; il commento dei materiali \u00e8 affidato a storici quali Emilio Gentile, Giovanni De Luna, Mauro Canali e Guido Crainz, con il contributo di Peppino Ortoleva chiamato a dare vita alla rubrica \"Oggetti smarriti\", un'analisi degli oggetti che hanno segnato il costume dei vari decenni. Il programma, inoltre, si avvale degli interventi di Franco Fabbri e Luigi Manconi.\nPrima stagione.\nTrasmesso a partire dall'8 maggio 2012, si \u00e8 strutturato secondo un palinsesto quadrisettimanale (dal luned\u00ec al gioved\u00ec) suddiviso per decennio, per un totale di 112 puntate di circa 50 minuti l'una.\nOgni puntata tematica \u00e8 introdotta da Maurizio Costanzo, impegnato in un dialogo con un ragazzino di oggi sui fatti del passato.\nSeconda stagione.\nNella seconda stagione il magazine \u00e8 condotto da Carlo Lucarelli. \u00c8 prevista la messa in onda di 40 puntate di circa 50 minuti l'una pi\u00f9 alcuni speciali, dedicati tra l'altro all'anniversario dei 60 anni della Rai e all'Europa in occasione del semestre italiano di presidenza dell'Unione Europea.\nCredits.\n\"Italia in 4D\" \u00e8 un programma di Davide Savelli, Giuseppe Giannotti e Eugenio Farioli Vecchioli. La regia delle puntate \u00e8 a cura di Guendalina Biuso, Andrea Branchi, Elena Canonico, Alessandra Conforti, Stefano Di Gioacchino, Arnaldo Donnini, Tommaso Franchini, Massimo Gamba, Massimiliano Griner, Daniele Ongaro. Le rubriche sono a cura di Matteo Berdini e Massimo Sangermano."}
{"id": "4201755", "revid": "640277", "url": "https://it.wikipedia.org/wiki?curid=4201755", "title": "HU Tauri", "text": ""}
{"id": "4201756", "revid": "1573940", "url": "https://it.wikipedia.org/wiki?curid=4201756", "title": "Lasionycteris noctivagans", "text": "Lasionycteris noctivagans () \u00e8 un pipistrello della famiglia dei Vespertilionidi, unica specie del genere Lasionycteris (), diffuso nell'America Settentrionale.\nDescrizione.\nDimensioni.\nPipistrello di piccole dimensioni, con la lunghezza totale tra 92 e 115\u00a0mm, la lunghezza dell'avambraccio tra 37 e 44\u00a0mm, la lunghezza della coda tra 35 e 45\u00a0mm, un'apertura alare fino a 31\u00a0cm e un peso fino a 11\u00a0g.\nCaratteristiche craniche e dentarie.\nIl cranio \u00e8 appiattito e con un rostro largo. La regione inter-orbitale \u00e8 ampia. La parte superiore del rostro ha una concavit\u00e0 su ogni lato tra la regione lacrimale e le narici. Gli incisivi superiori interni sono bicuspidati, mentre quelli pi\u00f9 esterni sono semplici.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e densa. Il colore generale del corpo \u00e8 nero brizzolato, dovuto all'estremit\u00e0 argentata dei singoli peli. Il muso \u00e8 corto e largo, gli occhi sono piccoli. Le orecchie sono corte, triangolari con l'estremit\u00e0 smussata, ben separate tra loro e prive di peli, con un trago largo e corto, con la punta smussata e piegato in avanti. Le membrane alari sono nerastre. La coda \u00e8 lunga ed inclusa completamente nell'ampio uropatagio, il quale \u00e8 ricoperto densamente di peli fino all'altezza delle ginocchia. Il calcar non \u00e8 carenato. Il cariotipo \u00e8 2n=20 FNa=28.\nBiologia.\nComportamento.\nSi rifugia dietro le cortecce staccate e nelle fessure degli alberi, nei nidi abbandonati di uccelli e pi\u00f9 raramente in edifici. Gli adulti sono solitari, occasionalmente si aggregano in piccoli gruppi. Durante l'estate i sessi tendono a separarsi e formare distinte colonie. In tarda estate e in autunno si riuniscono per migrare nelle parti pi\u00f9 meridionale del loro areale. Tuttavia sono stati osservati anche esemplari in ibernazione, in particolare nelle regioni pi\u00f9 settentrionali.\nAlimentazione.\nSi nutre prevalentemente di mosche, scarafaggi e falene. Ha una strategia di predazione a breve raggio, sorvolando specchi e corsi d'acqua. Cattura le prede in prossimit\u00e0 o direttamente al suolo.\nRiproduzione.\nLe femmine danno alla luce due piccoli alla volta tra giugno e i primi di luglio, dopo una gestazione tra 50 e 60 giorni. Gli accoppiamenti avvengono in autunno, seguiti da un deposito spermatico nelle femmine attraverso tutto l'inverno. Durante il parto solitamente si posizionano a testa all'ins\u00f9, con l'uropatagio ripiegato a formare un cesto nel quale il nascituro cade appena lasciato l'utero. L'aspettativa di vita in natura \u00e8 di circa 12 anni.\nDistribuzione e habitat.\nQuesta specie \u00e8 diffusa nell'America Settentrionale dal Canada meridionale e Alaska sud-orientale, attraverso tutti gli Stati Uniti d'America fino al Messico nord-orientale e Bermuda.\nVive in boschi temperati vicino a fonti d'acqua."}
{"id": "4201757", "revid": "633073", "url": "https://it.wikipedia.org/wiki?curid=4201757", "title": "Lasionycteris", "text": ""}
{"id": "4201762", "revid": "486946", "url": "https://it.wikipedia.org/wiki?curid=4201762", "title": "Francesco Spinelli, conte di Acerra", "text": ""}
{"id": "4201763", "revid": "125477717", "url": "https://it.wikipedia.org/wiki?curid=4201763", "title": "Prigione di Alcatraz", "text": "La prigione di Alcatraz (spesso indicato unicamente come Alcatraz o The Rock, \"La Roccia\", a indicare che la maggior parte di esso sorge su uno sperone roccioso) era un carcere federale statunitense di massima sicurezza ubicato sull'isola di Alcatraz, a circa al largo della costa di San Francisco, in California, negli Stati Uniti, che fu operativo dall'11 agosto 1934 al 21 marzo 1963.\nAlcatraz era stata sede di un forte militare dagli anni '50 dell'Ottocento; la struttura principale della prigione venne costruita tra il 1910 ed il 1912 come prigione militare dell'esercito statunitense. Il dipartimento statunitense della giustizia acquis\u00ec le strutture esistenti sull'isola di Alcatraz il 12 ottobre 1933 e nell'agosto dell'anno successivo vi apr\u00ec una prigione federale dopo opportuni ammodernamenti al complesso. L'isolamento del luogo, la presenza di correnti gelide nelle acque della Baia di San Francisco e la presenza di strutture di massima sicurezza, resero l'isola un carcere a prova di fuga nonch\u00e9 la prigione pi\u00f9 solida di tutta l'America.\nAlcatraz venne utilizzata per incarcerare quei detenuti che erano considerati problematici in altre prigioni. Divenuta una delle prigioni pi\u00f9 tristemente famose degli Stati Uniti, negli anni ospit\u00f2 1576 detenuti, inclusi alcuni tra i peggiori criminali americani come Al Capone, Robert Franklin Stroud (l' \"ornitologo di Alcatraz\"), George \"Machine Gun\" Kelly, Bumpy Johnson, Rafael Cancel Miranda, Mickey Cohen, Arthur R. \"Doc\" Barker, Whitey Bulger e Alvin \"Creepy\" Karpis. Oltre alle strutture carcerarie sull'isola erano presenti le abitazioni dello staff della prigione e delle loro famiglie. 36 prigionieri fecero in tutto 14 tentativi di fuga nei 29 anni di storia della prigione; il pi\u00f9 famoso di questi fu il tentativo del maggio del 1946 denominato la \"Battaglia di Alcatraz\" e la fuga famosa del giugno del 1962 da parte di Frank Morris, John Anglin e Clarence Anglin. A causa degli alti costi di mantenimento, il carcere di Alcatraz chiuse i battenti il 21 marzo 1963.\nLa prigione era ripartita in quattro blocchi di celle (A, B, C, D), l'ufficio delle guardie, la sala delle visite, la biblioteca ed il barbiere. Le celle della prigione misuravano 2.7 x 1.5 metri ed avevano un'altezza di 2.1 metri; esse si presentavano primitive e mancavano di qualsiasi privacy, con un arredamento essenziale composto da un letto, un tavolo, un lavandino e \nun water appoggiato al muro di fondo. Gli afroamericani erano detenuti a parte dagli altri prigionieri per abusi razziali. Il blocco D ospitava i peggiori criminali, e cinque celle di quest'area erano denominate \"The Hole\" (il buco) dove i detenuti pi\u00f9 riottosi erano inviati per determinati periodi e subivano un trattamento brutale. La sala da pranzo e la cucina erano derivazioni del blocco principale. I prigionieri e lo staff pranzavano tre volte al giorno, insieme. L'ospedale di Alcatraz si trovava sopra la sala da pranzo.\nI corridoi della prigione avevano i nomi delle strade pi\u00f9 famose degli Stati Uniti come Broadway e Michigan Avenue. Lavorare per i prigionieri di Alcatraz era considerato un privilegio a cui si poteva accedere solo con una buona condotta e molti di questi vennero impiegati nella Model Industries Building e nella New Industries Building, mentre altri erano impiegati per lavori manuali o in compiti pratici per il carcere come nella gestione della lavanderia.\nAttualmente, Alcatraz \u00e8 un museo pubblico ed una delle principali attrazioni turistiche di San Francisco, con 1.500.000 di visitatori all'anno. Attualmente l'ex prigione \u00e8 mantenuta e restaurata dal Golden Gate National Recreation Area del National Park Service.\nStoria.\nCostruzione.\nIl blocco principale delle celle del carcere di Alcatraz venne costruito incorporando parti della cittadella di Fort Alcatraz, una struttura parzialmente fortificata dal 1859 che aveva finito per divenire una prigione militare. Un nuovo blocco celle venne costruito nel 1910\u20131912 con una spesa di 250.000 dollari e una lunghezza totale di 150 metri. Questa struttura venne rimodernata nel 1933 e nel 1934 divenendo il blocco principale di celle del penitenziario sino alla sua chiusura nel 1963. Quando venne costruita la nuova prigione, molti dei materiali preesistenti vennero riutilizzati. Le scalinate in ferro presenti all'interno del blocco celle presso la barberia alla fine del blocco A vennero infatti mantenute dalla vecchia cittadella oltre al riutilizzo dei grandi blocchi di granito che vennero riutilizzati. Molte delle vecchie sbarre delle celle vennero utilizzate per rinforzare le mura, causando poi dei problemi di stabilit\u00e0 delle stesse che, esposte al vento e all'erosione dell'aria salata, giunsero alla rottura e alla ruggine.\nDopo che l'esercito statunitense si era servito dell'isola per ottant'anni, la propriet\u00e0 del complesso pass\u00f2 alla gestione nazionale delle prigioni che vi progett\u00f2 la costruzione di un nuovo carcere a prova di fuga cos\u00ec da dare un duro colpo all'ondata criminale degli anni '20 e '30. Il dipartimento di giustizia acquist\u00f2 Alcatraz il 12 ottobre 1933 e nell'agosto dell'anno successivo venne inaugurato il nuovo carcere. 260.000 dollari vennero spesi per modernizzare e rafforzare la struttura dal gennaio del 1934. George Hess del servizio sanitario nazionale venne nominato primario dell'ospedale della prigione mentre Edward W. Twitchell divenne lo psichiatra ufficiale della prigione nel gennaio del 1934. L'ospedale di Alcatraz venne posto sotto la verifica di tre ufficiali del servizio ospedaliero della marina militare di San Francisco. I primi membri del personale della prigione giunsero in loco all'inizio di febbraio del 1934; tra questi vi era Loring O. Mills. Nell'aprile del 1934, il vecchio materiale da costruzione presente venne rimosso dalla prigione e vennero riordinate 269 celle con cancelli nuovi commissionati appositamente in fusione unica alla Stewart Iron Works. Due dei quattro nuovi scaloni interni vennero costruiti \"ex novo\", oltre alla predisposizione di 12 porte ed altrettanti corridoi principali. Il 26 aprile di quell'anno si verific\u00f2 un piccolo incendio accidentale sul tetto della struttura nel quale rimase ferito un elettricista. La Anchor Post Fence Company aggiunse dei cancelli attorno al perimetro di Alcatraz mentre la Enterprise Electric Works vi pose delle luci di emergenza. Nel giugno del 1934, la Teletouch Corporation di New York inizi\u00f2 l'installazione di \"cannoni elettromagnetici o sistemi di metal detection\" ad Alcatraz; questi furono tra i primi esempi di metal detector moderni. Il 30 luglio 1934 venne inaugurato il sistema radio locale. Gli ultimi test alla struttura vennero condotti nei primi due giorni di agosto, appena prima dell'apertura della struttura.\nI primi anni.\nAlcatraz come prigione venne destinata ad accogliere i prigionieri definiti \"problematici\", ovvero coloro che avevano causato problemi in altre prigioni, una prigione dove accogliere il \"peggio del peggio\" della criminalit\u00e0, senza speranza di riabilitazione. Alle 9:40 dell'11 agosto 1934, giunse il primo gruppo di 137 prigionieri, provenienti dal penitenziario di Leavenworth (Kansas), il quale era giunto in treno a Santa Venetia, California. Il gruppo venne scortato ad Alcatraz da 60 agenti speciali dell'FBI e da ufficiali della polizia ferroviaria. Molti di loro erano noti ladri di banche, contraffattori, assassini o sodomiti. Tra i primi prigionieri si contarono anche 14 uomini provenienti dalla McNeil Island, Washington. Il 22 agosto, 43 prigionieri giunsero dal penitenziario di Atlanta e 10 da quello di Lewisburg. Il 1 settembre giunse un prigioniero dal manicomio di Washington e sette giunsero dal riformatorio di Lorton, in Virginia, mentre il 4 settembre giunse un nuovo contingente di 103 prigionieri da Leavenworth, via treno. I prigionieri continuarono ad arrivare, in particolare da Leavenworth e da Atlanta, durante tutto il 1935 ed il 30 giugno di quello stesso anno, ad un solo anno di vita, il penitenziario contava gi\u00e0 242 detenuti, di cui il pi\u00f9 noto era all'epoca Verrill Rapp. Il \"Bureau of Prisons\" scrisse in quell'occasione: \u201cLa fondazione di questa istituzione non solo \u00e8 la prova di un luogo sicuro di detenzione per i criminali pi\u00f9 difficili ma ha anche un effetto positivo sulla disciplina negli altri penitenziari. Nel corso di un anno non si sono verificati incidenti di rilievo\". I metal detectors inizialmente portarono a problemi di surriscaldamento e spesso dovettero essere spenti. Dopo che la Teletouch Corporation non riusc\u00ec a risolvere il problema, il suo contratto venne posto a termine nel 1937 e nuovi metal detector vennero forniti dai Federal Laboratories.\nIl 10 gennaio 1935, una tremenda tempesta port\u00f2 ad una frana ad Alcatraz, causando il crollo di parte della struttura del Model Industries Building. Questo fu solo l'inizio di una serie di problemi di stabilit\u00e0 delle strutture sull'isola. L'area del Model Industries Building venne circondata da un \"riprap\", venne rafforzata, e venne costruita una torre di guardia aggiuntiva sul suo tetto nel giugno del 1936. In quello stesso mese, vennero ristrutturate le caserme con 11 nuovi appartamenti e 9 stanze singole per il personale; all'epoca la struttura era in grado di accogliere un totale di 52 famiglie con 126 tra donne e bambini. I problemi riscontrati al Model Industries Building ed il rapporto con le strutture preesistenti portarono ad un restauro esteso della struttura nel 1937 che portarono alla creazione di nuove griglie di ventilazione, all'installazione di nuovi boilers nella centrale elettrica, oltre a una nuova pompa per la depurazione dell'acqua di mare. Nel biennio 1939\u201340, 1.100.000 dollari vennero spesi per la struttura, inclusa la costruzione del New Industries Building, il rifacimento completo della centrale elettrica con motori diesel, un nuovo acquedotto per risolvere i problemi di stoccaggio dell'acqua, nuovi appartamenti per gli ufficiali, migliorie al porto e la conversione del blocco D a celle di isolamento. Le modifiche vennero portate a compimento nel luglio del 1941. I laboratori del New Industries Building si specializzarono nella produzione di uniformi per l'esercito e altra oggettistica richiesta durante la seconda guerra mondiale.\nLa reputazione.\nIl carcere di Alcatraz divenne tristemente noto tra le prigioni americane in quanto era considerato una delle prigioni pi\u00f9 terribili del mondo all'epoca. Alcuni ex prigionieri erano testimoni delle violenze in esso perpetrate e delle condizioni disumane di detenzione, in particolare per la mancanza di adeguate cure e prevenzioni sanitarie. Ed Wutke fu il primo prigioniero a suicidarsi nella struttura di Alcatraz. Rufe Persful svilupp\u00f2 una forma di schizofrenia e si tagli\u00f2 quattro dita di una mano, ed era intenzionato a tagliarsi anche quelle dell'altra. Nel 1939, il nuovo U.S. Attorney General, Frank Murphy, attacc\u00f2 la struttura del penitenziario, dicendo che \"l'intera istituzione \u00e8 conduttrice di una psicologia che crea un insieme di ambizioni sinistre tra i prigionieri.\" La reputazione della prigione non venne certo aiutata dall'arrivo dei peggiori criminali dell'America, tra cui Robert Stroud, l'\"ornitologo di Alcatraz,\" nel 1942. Questi entr\u00f2 in carcere a 19 anni e non lo lasci\u00f2 mai pi\u00f9, trascorrendo ben 17 anni ad Alcatraz. Stroud uccise una guardia e spesso ingaggi\u00f2 accese discussioni con gli altri detenuti, trascorrendo 42 dei suoi 54 anni di detenzione in isolamento. Malgrado la sua reputazione, con molti ex detenuti che lo definivano \"Hellcatraz\" (\"hell\" in inglese significa inferno), molti invece testimoniavano come le condizioni di vita fossero tutto sommato migliori di altre prigioni nel paese, in particolare per la qualit\u00e0 del cibo.\nIl 3 dicembre 1940, Henri Young uccise il compagno di cella Rufus McCain. Correndo gi\u00f9 per le scale nella sartoria del carcere dove McCain lavorava, Young pugnal\u00f2 violentemente McCain al collo; McCain mor\u00ec cinque ore dopo. Young era giunto inviato ad Alcatraz per omicidio nel 1933, e venne successivamente coinvolto in un tentativo di fuga durante il quale il gangster Doc Barker rimase colpito a morte. Trascorse 22 mesi in isolamento, ma gli venne successivamente permesso di lavorare. Young venne processato nel 1941, atto durante il quale i suoi avvocati sostennero la sua colpa diretta nel fatto e di come egli sia stato ingiustamente sottoposto ad una \"punizione crudele e inusuale\" da parte delle guardie della prigione prima del fatto. Il processo contribu\u00ec alla cattiva fama di Alcatraz. Young venne infine condannato.\nGli ultimi anni.\nDagli anni '50 si cerc\u00f2 di migliorare le condizioni del carcere di Alcatraz e ai detenuti venne gradualmente permesso di ottenere pi\u00f9 benefici come ad esempio di suonare degli strumenti musicali, guardare dei film nei weekend, dipingere, utilizzare la radio; lo stretto codice del silenzio divenne pi\u00f9 flessibile, ed ai prigionieri venne permesso di parlare a bassa voce. Ad ogni modo la struttura si era gi\u00e0 qualificata come uno dei carceri pi\u00f9 costosi degli Stati Uniti. Nel suo rapporto annuale per l'anno 1952, il direttore della prigione James V. Bennett richiedeva gi\u00e0 una struttura sostitutiva per Alcatraz. Il rapporto del 1959 evidenziava come i costi per Alcatraz fossero tre volte superiori se comparati ad una qualsiasi altra prigione americana (10 dollari per prigioniero al giorno, contro i 3 dollari in altre prigioni) Il problema era peggiorato dal deterioramento delle strutture per l'esposizione ai venti salini. Gi\u00e0 in quell'anno si evidenziava la necessit\u00e0 di 5.000.000 di dollari per dei restauri. Le principali opere di riparazione ebbero inizio nel 1958, ma gi\u00e0 nel 1961 gli ingegneri definirono la prigione una causa persa. L\"Attorney General\" Robert F. Kennedy propose il piano per la costruzione di una nuova struttura carceraria a Marion, nell'Illinois. La fuga del giugno del 1962 fu la goccia che fece traboccare il vaso e che port\u00f2 alla chiusura totale dell'intera struttura il 21 marzo 1963.\nAttualmente convertita in museo ed una delle maggiori attrazioni turistiche di San Francisco, Alcatraz attira ogni anno 1.500.000 di visitatori (2010). I visitatori arrivano via nave e hanno la possibilit\u00e0 di visitare le celle sull'isola oltre a visionare una serie di filmati che raccontano storie ed aneddoti sulla struttura, sui pi\u00f9 famosi detenuti e guardie di Alcatraz. L'atmosfera dell'ex penitenziario \u00e8 ancora oggi considerata \"spettrale\". Protetta dal National Park Service e dal National Register of Historic Places, la struttura \u00e8 oggi restaurata e mantenuta in essere come struttura museale.\nTentativi di fuga.\nSecondo gli ufficiali di correzione, il primo pensiero di un condannato arrivato ad Alcatraz era come fuggire dalla struttura. Durante i suoi 29 anni di funzionamento, 36 detenuti tentarono la fuga in 14 occasioni; due vi provarono due volte; 23 vennero catturati, sei vennero uccisi durante la loro fuga, due annegarono e cinque sono indicati come \"dispersi e probabilmente annegati\".\nIl primo tentativo di fuga venne fatto il 27 aprile 1936 da Joseph Bowers, che era stato assegnato alla bruciatura della spazzatura nell'inceneritore del carcere. Venne notato mentre tentava di scalare una parte della recinzione dell'isola. Quando si rifiut\u00f2 di fermarsi all'alt della guardia, venne freddato con un colpo di fucile. Venne ferito solo di striscio, ma cadde dall'altezza di 15 metri e mor\u00ec di conseguenza.\nUn secondo tentativo di fuga avvenne il 16 dicembre 1937 ad opera di Theodore Cole e Ralph Roe. Durante il loro lavoro ai laboratori, riuscirono a tagliare le sbarre di ferro di una finestra e da li a portarsi verso la baia. Era un giorno di tempesta ed il mare aveva onde alte. Vennero creduti entrambi morti dalle autorit\u00e0 della prigione che dichiararono la loro morte per annegamento e il loro corpo spazzato via dalle onde del mare.\nLa battaglia di Alcatraz.\nIl tentativo di fuga pi\u00f9 violento avvenne tra il 2 ed il 4 maggio 1946, quando il fallito tentativo di fuga di sei prigionieri port\u00f2 alla cosiddetta battaglia di Alcatraz, nota anche come l'\"esplosione di Alcatraz\". Bernard Coy, Joseph Paul Cretzer, Sam Shockley, Clarence Carnes, Marvin Hubbard e Miran Edgar Thompson riuscirono a prendere il controllo del blocco celle della prigione sopraffacendo le guardie preposte, entrando nel deposito delle armi dove ottennero anche le chiavi per le aree esterne. Una delle guardie, William Miller, pens\u00f2 di chiudere dall'esterno l'ultima porta. L'idea dei fuggitivi era quella di tentare la fuga verso il porto con una barca, ma non furono in grado di aprire l'ultima porta e pertanto decisero di scontrarsi col resto delle guardie, tenendo per ostaggi Miller ed un'altra guardia. Su incitamento di Shockley e di Thompson, Cretzer spar\u00f2 a bruciapelo ai due ostaggi. Miller mor\u00ec subito, come poi avvenne per la seconda guardia, Harold Stites. Anche se Shockley, Thompson e Carnes decisero di tornare alle loro celle, gli altri tre, Coy, Cretzer e Hubbard, persistettero nella loro lotta. Intervennero i marines ad aiutare le guardie della prigione, i quali uccisero i tre prigionieri. Nella battaglia, oltre alle guardie ed ai prigionieri uccisi, persero la vita 17 altre guardie e un prigioniero rimase ferito. Shockley, Thompson e Carnes vennero processati per l'uccisione delle guardie. Shockley e Thompson vennero condannati a morte tramite camera a gas nel carcere di San Quentin nel dicembre del 1948. Carnes, invece, che aveva solo 19 anni, ottenne un secondo ergastolo.\n\"Fuga da Alcatraz\".\nL'11 giugno 1962, Frank Morris, John Anglin e Clarence Anglin, per contro, cercarono di fuggire tramite un piano ingegnoso ed attentamente progettato. Dietro le loro celle nel blocco B vi era un condotto di 91 cm. I prigionieri riuscirono a rimuovere pazientemente il calcestruzzo ormai danneggiato dall'aria salina che circondava la grata di copertura del condotto di aerazione di questo foro utilizzando un cucchiaio di metallo montato su un trapano elettrico ricavato dal motore di un aspirapolvere rubato. Il rumore venne camuffato dal fatto che i \"lavori\" venivano svolti unicamente durante l'ora di musica, ed il progredire dei lavori venne coperto da un falso muro che, nell'oscurit\u00e0 della cella, trasse in inganno le guardie.\nLa via di fuga proseguiva dunque attraverso una ventola di aerazione; i prigionieri rimossero la ventola e l'annesso motore, rimpiazzandola con la sola griglia, creando un buco abbastanza grande per permettere il passaggio di un uomo. Dopo aver rubato una corda abrasiva al carburo di silicio dal laboratorio della prigione, i prigionieri riuscirono a rimuovere i rivetti dalla griglia. Nei loro letti posero delle teste realizzate a \"papier-m\u00e2ch\u00e9\" e corredate da capelli veri rubati dal negozio di barbiere della prigione. I fuggitivi inoltre riuscirono a rubare nel corso delle settimane 50 giubbotti impermeabili, nascondendoli dalla vista delle guardie tramite dei fogli di carta.\nGli investigatori dell'FBI vennero aiutati da Allen West, che era parte del gruppo dei fuggitivi che per\u00f2 era stato lasciato nella sua cella. West era stato colui che aveva costruito il muro di copertura, ma quando Morris e i fratelli Anglins decisero di accelerare il loro piano di fuga, West venne lasciato indietro, forse perch\u00e9 considerato di troppo o di intralcio all'esecuzione del piano. Il rapporto ufficiale della fuga concluse che i prigionieri erano annegati nelle fredde acque della baia tentando di raggiungere la terraferma, trovando improbabile che i due abbiano coperto a nuoto i di mare che separano l'isola dal continente malgrado le forti correnti dell'oceano con una temperatura di 10-15 gradi C\u00b0.\nMorris ed i fratelli Anglin, ad ogni modo, rimasero formalmente nella lista dei ricercati per i successivi cinquant'anni. Secondo studi recenti, almeno i due fratelli Anglin sarebbero fuggiti verso il Brasile dopo Alcatraz e quindi sarebbero sopravvissuti a dispetto dei rapporti ufficiali.\nAmministrazione.\nLa prigione disponeva inizialmente di uno staff di 155 persone, incluso il direttore James A. Johnston ed il suo vice Cecil J. Shuttleworth, entrambi considerati \"uomini di ferro\". Nessun membro del personale della prigione era istruito per la riabilitazione dei prigionieri, ma tutti erano stati formati per la massima sicurezza. I salari delle guardie e dei membri dello staff variavano. Per una nuova guardia giunta nel dicembre del 1948 alla prigione venne offerto uno stipendio di 3024,96 dollari all'anno, con la deduzione del 6% annuo per i contributi pensionistici (181.50 dollari). Le guardie lavoravano 40 ore a settimana con turni di 8 ore ciascuno. Le guardie che lavoravano tra le 18.00 e le 6.00 avevano un aumento del 10% come pure coloro che facevano degli straordinari autorizzati. Gli ufficiali generalmente pagavano 25 centesimi per un pasto e pagavano 10 dollari al mese per il loro appartamento sull'isola, che includeva anche la gratuit\u00e0 del servizio di lavanderia, anche se le famiglie pi\u00f9 grandi disponevano di appartamenti loro affittati per 20-43 dollari al mese. Nel 1960, il registro della prigione riportava come tra il 1935 ed il 1960 vi fossero stati in tutto 263 residenti, col picco massimo registrato nel 1937 con 302 residenti ed il picco minimo nel 1947 con 222.\nIl blocco principale dell'amministrazione si trovava all'entrata della prigione, dove si trovava anche l'ufficio del direttore del carcere. L'ufficio conteneva una scrivania con una radio ed un equipaggiamento telegrafico, una macchina da scrivere e un telefono. L'ufficio amministrativo disponeva anche di una serie di uffici che dal 1961 compresero anche una sala di controllo con tecnologie moderne, un bar per gli ufficiali, l'armeria, un'area di riposo per le guardie. Tutte le visite ad Alcatraz dovevano essere debitamente autorizzate dal direttore responsabile del complesso.\nUn ospedale si trovava nel complesso gi\u00e0 quando il carcere era una prigione militare sul finire del XIX secolo. Durante il periodo come penitenziario federale, questo venne spostato sopra la sala da pranzo, al secondo piano della struttura. Lo staff dell'ospedale apparteneva al servizio medico dell'esercito statunitense. I dottori spesso non rimanevano pi\u00f9 di qualche giorno o qualche mese ad Alcatraz, in quanto molti di loro erano terrorizzati dal comportamento di certi detenuti che richiedevano la somministrazione di certe droghe. I prigionieri malati erano spesso detenuti all'interno dell'ospedale, e tra questi vi furono anche Stroud e Al Capone, che vi trascorse un anno intero.\nSicurezza.\nCon l'apertura del penitenziario di Alcatraz nel 1934, vennero da subito messe in mostra le misure di stretta sicurezza delle celle della prigione per mostrare quanto il nuovo carcere fosse \"a prova di fuga\". L'uso delle tecnologie pi\u00f9 moderne per migliorare la sicurezza delle strutture e mantenere all'interno i detenuti, consistevano in una serie di torrette di guardia costruite in quattro luoghi strategici, oltre alla presenza di porte a fusione unica, controllate a distanza e a griglie di ferro alle finestre. Alle entrate di tutte le sale da pranzo e dei laboratori vennero posti dei metal detector elettromagnetici, oltre alla presenza di aree da dove le guardie, armate, potevano controllare facilmente i prigionieri ed intervenire in caso di necessit\u00e0. Con i restauri alla struttura vennero inoltre chiusi dei vecchi tunnel del complesso per evitare che i prigionieri potessero nascondersi o evadere e vennero creati nuovi spazi dove i dipendenti della prigione potessero vivere con le loro famiglie, in tranquillit\u00e0 e in sicurezza, con comodit\u00e0 differenti a seconda del loro rango. Johnston, l\"U.S. Attorney General\" Homer Cummings e Sanford Bates collaborarono insieme per fare di Alcatraz \"la prigione pi\u00f9 leggendaria dell'epoca\".\nMalgrado il fatto che Alcatraz fosse ritenuta la prigione del \"peggio del peggio\" dei criminali statunitensi, un tribunale non poteva mandare un criminale direttamente ad Alcatraz, ma potevano giungervi solo per la loro cattiva condotta o per aver tentato di fuggire da altre prigioni. La sicurezza interna alla prigione del resto era particolarmente stretta con un controllo costante delle sbarre, delle porte, dei lucchetti, dei cavi elettrici e di altre sicurezze fisiche. I prigionieri venivano di norma contati 13 volte al giorno, ed il rapporto prigionieri/guardie era il pi\u00f9 basso di qualsiasi altra prigione americana dell'epoca. Il portale d'ingresso era in acciaio solido, virtualmente impossibile da attraversare per qualsiasi prigioniero. L'isola disponeva di diverse torri di guardia, in particolare nei punti dove vi era sovraffollamento o movimento continui come nel caso delle strutture industriali interne al complesso. Le aree ricreative erano circondate da una rete alta 7.5 metri coronata da filo spinato, per impedire la fuga dei detenuti durante gli esercizi all'aria aperta. Uno degli impiegati della prigione defin\u00ec il suo lavoro simile a quello di un guardiano di uno zoo, dal momento che i prigionieri erano trattati come animali che venivano \"mandati a pascolare\", nutriti e fatti lavorare. Lo stesso personaggio defin\u00ec i suoi quattro anni di lavoro alla prigione come \"una totale perdita di tempo\". I corridoi erano regolarmente pattugliati dalle guardie, e divisi da cancelli; il corridoio pi\u00f9 trafficato era il \"Broadway\" tra il blocco celle B ed il blocco celle C, per il fatto che esso era quello centrale della prigione e lo attraversavano guardie e lavoratori.\nDopo i 20 minuti del pranzo nella sala apposita, forchette, cucchiai e coltelli dovevano essere lasciati sul tavolo e venivano contati per assicurarsi che nessuno di questi venisse rubato o potesse divenire una potenziale arma. Durante i primi anni di vita della prigione, ai detenuti era proibito parlare durante i pasti, ma questo costume si perse nel tempo, consentendo poi ai prigionieri di comunicare a bassa voce.\nLa sala da pranzo aveva delle bombole di gas a controllo remoto che potevano essere attivate in caso di rivolta o tentativo di fuga durante il momento del pranzo comunitario. Il primo direttore della struttura, James A. Johnston, era solito entrare nella sala da pranzo solo e disarmato, sicuro delle difese delle guardie attorno.\nVita in prigione e celle.\nIl registro della prigione riporta che durante gli anni di apertura di Alcatraz vi furono ospitati 1576 prigionieri. Le celle della prigione, disegnate appositamente perch\u00e9 nessuna potesse dare verso l'esterno direttamente, misuravano 2.7 metri x 1.5 metri per 2.1 metri di altezza. Le celle erano primitive con un letto, un tavolo, un lavandino e una toilette sul muro di fondo. Una ventola di aerazione, 150 x 230 mm, era coperta da una piccola griglia di metallo e portava a un piccolo condotto di 91 cm di grandezza. I prigionieri non avevano alcuna privacy e per di pi\u00f9 le toilette emanavano cattivi odori in quanto sciacquate con acqua di mare. L'acqua calda venne installata solo nei primi anni '60, poco prima della chiusura della struttura.\nIl penitenziario aveva un regime di regole strette e regolamenti interni che dovevano essere seguiti dai prigionieri come pure dalle guardie; copie di questi regolamenti erano consegnati ad ogni prigioniero e dovevano essere obbligatoriamente rispettati. Ai detenuti era permesso mangiare, vestirsi, proteggersi dal freddo e ricevere attenzioni mediche. Ogni altra cosa concessa era visto come un privilegio. La divisa era composta da una maglia blu, pantaloni grigi (blu e bianchi negli ultimi anni), biancheria intima di cotone, calze e un fazzoletto blu, indossare cappelli era proibito nelle celle. Le celle dovevano essere mantenute pulite ed in buon ordine dagli stessi carcerati. Ogni potenziale oggetto dannoso ritrovato nelle celle come soldi, narcotici, sostanze intossicanti o oggetti potenzialmente letali o che potessero servire alla fuga, erano considerati contrabbando e potevano valere ai detenuti azioni disciplinari. Ai detenuti era consentito radersi nelle loro celle tre volte a settimana. Attentare alla vita o intimidire una guardia era considerata un'offesa importante. Gli afroamericani erano segregati rispetto al resto delle celle per evitare abusi a sfondo razziale. Carta igienica, fiammiferi, sapone e detersivi erano consegnati alle celle il gioved\u00ec e il sabato, ed un carcerato poteva fare richiesta di acqua calda e di uno straccio per pulire la sua cella. Le sbarre, le finestre e i pavimenti della prigione dovevano essere puliti ogni giorno. Nei primi anni vi era uno stretto codice del silenzio da rispettare ma dagli anni '50 questo venne di molto ammorbidito a fronte di una conversazione pacata e a basso tono, senza la possibilit\u00e0 per\u00f2 di gridare, fischiare o cantare.\nI prigionieri venivano svegliati alle 6:30 e la colazione veniva predisposta per le 6:55. Dopo essere tornati alle loro celle, i carcerati dovevano riordinare la loro cella e predisporre all'esterno la spazzatura. Alle 7:30 iniziava il lavoro per quanti erano autorizzati a farlo, sottolineato da un'apposita sirena, e i prigionieri dovevano passare attraverso dei metal detector durante i loro spostamenti. Se ottenevano un lavoro, i prigionieri dovevano accettarne i regolamenti; ai prigionieri non era consentito di avere del denaro, ma i loro guadagni andavano su un fondo apposito. Ad alcuni prigionieri erano poi assegnati dei compiti in lavanderia, in sartoria, in calzoleria, ecc. nonch\u00e9 in giardino. Fumare, considerato un privilegio, era permesso sul luogo di lavoro. Il pranzo era servito alle 11:20, seguito da 30 minuti di riposo in cella, prima di tornare al lavoro sino alle 16:15. La cena era servita alle 16:25 ed i prigionieri si ritiravano quindi nelle loro celle dove erano chiusi per la notte alle 16:50, con lo spegnimento generale delle luci alle 21:30. Dopo la chiusura delle celle, 6 guardie erano solite controllare i quattro blocchi di celle. Molti prigionieri hanno comparato la loro vita ad Alcatraz all'inferno e molti avrebbero preferito morire anzich\u00e9 continuare la loro vita in carcere.\nLa biblioteca di Alcatraz era posta alla fine del blocco D. Al suo ingresso ad Alcatraz, ogni prigioniero riceveva una tessera per la biblioteca ed un catalogo dei libri che vi si trovavano; i detenuti potevano indicare i libri che desideravano leggere in un'apposita cassetta all'ingresso della sala pranzo prima di colazione, e i libri gli venivano successivamente recapitati in cella dal bibliotecario. La biblioteca disponeva di circa 15.000 volumi, molti dei quali erano stati lasciati in loco sin dai tempi dell'esercito statunitense. Ai detenuti era permesso un massimo di tre libri per volta oltre a 12 quaderni, una bibbia e un dizionario. Ai detenuti era permesso abbonarsi a delle riviste, che per\u00f2 venivano censurate per quanto riguarda ogni aspetto che riguardasse il crimine. Per la medesima ragione tutti i quotidiani erano aboliti, come pure il sesso, il crimine e la violenza da tutti i libri e da tutte le riviste nella prigione, al punto che la biblioteca disponeva di un cappellano il cui compito era quello di censurare tutto il materiale disponibile alla lettura. La mancata restituzione di un libro dopo la data prescritta poteva portare alla revoca del privilegio. Un prigioniero leggeva dai 75 ai 100 libri all'anno. Ogni sera, quasi ogni detenuto era solito leggere un libro. Per 1 ora e 45 minuti, chi lo desiderava poteva esercitarsi nella pratica di strumenti musicali, dalla chitarra alla fisarmonica. Venne addirittura costituita una banda della prigione che si esibiva regolarmente nella sala da pranzo; Al Capone suonava ad esempio il banjo.\nI corridoi.\nIl blocco celle di Alcatraz aveva dei corridoi che traevano il loro nome dalle principali strade americane. Michigan Avenue era il corridoio del blocco A, Broadway era il corridoio centrale che portava verso Times Square (un'area comune con un grande orologio sul muro), prima di entrare nella sala da pranzo. Broadway separava il blocco B dal blocco C. Il corridoio tra il blocco C e la biblioteca era chiamato Park Avenue. Il corridoio del blocco D era denominato Sunset Strip. Alla fine di ogni corridoio si trovavano le cosiddette \"gun galleries\" dove trovavano posto le guardie, ed erano divise in East e West Galleries.\nBlocco A.\nIl blocco A non venne mai modernizzato e pertanto disponeva di \"barre di ferro, serrature a chiave e scale a chiocciola\" originali della prigione militare. Nessun prigioniero venne qui detenuto in maniera permanente durante gli anni di apertura della prigione federale di Alcatraz. Diversi detenuti, ad ogni modo, venivano fatti rimanere qui per determinati periodi per poi essere trasferiti in altri blocchi. Negli ultimi anni di vita della prigione, il blocco A era utilizzato perlopi\u00f9 come magazzino e ad un certo punto vi venne creata anche una nuova biblioteca dove i prigionieri potevano consultare documenti di natura legale. Una piccola barberia era collocata alla fine del blocco A dove una volta al mese i prigionieri erano obbligati a portarsi.\nBlocco B ed il blocco C.\nI nuovi arrivati ad Alcatraz erano perlopi\u00f9 assegnati al blocco B. Qui rimanevano in quarantena per i primi tre mesi nella prigione, senza ricevere visite. I prigionieri potevano ricevere una visita al mese, anche se per evitare problemi era vietato l'ingresso ad altre persone che avessero commesso reati in passato. Le lettere dei prigionieri venivano attentamente vagliate dal personale della prigione per decifrarvi eventuali messaggi cifrati. Frank Morris ed i suoi compagni fuggirono nel 1962 da Alcatraz utilizzando un condotto di ventilazione dietro il blocco B.\nIl blocco C era molto simile al blocco B, sia per organizzazione delle celle e degli spazi, sia per la tipologia di detenuti in esso incarcerati.\nBlocco D.\nIl blocco D divenne famoso ad Alcatraz come il \"blocco del trattamento\", ovvero luogo di punizione per i peggiori detenuti della struttura; qui trovavano posto diverse punizioni di cui la pi\u00f9 nota era l'isolamento. Solitamente, i prigionieri trascorrevano dai 3 ai 19 giorni in isolamento, salvo casi particolari. I prigionieri che qui si trovavano, ricevevano e consumavano il pranzo in cella ed a loro non era permesso di lavorare, mentre potevano lavarsi solo due volte a settimana. Dopo un tentativo di fuga nel 1939 nel quale Arthur \"Doc\" Barker rimase ucciso, la direzione della prigione rafforz\u00f2 la sicurezza del blocco D. L'\"ornitologo di Alcatraz\" rimase nella cella 42 del blocco D in isolamento per sei anni.\nLe peggiori celle del blocco D erano considerate quelle alla fine del blocco stesso, le celle dalla 9 alla 14, note come \"The Hole\" (il buco). Le celle erano prive di luce e pi\u00f9 fredde del resto della prigione e qui i prigionieri venivano regolarmente spogliati, colpiti, torturati, spesso lasciati alla fame e costretti a dormire sul pavimento con solo la biancheria intima addosso. A loro volta le guardie commettevano degli abusi sui prigionieri, spesso gettando loro in faccia urina o cibo avanzato. I prigionieri detenuti nel \"The Hole\" avevano diritto ad una sola doccia a settimana di dieci minuti e un'ora di esercizi nell'area di ricreazione a settimana. Le cinque celle del \"The Hole\" disponevano solo di un lavandino e di una toilette e la peggiore di esse era chiamata \"The Oriental\" o \"Strip Cell\", in quanto era l'ultima cella del blocco e nemmeno disponeva di sanitari e dove spesso i prigionieri venivano confinati completamente nudi per almeno due giorni. Le guardie controllavano la pulizia della toilette nella cella. Dopo aver completato il proprio periodo punitivo a \"The Hole\", il prigioniero poteva tornare alla sua cella ma veniva contraddistinto da un segnale rosso sulla giacca per i primi trenta giorni. Per i successivi trenta giorni veniva poi posto sotto osservazione e solo successivamente veniva completamente restaurato a tutti i privilegi degli altri prigionieri.\nCena.\nLa sala da pranzo di Alcatraz, spesso chiamata \"Mess Hall\", era una grande sala dove i prigionieri e lo staff consumavano i loro pasti. Essa era un'ala allungata nella parte ovest del blocco centrale di celle di Alcatraz, situata al centro dell'isola. Era collegata al blocco da un corridoio noto col nome di \"Times Square\", dal momento che esso presentava un grande orologio appeso a un muro. Quest'ala includeva la sala da pranzo e la cucina dietro ad essa. Al secondo piano vi era l'ospedale e l'auditorium, dove ogni weekend venivano trasmessi anche dei film.\nIl protocollo della sala da pranzo era preciso, con segnali diversi a seconda di quale blocco dovesse recarsi al pranzo e quando questo potesse incominciare a mangiare. I prigionieri venivano svegliati alle 6:30 ed inviati a fare colazione per le 6:55. Ancora oggi nella sala si trova un men\u00f9 datato 21 marzo 1963: esso comprendeva fiocchi di cereali assortiti, grano stufato, un uovo sbattuto, latte, frutta essiccata, toast, pane e burro. Il pranzo era servito nella sala alle 11:20, seguito da 30 minuti di riposo nelle celle, prima di fare ritorno al lavoro sino alle 16:15. La cena era servita alle 16:25 ed i prigionieri si portavano quindi alle loro celle per la notte. Ai prigionieri era concesso di mangiare quanto volessero ma nel tempo di 20 minuti e senza lasciare sporcizia; ogni avanzo veniva riportato e poteva comportare la rimozione di alcuni privilegi.\nCiascun tavolo da pranzo aveva delle panchine per sei uomini, anche se successivamente questi vennero sostituiti da tavoli pi\u00f9 piccoli e da panchine da quattro. L'intera popolazione della prigione, incluse le guardie e gli ufficiali, pranzavano e cenavano insieme, per un totale di 250 persone. Il cibo servito ad Alcatraz era definito come il migliore servito nel sistema carcerario statunitense.\nLa ricreazione.\nIl \"Recreation Yard\" era un cortile utilizzato dai detenuti della prigione dal 1934 al 1963 per i momenti all'aperto. Era collocato dalla parte opposta della sala da pranzo a sud del blocco D, circondato da un'alta rete protettiva. La torretta di guardia n.3 si trovava alla fine del medesimo cortile. Presso il cortile si trovava una \"gun gallery\", montata su uno dei muri esterni della sala da pranzo.\nNel 1936, venne pavimentato per la prima volta il cortile. Esso fu parte di uno dei pi\u00f9 violenti tentativi di fuga da Alcatraz nel maggio del 1946 quando un gruppo di detenuti riusc\u00ec a portarvisi, uccidendo due guardie, facendo degli ostaggi e utilizzandoli per raggiungere il porto.\nAi detenuti era permesso di uscire in cortile il sabato e la domenica e durante le feste per un massimo di cinque ore. I prigionieri che lavoravano sette giorni su sette in cucina potevano godere di periodi di pausa pi\u00f9 lunghi. Ai prigionieri che si comportassero male era proibito l'accesso al cortile. Ai prigionieri di Alcatraz era permesso di giocare a baseball, softball e altri sport oltre a giochi da tavolo come gli scacchi. Per le ridotte dimensioni del cortile, alla fine di esso si trovava il campo da baseball. Ai prigionieri erano forniti guanti, mazza e palle da baseball, ma nessuna uniforme. Nel 1938, vennero registrate quattro squadre interne alla prigione: i Bees, gli Oaks, gli Oilers ed i Seals che costituivano la \"Minor League\" e quattro squadre nella \"Major League\" che erano i Cardinals, i Cubs, i Giants ed i Tigers. Molti dei prigionieri sfruttavano il momento di uscita in cortile per conversare dato che quella era l'unica occasione settimanale in cui tale attivit\u00e0 poteva essere svolta senza problemi.\nAltre strutture.\nLa casa del direttore.\nLa casa del direttore (\"Warden's House\") era posta al limitare nordest del blocco di celle, vicino al faro dell'isola. La casa, di tre piani e disponeva di 15 stanze, venne costruita nel 1921, anche se alcune altre fonti indicano che venne costruita nel 1926 o nel 1929 e che disponeva di 17-18 stanze.\nTra il 1934 ed il 1963, i quattro direttori della prigione di Alcatraz risiedettero qui, incluso il primo direttore, James A. Johnston. La casa era considerata di lusso se comparata al contesto del resto della prigione e qui spesso i direttori tenevano delle feste coi loro ospiti. La casa disponeva di alte finestre che davano sulla Baia di San Francisco. Attualmente la casa \u00e8 un rudere dopo che \u00e8 stata incendiata dai nativi americani a seguito dell'occupazione di Alcatraz il 1 giugno 1970.\nL'edificio 64.\nL'edificio 64 fu il primo edificio residenziale costruito sull'isola di Alcatraz con l'intento di accomodarvi il personale di servizio e le loro famiglie. Collocato nei pressi del porto nel lato sudest dell'isola, appena sotto la casa del direttore, il blocco venne costruito nel 1905 sul sito di una precedente caserma dell'esercito costruita negli anni '60 dell'Ottocento. Esso funse da caserma dal 1906 al 1933 per poi essere destinato ad abitazione. Uno degli appartamenti pi\u00f9 grandi si trovava nel lato sudovest ed era conosciuto come \"Cow Palace\".\nLa \"Social Hall\".\nLa \"Social Hall\", nota anche col nome di \"Officers' Club\", era un club sociale collocato nella parte nordoccidentale dell'isola. Posta presso la centrale elettrica, l'acquedotto e la Former Military Chapel (Bachelor Quarters), il club era un luogo di ritrovo sociale per i lavoratori del penitenziario e le loro famiglie, in particolare la domenica dopo il lavoro e dopo la chiusura delle celle. Venne bruciata dai nativi americani durante l'occupazione di Alcatraz del 1970, lasciandone solo le mura perimetrali.\nIl club disponeva di un piccolo bar, di una biblioteca, di una grande sala da pranzo, di una sala da ballo, di un tavolo da biliardo, di un tavolo da ping-pong. Regolarmente qui trovavano posto delle cene ufficiali, delle partite di bingo e dagli anni '40 in poi vi vennero proiettati dei film ogni domenica mattina. Il club era responsabile del'organizzazione di diversi eventi sull'isola e della raccolta fondi necessaria.\nLa centrale elettrica.\nLa centrale elettrica era collocata nella costa nordoccidentale dell'isola di Alcatraz. Venne costruita nel 1939 al costo di 186.000 dollari come parte di uno schema di modernizzazione di 1.100.000 di dollari che includeva anche la realizzazione dell'acquedotto, del New Industries Building, dei quartieri degli ufficiali e la ristrutturazione del blocco D. Il costante fumo bianco che usciva dalla ciminiera della centrale e la presenza del faro, si dice che ricordassero \"l'aspetto di una nave\".\nDal 1939 al 1963, la centrale riforn\u00ec di energia elettrica l'intero penitenziario e le altre strutture sull'isola. La centrale disponeva di una torretta di guardia con un armamento fenomenale: \"un fucile Winchester calibro 30 con 50 scatole di munizioni, una pistola M1911 semiautomatica con tre casse di munizioni, tre granate a gas ed una maschera antigas\".\nL'acquedotto.\nL'acquedotto del complesso era collocato nella parte nordovest dell'isola, presso la torretta di guardia n.3, dietro l'obitorio ed il \"Recreation Yard\". La riserva d'acqua era sostenuta da sei pilastri di sostegno.\nDal momento che l'isola di Alcatraz non aveva fonti d'acqua proprie, essa doveva essere importata dall'entroterra tramite dei tubi interrati. Durante gli anni in cui l'isola era usata per scopi militari, esistevano delle cisterne interrate e delle altre sospese sopra il tetto della cittadella. La torre dell'acquedotto venne costruita nel 1940\u201341, dopo che l'isola ricevette dei fondi governativi per i restauri, garantendosi un migliore approvvigionamento idrico.\nEssa \u00e8 ancora oggi la struttura pi\u00f9 alta dell'intera isola con un'altezza di 29 metri totali e una capacit\u00e0 di 950.000 litri d'acqua fresca. L'acqua era utilizzata non solo per bere e per le docce, ma anche per spegnere gli incendi e per la lavanderia del penitenziario.\nModel Industries Building.\nIl Model Industries Building era un edificio di tre/quattro piani posto al lato nordovest dell'isola di Alcatraz. Questa struttura venne originariamente costruita dall'esercito statunitense come reparto lavanderia sino a quando non venne costruito il New Industries Building come parte del programma di rinnovamento della prigione di Alcatraz nel 1939. Qui i prigionieri avevano la possibilit\u00e0 di lavorare.\nIl 10 gennaio 1935, l'intera struttura si spost\u00f2 di quasi 80 cm a causa di una tempesta che caus\u00f2 una frana. Il direttore della prigione dell'epoca, James A. Johnston, propose di destinare 6500 dollari per il rinforzo della struttura. Le riparazioni vennero completate alla fine del 1935. Una torre di guardia venne aggiunta sul tetto della struttura nel giugno del 1936 e la struttura venne resa ulteriormente sicura con delle sbare alle finestre e griglie sulle aree di ventilazione per evitare che i prigionieri potessero fuggire dal tetto. Nel 1939 cess\u00f2 di essere usata come lavanderia. Attualmente la struttura appare pesantemente rovinata da decenni di esposizione alla salsedine.\nNew Industries Building.\nIl New Industries Building venne costruito nel 1939 col costo di 186.000 dollari come parte del contributo di 1.100.000 dollari destinati al rinnovamento del carcere.\nLa struttura era lunga 96 metri e conteneva una fabbrica di vestiti, un impianto di pulizia, una fabbrica di spazzole e un ufficio dove i prigionieri potevano lavorare per guadagnarsi del denaro. Il ricavato veniva posto su un conto chiamato \"Prisoner's Trust Fund\" che veniva loro consegnato al momento di lasciare Alcatraz. Qui i detenuti realizzavano guanti, oggettistica ed uniformi per l'esercito. Il locale lavanderia occupava l'intero primo piano ed essa era la pi\u00f9 grande di tutta San Francisco dell'epoca.\nLeggende.\nI nativi che occuparono la prigione, parlarono in seguito della presenza di spiriti maligni, relativi per\u00f2 al periodo precedente alla creazione del carcere. Mark Twain che visit\u00f2 il carcere, trov\u00f2 l'atmosfera dell'isola tetra e la descrisse cos\u00ec: \"fredda come l'inverno, anche nei mesi estivi.\" La presenza di spiriti e di esperti del mondo del paranormale in loco \u00e8 stata oggetto di diverse trasmissioni televisive."}
{"id": "4201767", "revid": "1889177", "url": "https://it.wikipedia.org/wiki?curid=4201767", "title": "Passo di Sant'Osvaldo", "text": "Il passo di Sant'Osvaldo (827 ) \u00e8 un valico alpino collocato in Friuli-Venezia Giulia (provincia di Pordenone).\nDescrizione.\nCollega la Val Cimoliana e successivamente la Valcellina con la Valle del Vajont. Scendendo dal passo in Val Cimoliana il primo comune che si incontra \u00e8 Cimolais mentre nella Valle del Vajont \u00e8 Erto. Dal punto di vista orografico separa le Prealpi Carniche a nord dalle Prealpi Bellunesi a sud. Il valico \u00e8 percorso dalla strada statale 251 della Val di Zoldo e Val Cellina. Nei pressi del valico si trova una cappella intitolata a sant'Osvaldo.\nStoria.\nDisastro del Vajont.\nIn corrispondenza del passo di Sant'Osvaldo fu costruito, nelle concitate settimane seguenti il disastro del Vajont, uno spesso sbarramento. Questo imponente muro di contenimento, largo circa 70 metri, profondo 30 ed alto 15, era ritenuto necessario in quanto il lago residuo a monte della frana, non avendo pi\u00f9 sbocchi a causa di questa, stava rapidamente crescendo e si temeva che un'ulteriore frana potesse creare un'onda di piena in direzione di Cimolais. In seguito alla installazione di idrovore, allo svuotamento del lago ed al ripristino della cosiddetta \"galleria di sorpasso\", nel corso del 1964 questo pericolo venne eliminato; non cos\u00ec il muro, che venne demolito solo nel 1998.\nIl Muro della vergogna.\nNei giorni successivi al disastro del Vajont gli sfollati di Erto, Casso e delle relative frazioni vennero prudenzialmente trasferiti a Cimolais e Claut. Nello stesso tempo l'accesso al passo dal lato di Cimolais ed alla valle del Vajont venne limitato ai soli autorizzati tramite controlli alla base del passo, per evitare che i curiosi potessero mettersi in pericolo e intralciare i lavori di installazione ed esercizio delle idrovore. Tale limitazione venne vista dagli sfollati, impossibilitati a tornare nei loro paesi ed alle loro case, come un sopruso operato dalle autorit\u00e0, e specificamente dall'Esercito, che appunto presidiava l'accesso al passo; dal momento che lo sbarramento era la manifestazione pi\u00f9 esplicita di questa limitazione venne denominato il Muro della vergogna.\nSport.\nCiclismo.\n\u00c8 stato affrontato, ma non considerato Gran Premio della Montagna nel Giro d'Italia 1968, durante la 12\u00aa tappa da Gorizia alle Tre Cime di Lavaredo e nel Giro d'Italia 2011, durante la 15\u00aa tappa da Conegliano al rifugio Gardeccia in Val di Fassa. In tutte e due le edizioni il Passo \u00e8 stato affrontato dal lato di Cimolais.\nNell'edizione del 1968 da segnalare che ci fu lo scatto di un giovane, ma gi\u00e0 \"Cannibale\", Eddy Merckx, sulle prime rampe del passo: il belga (che era gi\u00e0 in Maglia Rosa) scollin\u00f2 con 50\" di vantaggio sul gruppo, ma fu convinto dal suo direttore sportivo a rialzarsi e fu riassorbito dal gruppo in prossimit\u00e0 di Erto dove fu improvvisato un finto incidente meccanico."}
{"id": "4201773", "revid": "599013", "url": "https://it.wikipedia.org/wiki?curid=4201773", "title": "Viggo Str\u00f8mme", "text": "Carriera.\nGiocatore.\nClub.\nStr\u00f8mme gioc\u00f2 nel Donn, prima di passare allo Start. Esord\u00ec nell'Eliteserien in data 27 aprile 1991, quando fu titolare nella sconfitta per 1-0 contro il Sogndal. Il 20 maggio successivo, realizz\u00f2 il primo gol nella massima divisione norvegese: contribu\u00ec cos\u00ec al successo per 0-4 sul Molde.\nNel 1995, si trasfer\u00ec al V\u00e5lerenga. Il debutto in squadra arriv\u00f2 il 22 aprile, nella vittoria per 0-2 sul campo dello Stab\u00e6k. Con questa maglia, vinse la Coppa di Norvegia 1997. Nel corso del 1998, pass\u00f2 al Lyn Oslo, formazione militante nella 1. divisjon. Disput\u00f2 il primo incontro con questa casacca il 29 agosto, nel pareggio per 1-1 contro il By\u00e5sen.\nAllenatore.\nIl 18 giugno 2014, entr\u00f2 nello staff tecnico del Lyn, formazione militante nella 2. divisjon, assieme a Egil Olsen e Jonas Rygg."}
{"id": "4201775", "revid": "1305772", "url": "https://it.wikipedia.org/wiki?curid=4201775", "title": "John Hannah", "text": ""}
{"id": "4201776", "revid": "1543377", "url": "https://it.wikipedia.org/wiki?curid=4201776", "title": "Sandro Bertagna", "text": "Biografia.\nUfficiale di marina mercantile, fu sindaco della Spezia tra il 1983 e il 1985 per il Partito Comunista Italiano. \nGi\u00e0 agli inizi degli anni settanta entra a far parte della dirigenza spezzina del PCI, per poi guidare con l'incarico di segretario provinciale per oltre 7 anni.\nDopo il mandato da sindaco della citt\u00e0 ligure viene eletto nel 1987 in consiglio regionale ligure, ricoprendo la carica di vicepresidente del consiglio regionale.\nNel 2012 interviene nel dibattito pubblico spezzino in seguito alla decisione del comitato portuale del Porto della Spezia di approvare la procedura di rinnovo della concessione a LSCT SpA, conclusa la quale la societ\u00e0 di Contship avr\u00e0 in gestione la quasi totalit\u00e0 del porto spezzino"}
{"id": "4201777", "revid": "4711", "url": "https://it.wikipedia.org/wiki?curid=4201777", "title": "Cox Arena", "text": ""}
{"id": "4201778", "revid": "1543377", "url": "https://it.wikipedia.org/wiki?curid=4201778", "title": "A (yacht)", "text": "M/Y \"A\" \u00e8 un yacht di lusso disegnato da Philippe Starck e Martin Francis, e costruito da Blohm + Voss nel cantiere HDW a Kiel in Germania. \u00c8 stato commissionato nel novembre 2004, e varato nel 2008 al non confermato costo di $300\u00a0milioni. Con una lunghezza di 119 metri e un dislocamento di quasi 6,000\u00a0tonnellate, \u00e8 una dei pi\u00f9 grandi yacht al mondo.\nChiamato \"A\" per le iniziali dei suoi due proprietari, Andrey e Aleksandra Melnichenko, il suo stile provocatorio ha polarizzato le opinioni sin dal lancio. Evoca un misto tra un sottomarino e un'imbarcazione stealth, alcuni commentatori l'hanno definita la \"pi\u00f9 amata e odiata nave sul mare\"."}
{"id": "4201779", "revid": "287204", "url": "https://it.wikipedia.org/wiki?curid=4201779", "title": "Futbol'nyj Klub Dnipro 2004-2005", "text": "Questa voce raccoglie le informazioni riguardanti il Futbol'nyj Klub Dnipro nelle competizioni ufficiali della stagione 2004-2005.\nStagione.\nEscluso praticamente fin dall'inizio dalla lotta per il titolo in campionato, il Dnipro ottenne prestazioni migliori nelle coppe: raggiunse le semifinali in Coppa d'Ucraina, mentre in Coppa UEFA, provenendo dalle qualificazioni, super\u00f2 la fase a gironi, ma sub\u00ec la beffa di un goal all'88\u00ba minuto dal Partizan, che lo estromise dai sedicesimi di finale della competizione nazionale."}
{"id": "4201781", "revid": "486946", "url": "https://it.wikipedia.org/wiki?curid=4201781", "title": "Pallacanestro Primavera", "text": ""}
{"id": "4201782", "revid": "92723", "url": "https://it.wikipedia.org/wiki?curid=4201782", "title": "Citt\u00e0 di Campbelltown", "text": "La citt\u00e0 di Campbelltown \u00e8 una Local Government Area che si trova in Australia Meridionale. Essa si estende su una superficie di 24,35 chilometri quadrati e ha una popolazione di 49.281 abitanti. La sede del consiglio si trova a Rostrevor. Il sobborgo di Athelstone appartiene a Campbelltown."}
{"id": "4201783", "revid": "1305772", "url": "https://it.wikipedia.org/wiki?curid=4201783", "title": "Pasculli", "text": ""}
{"id": "4201786", "revid": "729019", "url": "https://it.wikipedia.org/wiki?curid=4201786", "title": "Campionati europei di canottaggio 2012 - 2 di coppia maschile", "text": "Il 2 di coppia maschile dei Campionati europei di canottaggio 2012 si \u00e8 svolto tra il 14 e il 16 settembre 2012. Hanno partecipato 17 equipaggi.\nFormato.\nNel primo turno, i primi due classificati di ogni batteria si sono qualificati alle semifinali, mentre gli altri si sono affrontati nei ripescaggi che ha qualificato altri sei equipaggi, tre per batteria. Gli equipaggi eliminati al ripescaggio hanno gareggiato nella finale C per i piazzamenti.&lt;br&gt;I primi tre classificati di ogni semifinale si sono qualificati per la finale A, gli altri hanno partecipato alla finale B."}
{"id": "4201787", "revid": "92723", "url": "https://it.wikipedia.org/wiki?curid=4201787", "title": "Citt\u00e0 di Charles Sturt", "text": "La citt\u00e0 di Charles Sturt \u00e8 una Local Government Area che si trova in Australia Meridionale. Essa si estende su una superficie di 52,14 chilometri quadrati e ha una popolazione di 106.995 abitanti. La sede del consiglio si trova a Woodville."}
{"id": "4201788", "revid": "1782831", "url": "https://it.wikipedia.org/wiki?curid=4201788", "title": "Unione Sportiva Basket Recanati 2011-2012", "text": "Il Basket Recanati 2011-2012 ha preso parte al campionato di Divisione Nazionale A FIP 2011-2012."}
{"id": "4201790", "revid": "834", "url": "https://it.wikipedia.org/wiki?curid=4201790", "title": "Marianne Leone Cooper", "text": ""}
{"id": "4201791", "revid": "322321", "url": "https://it.wikipedia.org/wiki?curid=4201791", "title": "La telefonata di Belpietro", "text": ""}
{"id": "4201792", "revid": "92723", "url": "https://it.wikipedia.org/wiki?curid=4201792", "title": "Citt\u00e0 di Gawler", "text": "La citt\u00e0 di Gawler \u00e8 una Local Government Area che si trova in Australia Meridionale. Essa si estende su una superficie di 41,1 chilometri quadrati e ha una popolazione di 20.730 abitanti. La sede del consiglio si trova a Gawler."}
{"id": "4201794", "revid": "300067", "url": "https://it.wikipedia.org/wiki?curid=4201794", "title": "Chris Cooper (disambigua)", "text": ""}
{"id": "4201798", "revid": "752999", "url": "https://it.wikipedia.org/wiki?curid=4201798", "title": "Roman Football Club", "text": ""}
{"id": "4201801", "revid": "92723", "url": "https://it.wikipedia.org/wiki?curid=4201801", "title": "Citt\u00e0 di Holdfast Bay", "text": "La citt\u00e0 di Holdfast Bay \u00e8 una Local Government Area che si trova in Australia Meridionale. Essa si estende su una superficie di 13,72 chilometri quadrati e ha una popolazione di 38.653 abitanti. La sede del consiglio si trova a Brighton."}
{"id": "4201803", "revid": "92723", "url": "https://it.wikipedia.org/wiki?curid=4201803", "title": "Citt\u00e0 di Marion", "text": "La citt\u00e0 di Marion \u00e8 una Local Government Area che si trova in Australia Meridionale. Essa si estende su una superficie di 55,5 chilometri quadrati e ha una popolazione di 84.142 abitanti. La sede del consiglio si trova a Sturt."}
{"id": "4201804", "revid": "92723", "url": "https://it.wikipedia.org/wiki?curid=4201804", "title": "Citt\u00e0 di Mitcham", "text": "La citt\u00e0 di Mitcham \u00e8 una Local Government Area che si trova in Australia Meridionale. Essa si estende su una superficie di 75,55 chilometri quadrati e ha una popolazione di 63.315 abitanti. La sede del consiglio si trova a Torrens Park."}
{"id": "4201806", "revid": "92723", "url": "https://it.wikipedia.org/wiki?curid=4201806", "title": "Citt\u00e0 di Norwood Payneham &amp; St Peters", "text": "La citt\u00e0 di Norwood Payneham &amp; St Peters \u00e8 una Local Government Area che si trova in Australia Meridionale. Essa si estende su una superficie di 15,1 chilometri quadrati e ha una popolazione di 36.128 abitanti. La sede del consiglio si trova a Norwood."}
{"id": "4201807", "revid": "132266", "url": "https://it.wikipedia.org/wiki?curid=4201807", "title": "Regione di Gash-Barka", "text": ""}
{"id": "4201809", "revid": "92723", "url": "https://it.wikipedia.org/wiki?curid=4201809", "title": "Citt\u00e0 di Onkaparinga", "text": "La citt\u00e0 di Onkaparinga \u00e8 una Local Government Area che si trova in Australia Meridionale. Essa si estende su una superficie di 518,4 chilometri quadrati e ha una popolazione di 160.404 abitanti. La sede del consiglio si trova a Noarlunga Centre, un sobborgo puramente commerciale di Adelaide senza alcun edificio di tipo residenziale. Un altro sobborgo di Onkaparinga \u00e8 Seaford."}
{"id": "4201810", "revid": "1573940", "url": "https://it.wikipedia.org/wiki?curid=4201810", "title": "Rutelinae", "text": "Rutelinae \u00e8 una sottofamiglia di coleotteri appartenenti alla famiglia Scarabaeidae.\nDescrizione.\nAdulto.\nSono coleotteri di medie dimensioni, infatti le specie pi\u00f9 grandi non arrivano mai a misurare oltre i 4\u00a0cm di lunghezza. Si distinguono dagli altri coleotteri per gli splendidi colori. Una sottofamiglia molto simile ai Rutelinae \u00e8 quella dei Cetoniinae, infatti anch'essi presentano colori sgargianti e brillanti. I Rutelinae, per\u00f2 a differenza dei cetoniiae quando volano non tengono le elitre distese lungo il torace, ma li aprono normalmente come solitamente fanno tutti i coleotteri in grado di volare. Alcune specie, come \"Paraheterosternus ludeckei\" e \"Heterosternus oberthuri\" presentano degli arti posteriori molto sviluppati.\nLarva.\nSono della classica forma a \"C\" con il capo e le tre paia di zampe. Lungo i fianchi presentano una serie di stigmi attraverso cui raccolgono l'ossigeno dall'acqua e dall'aria che filtra nel terreno.\nBiologia.\nComportamento.\nLe larve escono mediamente dopo 10 giorni dalla deposizione. Lo stadio larvale dura in media 2 anni e termina con la pupa, ovvero lo stadio immediatamente precedente a quello adulto. Gli adulti escono a primavera, hanno una vita relativamente lunga che pu\u00f2 arrivare fino a 2 anni. Le abitudini variano a seconda della specie presa in esame.\nAlimentazione.\nSi nutrono della materia organica in decomposizione nel terreno. Molte specie visitano i fiori in cerca di nettare.\nDistribuzione e habitat.\nLe specie sono presenti in tutta l'America, fatta eccezione per il Cile. Sono inoltre presenti in Europa, Asia e Africa.\nTassonomia.\nLa sottofamiglia comprende le seguenti trib\u00f9:"}
{"id": "4201811", "revid": "373302", "url": "https://it.wikipedia.org/wiki?curid=4201811", "title": "Saint Louis Rams", "text": ""}
{"id": "4201813", "revid": "92723", "url": "https://it.wikipedia.org/wiki?curid=4201813", "title": "Citt\u00e0 di Playford", "text": "La citt\u00e0 di Playford \u00e8 una Local Government Area che si trova in Australia Meridionale. Essa si estende su una superficie di 344,9 chilometri quadrati e ha una popolazione di 77.469 abitanti. La sede del consiglio si trova a Elizabeth."}
{"id": "4201815", "revid": "474175", "url": "https://it.wikipedia.org/wiki?curid=4201815", "title": "Ulderico Levi", "text": "Biografia.\nFiglio del cavalier Amadio, banchiere dei duchi di Modena e Parma ed Enrichetta Levi, proveniva da una ricchissima famiglia della comunit\u00e0 ebraica di Reggio Emilia. In giovane et\u00e0 prese parte alla terza guerra d'Indipendenza come tenente dei cavalleggeri \"Guide\"; prosegu\u00ec la carriera militare anche negli anni successivi divenendo capitano nella riserva (17 giugno 1886), maggiore nella riserva (19 marzo 1903) e infine luogotenente del Re.\nTra il 1876 e il 1885 fece costruire a sue spese l'acquedotto di Reggio, fino ad allora mancante. Tra le altre numerose opere di beneficenza verso la sua citt\u00e0, fece anche ricostruire il teatro politeama Ariosto ed installare l'illuminazione pubblica a gas. Per questi motivi, prima nel 1876 dalla Illustrissima Comunit\u00e0 di Reggio, poi nel 1896 dal Re Umberto I, fu creato patrizio di Reggio assieme ai due fratelli Arnoldo e Roberto.\nFu uno dei pi\u00f9 importanti politici reggiani dell'epoca come esponente liberale. Eletto deputato del Regno per quattro legislature consecutive (1882 - 1895), ricopr\u00ec nel frattempo le cariche di consigliere e presidente della provincia di Reggio Emilia (1889 - 1901). Il 17 novembre 1898, infine, fu nominato Senatore del Regno.\nUlderico Levi riposa nel cimitero ebraico di Reggio Emilia."}
{"id": "4201817", "revid": "92723", "url": "https://it.wikipedia.org/wiki?curid=4201817", "title": "Citt\u00e0 di Port Adelaide Enfield", "text": "La citt\u00e0 di Port Adelaide Enfield \u00e8 una Local Government Area che si trova in Australia Meridionale. Essa si estende su una superficie di 97 chilometri quadrati e ha una popolazione di 111.455 abitanti. La sede del consiglio si trova a Port Adelaide."}
{"id": "4201818", "revid": "132266", "url": "https://it.wikipedia.org/wiki?curid=4201818", "title": "Gasc-Barca", "text": ""}
{"id": "4201819", "revid": "729019", "url": "https://it.wikipedia.org/wiki?curid=4201819", "title": "Anja Sch\u00fcte", "text": "Biografia.\nHa iniziato a prendere lezioni di recitazione subito dopo aver terminato il liceo. Notata dal regista David Hamilton, \u00e8 stata da lui diretta in varie pellicole erotiche, tra le quali \"Tenere cugine\", dove ha interpretato il ruolo della protagonista, guadagnando la celebrit\u00e0. In seguito ha recitato soprattutto in film televisivi e serial polizieschi.\nL'attrice \u00e8 stata sposata per breve tempo con Roland Kaiser e ha un figlio. Vive in Norvegia, a Oslo."}
{"id": "4201820", "revid": "729019", "url": "https://it.wikipedia.org/wiki?curid=4201820", "title": "Campionati europei di canottaggio 2012 - 4 di coppia maschile", "text": "Il 4 di coppia maschile dei Campionati europei di canottaggio 2012 si \u00e8 svolto tra il 14 e il 16 settembre 2012. Hanno partecipato 13 equipaggi.\nFormato.\nNel primo turno, i primi tre classificati di ogni batteria si sono qualificati alle semifinali, mentre gli altri si sono affrontati nel ripescaggio che ha qualificato altri tre equipaggi.&lt;br&gt;I primi tre classificati di ogni semifinale si sono qualificati per la finale A, gli altri hanno partecipato alla finale B."}
{"id": "4201821", "revid": "92723", "url": "https://it.wikipedia.org/wiki?curid=4201821", "title": "Citt\u00e0 di Prospect", "text": "La citt\u00e0 di Prospect \u00e8 una Local Government Area che si trova in Australia Meridionale. Essa si estende su una superficie di 7,81 chilometri quadrati e ha una popolazione di 20.910 abitanti. La sede del consiglio si trova a Prospect."}
{"id": "4201823", "revid": "599013", "url": "https://it.wikipedia.org/wiki?curid=4201823", "title": "Erik Hagen (1941)", "text": "Carriera.\nClub.\nHagen vest\u00ec la maglia del Frigg.\nNazionale.\nConta 11 presenze per la . Esord\u00ec il 3 luglio 1962, nella vittoria per 5-0 su ."}
{"id": "4201826", "revid": "57872", "url": "https://it.wikipedia.org/wiki?curid=4201826", "title": "Gerolamo De Franchi Toso (1522-1586)", "text": "Biografia.\nScarne le notizie biografiche sulla figura di Gerolamo De Franchi Toso. Nativo di Genova intorno al 1522 ed esponente della nobile famiglia genovese dei Toso, iscritta dal 1528 nell'albergo dei De Franchi, ricopr\u00ec prima della carica dogale diversi incarichi pubblici. Tra questi la presidenza dell'Officio delle Sanit\u00e0 durante la pestilenza che colp\u00ec la capitale e la regione ligure nel dogato di Nicol\u00f2 Doria (1579-1581) o, ancora, nel ruolo di ambasciatore della Repubblica alla corte di Filippo II di Spagna.\nFacente parte di quella nobilt\u00e0 considerata \"nuova\", fu eletto al titolo dogale il 21 ottobre 1581: la ventottesima in successione biennale e il settantatreesimo nella storia repubblicana. Il suo mandato fu contraddistinto dalla lotta al banditismo e, in politica estera, alle prime controversie con il confinante Ducato di Savoia che, nel tempo, sfoceranno in una guerra tra le due potenze dell'Italia nordoccidentale.\nSi adoper\u00f2 anche nel campo religioso locale con il suo assenso per la costruzione di una nuova chiesa nel centro storico genovese, intitolata all'Immacolata e visitata in seguito dal visitatore apostolico monsignor Francesco Bossio, sulle fondamenta della diroccata chiesa di San Paolo alla Porta, conosciuta localmente come chiesa di San Pietro in Banchi.\nCess\u00f2 la carica il 21 ottobre del 1583. Probabilmente nominato procuratore perpetuo dopo il voto favorevole dei sindacatori supremi, Gerolamo De Franchi Toso mor\u00ec in Genova nel corso del 1586. Il corpo venne tumulato all'interno della chiesa di San Francesco di Castelletto.\nTra i figli, Federico fu doge nel periodo 1623-1625."}
{"id": "4201827", "revid": "92723", "url": "https://it.wikipedia.org/wiki?curid=4201827", "title": "Citt\u00e0 di Salisbury", "text": "La citt\u00e0 di Salisbury \u00e8 una Local Government Area che si trova in Australia Meridionale. Essa si estende su una superficie di 158,1 chilometri quadrati e ha una popolazione di 130.022 abitanti. La sede del consiglio si trova a Salisbury."}
{"id": "4201830", "revid": "767487", "url": "https://it.wikipedia.org/wiki?curid=4201830", "title": "Martin Kj\u00f8lholdt", "text": "Carriera.\nClub.\nKj\u00f8lholdt vest\u00ec la maglia del Sarpsborg.\nNazionale.\nConta 2 presenze per la . Esord\u00ec l'8 agosto 1965, nella sconfitta per 4-0 su ."}
{"id": "4201831", "revid": "92723", "url": "https://it.wikipedia.org/wiki?curid=4201831", "title": "Citt\u00e0 di Tea Tree Gully", "text": "La citt\u00e0 di Tea Tree Gully \u00e8 una Local Government Area che si trova in Australia Meridionale. Essa si estende su una superficie di 95,21 chilometri quadrati e ha una popolazione di 100.155 abitanti. La sede del consiglio si trova a Modbury."}
{"id": "4201835", "revid": "767487", "url": "https://it.wikipedia.org/wiki?curid=4201835", "title": "Per S\u00f8nstab\u00f8", "text": "Carriera.\nClub.\nS\u00f8nstab\u00f8 gioc\u00f2 con la maglia del Vard Haugesund.\nNazionale.\nConta una presenza per la . Esord\u00ec il 26 settembre 1965, nel pareggio per 2-2 contro la ."}
{"id": "4201837", "revid": "92723", "url": "https://it.wikipedia.org/wiki?curid=4201837", "title": "Citt\u00e0 di Unley", "text": "La citt\u00e0 di Unley \u00e8 una Local Government Area che si trova in Australia Meridionale. Essa si estende su una superficie di 14,29 chilometri quadrati e ha una popolazione di 38.465 abitanti. La sede del consiglio si trova a Unley."}
{"id": "4201842", "revid": "92723", "url": "https://it.wikipedia.org/wiki?curid=4201842", "title": "Citt\u00e0 di Walkerville", "text": "La citt\u00e0 di Walkerville \u00e8 una Local Government Area che si trova in Australia Meridionale. Essa si estende su una superficie di 3,57 chilometri quadrati e ha una popolazione di 7.338 abitanti. La sede del consiglio si trova a Gilberton."}
{"id": "4201851", "revid": "92723", "url": "https://it.wikipedia.org/wiki?curid=4201851", "title": "Citt\u00e0 di West Torrens", "text": "La citt\u00e0 di West Torrens \u00e8 una Local Government Area che si trova in Australia Meridionale. Essa si estende su una superficie di 37,07 chilometri quadrati e ha una popolazione di 55.620 abitanti. La sede del consiglio si trova a Hilton."}
{"id": "4201856", "revid": "1442080", "url": "https://it.wikipedia.org/wiki?curid=4201856", "title": "Enoque Guilherme", "text": "Caratteristiche tecniche.\n\u00c9 un terzino sinistro.\nCarriera.\nClub.\nHa giocato nella prima divisione angolana.\nNazionale.\nTra il 2009 ed il 2011 ha totalizzato complessivamente 9 presenze nella nazionale angolana, con cui ha anche partecipato alla Coppa d'Africa del 2010."}
{"id": "4201860", "revid": "599013", "url": "https://it.wikipedia.org/wiki?curid=4201860", "title": "Bruno Maran", "text": "Carriera.\nDopo gli esordi in Serie C con l'Edera Trieste, passa al Messina vincendo il campionato di Serie C 1949-1950 e disputando le due stagioni successive in Serie B, per un totale di 71 presenze tra i cadetti.\nNel 1952 si trasferisce al Marzotto Valdagno, con cui gioca altri tre campionati di Serie B collezionando altre 68 presenze nella serie cadetta."}
{"id": "4201866", "revid": "767487", "url": "https://it.wikipedia.org/wiki?curid=4201866", "title": "Municipalit\u00e0 di Ceduna", "text": "La municipalit\u00e0 di Ceduna \u00e8 una Local Government Area che si trova in Australia Meridionale. Essa si estende su una superficie di 5.427,1 chilometri quadrati e ha una popolazione di 3.797 abitanti. La sede del consiglio si trova a Ceduna."}
{"id": "4201873", "revid": "729019", "url": "https://it.wikipedia.org/wiki?curid=4201873", "title": "Campionati europei di canottaggio 2012 - 4 senza maschile", "text": "Il 4 senza maschile dei Campionati europei di canottaggio 2012 si \u00e8 svolto tra il 14 e il 16 settembre 2012. Hanno partecipato 11 equipaggi.\nFormato.\nNel primo turno, i primi classificati di ogni batteria si sono qualificati alla finale, mentre gli altri si sono affrontati nei ripescaggio che hanno qualificato altri quattro equipaggi, due per batteria. Gli equipaggi eliminati hanno partecipato alla finale B."}
{"id": "4201876", "revid": "92723", "url": "https://it.wikipedia.org/wiki?curid=4201876", "title": "Municipalit\u00e0 di Cleve", "text": "La municipalit\u00e0 di Cleve \u00e8 una Local Government Area che si trova in Australia Meridionale. Essa si estende su una superficie di 4.506,7 chilometri quadrati e ha una popolazione di 1.908 abitanti. La sede del consiglio si trova a Cleve."}
{"id": "4201878", "revid": "57872", "url": "https://it.wikipedia.org/wiki?curid=4201878", "title": "Gerolamo Chiavari", "text": "Biografia.\nApprossimative le notizie biografiche sulla figura di Gerolamo Chiavari. Nacque a Genova nel 1521 e fu un esponente della nobile famiglia levantina dei Chiavari. Dagli annali genovesi non \u00e8 certo o documentato un suo impegno di stato nelle diverse cariche pubbliche e solamente nel 1579 il suo nome compare per la prima volta nell'urna dei 120 cittadini da sorteggiare per il Maggior e Minor Consiglio della Repubblica di Genova.\nFacente parte di quella nobilt\u00e0 considerata \"vecchia\", sal\u00ec al dogato il 4 novembre 1583: il ventinovesimo in successione biennale e il settantaquattresimo nella storia repubblicana. Come il mandato del suo predecessore anche il governo biennale del doge Gerolamo Chiavari colp\u00ec duramente il banditismo imperante in citt\u00e0 e nel resto del territorio repubblicano. Un fenomeno che raggiunse il suo minimo storico grazie all'impegno costante di Giorgio Centurione che per i suoi sforzi fu esentato, cos\u00ec come i componenti della sua famiglia, dal Senato dal pagamento delle imposte nel futuro.\nNel suo dogato venne scoperta una congiura ai danni delle istituzioni genovesi messa in opera dai nobili Nicol\u00f2 Salvago e Aurelio Cattaneo che, scoperti, pagarono con la decapitazione pubblica il loro gesto. Nel campo della politica estera dest\u00f2 curiosit\u00e0 in citt\u00e0 l'arrivo dal Giappone di una delegazione composta da quattro principi in viaggio per rendere omaggio al nuovo pontefice Sisto V.\nTermin\u00f2 il suo mandato il 4 novembre 1585 e presumibilmente non ebbe il tempo di ricoprire ulteriori impegni statali in quanto mor\u00ec a Genova nei primi mesi del 1586. Inizialmente il suo corpo venne sepolto all'interno della chiesa di San Francesco di Castelletto salvo poi essere traslato in una tomba di una cappella laterale della basilica della Santissima Annunziata del Vastato."}
{"id": "4201880", "revid": "697352", "url": "https://it.wikipedia.org/wiki?curid=4201880", "title": "Municipalit\u00e0 di Elliston", "text": "La municipalit\u00e0 di Elliston \u00e8 una Local Government Area che si trova in Australia Meridionale. Essa si estende su una superficie di 6.500 chilometri quadrati e ha una popolazione di 1.169 abitanti. La sede del consiglio si trova a Elliston."}
{"id": "4201882", "revid": "767487", "url": "https://it.wikipedia.org/wiki?curid=4201882", "title": "Supergruppo della farmacosiderite", "text": "Il supergruppo della farmacosiderite \u00e8 un supergruppo di minerali comprendente i seguenti gruppi:"}
{"id": "4201883", "revid": "239659", "url": "https://it.wikipedia.org/wiki?curid=4201883", "title": "Episodi di Modern Family (quarta stagione)", "text": "La quarta stagione della serie televisiva Modern Family \u00e8 stata trasmessa sul canale statunitense ABC dal 26 settembre 2012 al 22 maggio 2013, ottenendo un'audience media di 12.306.000 telespettatori per episodio.\nIn Italia \u00e8 stata trasmessa dal 5 marzo al 30 luglio 2013 su Fox, canale pay della piattaforma satellitare Sky Italia, e dal 4 al 19 marzo 2014 su MTV in chiaro.\nUna grande notizia.\nTrama.\nLa mattina seguente la scoperta di Gloria di essere incinta e la mancata adozione da parte di Mitchell e Cameron, \u00e8 il giorno del 65\u00ba compleanno di Jay. Phil organizza una sorta di gita fuori porta a sorpresa, portandolo a pesca insieme ai suoi amici Shorty e Miles, ma non tutto va per il verso giusto. Un'altra sorpresa, questa volta decisamente pi\u00f9 gradita e inaspettata, aspetta Jay al suo ritorno a casa: Gloria infatti, non aveva ancora trovato l'occasione per rivelargli di essere incinta, temendo che il marito non avrebbe preso bene la notizia. In realt\u00e0 Jay ne sar\u00e0 entusiasta, in quanto vede l'opportunit\u00e0 di una nuova sfida, un'occasione per cominciare una nuova fase con la moglie in quello che altrimenti sarebbe stato un capitolo piatto della sua vita. Mitchell e Cameron, per distrarsi dai tristi momenti del giorno prima, considerano l'idea di acquistare un gatto, chiesto da Lily, e di fare un viaggio in Europa, mentre Claire, contenta dopo aver saputo che il fisico di Gloria sarebbe stato messo alla prova dalla nuova gravidanza, si vede chiedere ospitalit\u00e0 da Dylan.\nQualche mese pi\u00f9 tardi, Mitchell e Cam sono di ritorno da Londra con Lily e il loro nuovo gatto Larry, mentre Gloria si ritrova con la pancia pi\u00f9 grande. Claire decide di cacciare Dylan fuori di casa, che nel frattempo aveva accettato di ospitare, e chiede al marito di radersi la barba che aveva provato a crescersi su consiglio di Shorty, l'amico di Jay.\nDall'asilo al college.\nTrama.\nPer Haley \u00e8 il momento di partire per il college, quindi entrambi i genitori cercano di prepararla al meglio. Phil, per l'occasione, le dona una raccolta di aforismi scritti da lui stesso, \"Phil's-osophy\", mentre Claire cerca di non farle mancare beni dall'utilit\u00e0 pi\u00f9 pratica, compresa una confenzione di profilattici. Per Lily \u00e8 invece il primo giorno di scuola dell'infanzia. Cam, vedendo che un bambino le tira i capelli, lo allontana da lei con la forza, facendosi richiamare dal preside per poi vedersi costretto a partecipare ad un incontro familiare con i genitori del bambino, una coppia di lesbiche. Cam e il compagno credono sia impossibile per una coppia di gay e una di lesbiche andare d'accordo, ma alla fine troveranno con loro un punto in comune: l'affetto e la cura verso il proprio figlio. Jay e Gloria non sembrano molto preoccupati dall'arrivo del loro nuovo figlio, Manny quindi li costringe a frequentare un corso dedicato ai nuovi genitori.\nL'intervento.\nTrama.\nPhil decide di sottoporsi ad una vasectomia, dopo aver convenuto con la moglie che entro cinque anni anche gli altri due figli avrebbero raggiunto l'et\u00e0 per andare al college e per loro si prospetta quindi un periodo di pi\u00f9 libert\u00e0 e divertimento, che non vogliono vedersi rovinato avendo un altro figlio come accaduto a Jay e Gloria. Quando Phil si presenta alla clinica specializzata, per\u00f2, viene colto da paura, mentre anche la moglie realizzer\u00e0 di non essere pronta a rinunciare definitivamente a diventare di nuovo madre. Cam, ora che Lily ha iniziato a frequentare la scuola, ha molto tempo libero che non sa come impiegare, quindi Mitchell prova a fargli intraprendere un nuovo lavoro. Alla fine Cam diventer\u00e0 il nuovo insegnante di musica presso la scuola di Manny e Luke. Gloria cerca di rinviare il pi\u00f9 possibile il momento di iniziare ad indossare vestiti pi\u00f9 adatti ad una donna incinta, mentre Jay \u00e8 contrariato dalla decisione della moglie di non voler sapere il sesso del bambino prima della nascita, sperando che possa essere un maschio in quanto teme di non essere del tutto capace di allevare una femmina.\nNotti insonni.\nTrama.\nPhil \u00e8 molto entusiasta di condividere con il figlio la propria passione verso la magia e l'illusionismo, tuttavia rimarr\u00e0 deluso quando Luke dir\u00e0 ai genitori di voler smettere a esercitarsi. Phil \u00e8 convinto che il figlio abbia un talento naturale e non riesce a capire come mai abbia perso interesse verso l'illusionismo, finch\u00e9 non si rende conto che a causa di ci\u00f2 viene preso in giro dai propri compagni di scuola. Intanto, Alex sente la mancanza della sorella e ci\u00f2 le provoca un atteggiamento molto pi\u00f9 aggressivo del solito, al quale la madre prover\u00e0 a porre rimedio. Gloria, con l'avanzare della gravidanza, ha iniziato a russare rumorosamente di notte, finendo con il tenere svegli sia il marito che il figlio. Jay, che non vuole ferire i suoi sentimenti, evita di affrontare la questione con lei, finendo per fingere di dover andare ad un viaggio di lavoro pur di passare una notte fuori casa e riposare. Cam vive il suo primo giorno da insegnante alla scuola di Luke e Manny, in cui trover\u00e0 molte pi\u00f9 difficolt\u00e0 del previsto nell'inserirsi, cos\u00ec come anche Mitchell avr\u00e0 difficolt\u00e0 nell'affrontare alcune faccende domestiche che era solito lasciare al compagno.\nLa casa degli orrori.\nTrama.\nDopo che in occasione dell'Halloween dell'anno precedente Claire e Phil avevano organizzato uno scherzo fin troppo pauroso, facendo anche venire un infarto a uno dei genitori dei bambini andati alla loro casa in cerca di dolci, per la festa di quest'anno vengono obbligati dal vicinato ad evitare travestimenti o ambientazioni paurose. Tuttavia, ancora impressionati dall'anno precedente, i bambini evitano comunque di recarsi presso la loro casa. Claire quindi, rimasta a casa sola con Alex, in quanto Phil aveva deciso di aprire le porte di una casa in vendita a potenziali acquirenti, decider\u00e0 di raggiungere il marito con i figli e organizzargli uno scherzo. Nel frattempo Mitchell e Cam ospitano una festa a tema, in cui si ritroveranno costretti a rispondere alle domande della figlia riguardo alla sua madre naturale, mentre Gloria si rende conto che la gravidanza la fa essere pi\u00f9 aggressiva del solito.\nVendita di beneficenza.\nTrama.\nJay e Gloria ospitano un mercatino nel loro viale per contribuire ad una raccolta fondi promossa dalla scuola di Manny e Luke al quale d\u00e0 il proprio contribuito anche il resto della famiglia. Cameron porta alcuni suoi pantaloni nuovi che non gli vanno pi\u00f9 bene in quanto \u00e8 dimagrito, ma Mitchell teme che il compagno possa di nuovo riprendere peso come gi\u00e0 avvenuto in passato. Phil si ritrova ad ammirare la motocicletta di Jay, finendo per andarci a fare un giro per provare la sua virilit\u00e0. In realt\u00e0 ha paura delle moto e finisce per cadere e rimanere bloccato sotto di essa; nell'occasione inizier\u00e0 a fare un video con il telefonino con modalit\u00e0 che ricordano il film \"127 ore\". Manny e Luke si imbattono invece in una scatola in cui Gloria cerca di nascondere un oggetto del suo passato, un burattino con il quale si era esibita ad un concorso di bellezza, mentre Alex porta il suo nuovo \"fidanzato\", Michael, che tutti credono omosessuale.\nL'arresto.\nTrama.\nNel cuore della notte Phil e Claire vengono svegliati da una telefonata: Haley \u00e8 stata arrestata dopo essersi presentata ad una festa in cui si faceva uso di alcol nonostante non avesse ancora l'et\u00e0 legale per bere. I due partono subito per andare a liberare la figlia; lasciano quindi Alex e Luke nelle mani di Cam, mentre portano con loro Mitchell in caso avessero bisogno dell'aiuto di un avvocato. Arrivati presso la stazione di polizia nella quale \u00e8 detenuta scoprono che \u00e8 accusata anche di resistenza all'arresto ed aggressione ad un agente. Haley, liberata dopo il pagamento di una cauzione, spiegher\u00e0 che queste ultime accuse sono frutto di un incidente, essendo caduta su un poliziotto nel tentativo di scappare insieme a tutti gli altri presenti alla festa. Tuttavia, ci\u00f2 non servir\u00e0 a migliorare la sua posizione davanti alla commissione scolastica che dovr\u00e0 decidere una sua eventuale espulsione. La ragazza, dopo essersi presa i rimproveri dai genitori, si prende le sue responsabilit\u00e0 davanti alla commissione, ma verr\u00e0 comunque espulsa, con la presenza di Mitchell che si riveler\u00e0 del tutto inutile.\nIntanto, Cam vuole sorprendere Luke e Alex con le sue abilit\u00e0 culinarie, ma finisce per mandare il primo all'ospedale dopo avergli fatto mangiare della soia, alla quale \u00e8 allergico. Nonostante abbia voglia di dimostrare a Claire, dalla quale non si sente sufficientemente apprezzato come genitore, di avere anche lui ottime qualit\u00e0 nel gestire i bambini, all'ospedale anche Alex rimarr\u00e0 ferita. Jay riceve invece l'inaspettata visita dell'ex moglie Dede, che vuole recuperare un album fotografico. La donna scoprir\u00e0 della gravidanza di Gloria, ma con sorpresa di Jay la cosa non la turba e finisce con il diventare la scusante di un riappacificamento tra le due.\nAppuntamento pericoloso.\nTrama.\nMentre Claire accompagna Alex ad una competizione studentesca fuori citt\u00e0 con Luke e Manny, Phil si concede due giorni tutti per s\u00e9. Dando sfogo alla sua passione per la tecnologia, riesce a collegare gli elettrodomestici di casa e le illuminazioni al suo iPad, per poi trascorrere del tempo ad una palestra grazie ad un buono donatogli da Cam, con cui ha in programma di cenare insieme a Mitchell. Alla palestra incontra un ex membro della sua squadra sportiva del college, Dave, che decide di invitare alla cena in programma con i cognati. Tuttavia, non si rende conto dell'equivoco che nasce: Dave, amico di Cam, \u00e8 omosessuale e accetta l'invito pensando sia una cena romantica, alla quale poi Cam e Mitchell non si presenteranno. Questi ultimi, nel frattempo, sono impegnati nel donare il loro regalo a Jay e Gloria in vista dell'arrivo del loro nuovo figlio: a loro insaputa, fanno dipingere in quella che sar\u00e0 la camera del bambino un dipinto che ricalca lo stile di quello fatto dipingere nella camera di Lily.\nAlla competizione studentesca, intanto, Claire si rende conto di trattare la propria figlia come un trofeo, vivendo attraverso lei i suoi successi mancati, oltre che approfittandone spesso per vantarsi con le altre madri. Manny, dopo aver incontrato una ragazza che gli sorride, convince Luke ad aiutarlo ad infiltrarsi in tre diversi bar mitzvah pur di rivederla.\nFesta al parco.\nTrama.\nMentre Jay accompagna Manny ad una festa di compleanno, Gloria viene forzata dal marito ad andare a fare compere con Claire, in modo da non farla rimanere sola in un periodo in cui, a causa della gravidanza, accusa evidenti problemi di concentrazione. Alla fine per\u00f2 sar\u00e0 Claire ad uscire da un supermercato con un prodotto senza averlo pagato, e grazie ad un'idea di Gloria riescono ad evitare problemi legali. Nel frattempo, Jay alla festa si unisce a Phil e agli altri padri dei bambini. A corto di argomentazioni in compagnia di uomini pi\u00f9 giovani di lui, per evitare del disagio sfrutta molte disavventure capitate a Phil, raccontandole a tutti e mettendolo in ridicolo. Phil per\u00f2 trover\u00e0 il modo di vendicarsi. Cam, mentre \u00e8 impegnato in una produzione teatrale, convince Mitchell ad aiutarlo in una protesta per evitare l'abbattimento di un albero presso il parco pubblico in cui passano molto tempo con Lily, albero a cui sono molto affezionati.\nIntanto, Haley, a causa dell'arresto che ha causato la sua espulsione dal college, \u00e8 costretta a svolgere del servizio sociale che la vede impegnata nel ripulire alcuni prati lungo le strade. Alex, per vendicarsi di una foto fattale da Haley che la ritrae in una situazione imbarazzante, prova a sfruttare l'occasione per ripagarla allo stesso modo. Tuttavia alla fine sar\u00e0 lei a ritrovarsi nuovamente in una foto che la ritrae in un momento disagevole, che sar\u00e0 pubblicata dalla sorella su Facebook.\nDiamante grezzo.\nTrama.\nInaspettatamente la squadra di baseball di Manny e Luke riesce a raggiungere i playoff, tuttavia non sono pi\u00f9 disponibili campi da gioco per disputare la gara di casa. Claire, per rimediare, coinvolge quindi Cameron in un progetto per costruire un nuovo campo da gioco presso un pezzo di terreno abbandonato. I due riescono nell'impresa e, colti dall'entusiasmo, hanno l'idea di comprare insieme una casa da ristrutturare allo scopo di rivenderla. I rispettivi compagni ritengono sia per\u00f2 un'operazione rischiosa, ma entrambi non vogliono fare i guastafeste; di conseguenza prima Phil e poi Mitchell cercano di far credere di essere favorevoli al contrario dell'altro. Quando per\u00f2 si rendono conto delle capacit\u00e0 di Claire e Cam, e vengono a sapere che un collega di Phil noto per le sue abilit\u00e0 in campo immobiliare \u00e8 interessato ad acquistare l'abitazione, cambiano opinione approvando l'operazione. Nel frattempo, Gloria canta al bambino che porta in grembo, suscitando molto fastidio in Jay, che arriver\u00e0 a confessare alla moglie di odiare le sue qualit\u00e0 canore. Gloria tuttavia non ridimensiona la sua autostima, decidendo di cantare l'inno nazionale alla partita di Manny e Luke, che avr\u00e0 un risvolto positivo.\nCapodanno a Palm Springs.\nTrama.\n\u00c8 la notte di San Silvestro e Jay decide di portare gli adulti della famiglia a festeggiare in un hotel ristorante di Palm Springs di cui conserva buoni ricordi. Arrivati a destinazione, tuttavia, rimangono delusi in quanto il locale \u00e8 ben diverso da quello dei ricordi di Jay, vecchio e poco curato. Durante la cena, inoltre, Gloria \u00e8 colta da stanchezza, e decide di ritirarsi presto. In tale occasione ne approfittano quindi anche Phil e Claire e Mitchell e Cameron per abbandonare il patriarca e cercare di vivere una serata pi\u00f9 divertente. Claire, preoccupata dallo scendere della frequenza dei suoi rapporti sessuali con il marito, fa l'amore con Phil all'aperto, finendo per ritrovarsi ad un ritrovo di nudisti. Mitchell e Cam vanno invece alla ricerca di locali per sentirsi giovani, ma si troveranno a loro agio solo in uno frequentato da anziani. Jay, intanto, rimasto solo, \u00e8 invitato ad una partita di poker alla quale incontra Billy Dee Williams. Dopo essere stato raggiunto dalla moglie, festegger\u00e0 quindi con lui la mezzanotte per poi ricongiungersi con il resto della famiglia.\nNel frattempo, Alex e Haley cercano di fare da babysitter a Luke, Manny e Lily. Per entrambe \u00e8 l'occasione di apprezzare diverse delle occasioni in cui la madre era stata severa nei loro confronti, che senza volerlo finiranno per imitare.\nGelosia.\nTrama.\nIn occasione del suo compleanno, Gloria cerca di organizzare in casa una festa a sorpresa a Manny, anche per compensare le mancate attenzioni rivoltegli durante la gravidanza. Tuttavia, nonostante riesca con Jay a riunire tutta la famiglia e organizzare in tempo tutto il necessario, le cose non andranno come previsto. Tornato a casa prima del previsto, sperando di essere solo, Manny aveva infatti invitato una ragazza, con cui vive il suo primo bacio davanti ai parenti nascosti ad attenderlo. Dopo tale momento di imbarazzo, inoltre, a Gloria si rompono le acque; poco dopo in ospedale dar\u00e0 alla luce il bambino, destinato quindi a condividere lo stesso giorno di compleanno con Manny.\nIntanto, Cam si sente meno legato a Lily rispetto al compagno, quindi cerca di rimediare a modo suo, mentre Haley inizia a frequentare un uomo molto pi\u00f9 grande di lei, per dare fastidio al padre che dal suo punto di vista si sente deluso e arrabbiato con lei.\nIl battesimo.\nTrama.\nIn occasione del battesimo del nuovo figlio di Jay e Gloria, la famiglia di origine di quest'ultima, ovvero la madre Pilar e la sorella Sonia, la raggiunge negli Stati Uniti in vista della cerimonia. Jay non ha un buon rapporto con la suocera Pilar, nonostante provi a piacerle quest'ultima non gli va incontro, realizzando cos\u00ec di ritrovarsi nella stessa situazione di Phil. Alla cerimonia, Sonia scopre che il giorno in cui la sorella e Jay si sono conosciuti in un locale, momento in cui anche lei era presente, quest'ultimo aveva inizialmente offerto un'ordinazione a lei e non a Gloria. Tra le due non mancher\u00e0 quindi un breve litigio.\nNel frattempo, mentre Claire aiutava Gloria nei preparativi della cerimonia, alla quale lei e il marito fanno da madrina e padrino, Phil tentava a modo suo di aiutare i figli nelle loro disavventure quotidiane. Dopo aver tentanto di risolverli con gentilezza, finendo per aggravare le diverse situazioni, decide di cedere alla tentazione di comportarsi malvagiamente. Eccitato dall'idea di essere padrino, in riferimento al film \"Il padrino\", si fa aiutare da Luke per mettere in atto una serie ripicche, cattive ma efficaci, nei confronti delle persone con cui lui stesso o i figli avevano avuto problemi.\nIl fantasma dell'Opera.\nTrama.\n\u00c8 il giorno della recita scolastica eseguita dalla classe di Manny e Luke, gestita dal loro insegnante Cam e tratta da \"Il fantasma dell'Opera\". Quando il bambino che deve interpretare il protagonista si ammala, Cam chiede a Luke di sostituirlo, dopo aver casualmente notato le sue sorprendenti doti canore. Manny prova a rubargli a sua volta la parte, ma quando si accorge anche lui che \u00e8 Luke ad essere pi\u00f9 idoneo nella parte, ritorna sui suoi passi. Nel frattempo, Jay accetta di insegnare a Phil a giocare a golf, cosa che per lui potrebbe rivelarsi utile per gli affari. Nell'occasione i due vengono raggiunti da Mitchell e il suo amico Pepper; l'incontro sembra una coincidenza, ma in realt\u00e0 Mitchell ha organizzato tutto per avere la possibilit\u00e0 di dimostrare al padre di essere bravo in almeno uno sport, sfidandolo sul campo. Intanto, Gloria porta con s\u00e9 Alex per delle commissioni, che includono anche la visita ad una sensitiva, mentre Haley e Dylan provano a fare i \"genitori\" accudendo Lily e Fulgencio.\nSan Valentino.\nTrama.\nPhil e Claire riprendono i loro alter ego Clive e Juliana nell'intento di festeggiare San Valentino con un giorno di anticipo; per il 14 febbraio si sono infatti impegnati per accudire il nuovo figlio di Jay e Gloria, concedendo a questi ultimi un po' di intimit\u00e0. Tuttavia, Claire perde i sensi e finisce all'ospedale, dove le viene disgnosticata una malattia ereditaria, la sindrome di Wolff-Parkinson-White. Claire, consapevole che non si tratta di una cosa grave, vuole tenere la cosa nascosta al resto della famiglia e continuare a festeggiare, ma Phil finir\u00e0 molto presto con il far preoccupare i figli. Il giorno di San Valentino, Jay e Gloria non riescono quindi a rimanere soli in casa, e una serie di imprevisti li terr\u00e0 lontani dall'agoniata camera da letto fino a sera, tra cui la preoccupazione che un appuntamento al buio di Manny possa rivelarsi uno scherzo, cosa che non si verificher\u00e0.\nNel frattempo, Cam e Mitchell danno una festa per i loro amici single presso la loro abitazione, entrambi alzano il gomito e il giorno seguente si risveglieranno con ricordi frammentati in mezzo a molta confusione: la casa \u00e8 in completo disordine, il loro gatto \u00e8 stato dipinto di rosa, decorazioni natalizie dei vicini sono nel loro soggiorno e, cosa pi\u00f9 sorprendente, Dylan si \u00e8 trasferito a vivere con loro. Sar\u00e0 Lily a far ritornare le cose alla normalit\u00e0 convincendo rapidamente il ragazzo a ritornare dalla madre.\nLa rimpatriata.\nTrama.\nClaire partecipa ad una riunione con i suoi vecchi compagni di scuola, mentre Phil si prepara a partecipare con Jay ad un torneo di bowling. Quando Jay lo chiama per dirgli di essere stato rimpiazzato, decide di raggiungere la moglie al ritrovo, dove avr\u00e0 occasione di incontrare l'uomo che lei frequentava prima di conoscerlo. Nel frattempo, Gloria trova un modo per evitare di svolgere molte faccende domestiche, concedendosi anche una giornata presso un centro benessere, delegandole a Mitchell, al quale affida anche il figlio Joe. Dopo aver portato il bambino a casa sua, Cam lo include in uno dei suoi servizi fotografici che prevedono il travestirsi da varie celebrit\u00e0. Lily, tuttavia, finisce per incollare a Joe una parrucca sulla testa, che sar\u00e0 rimossa solo con un brutto taglio di capelli. Impaurito sul come dirlo a Gloria, Mitchell fa assumere la colpa al compagno, che a sua volta la scarica su Manny in cambio di una parte da protagonista in un prossimo spettacolo scolastico. Manny, anch'egli timoroso della madre, la scarica poi su Luke, che abilmente la far\u00e0 quindi raccogliere da Jay, ritornato vittorioso dal suo torneo.\nInnamoramenti.\nTrama.\nCam e Mitchell ricevono l'inaspettata visita dell'amica Sal, che annuncia loro di stare per sposarsi tra pochi giorni. I due accettano quindi di farle da testimone e di aiutarla a prepararsi per l'evento. Tuttavia, Sal, sembra tutt'altro che pronta a legarsi ad un altro uomo per il resto della vita, ma alla fine si sposer\u00e0 comunque, sperando di poter avere anche lei un rapporto come quello dei suoi migliori amici. Nel frattempo, Phil si accorge che Luke ha problemi nel relazionarsi con una compagna di scuola, quindi lo aiuta a chiederle di uscire, riuscendo bene nell'impresa. Dopo averlo accompagnato quindi ad un ristorante, luogo dell'appuntamento, trover\u00e0 anche la madre divorziata della ragazza, da cui ricever\u00e0 delle avances.\nIntanto, Jay e Gloria vengono convocati dall'insegnante di Manny poich\u00e9 il ragazzo, durante l'ora di arte, si dedica fin troppo a rappresentazioni di nudi femminili. Inizialmente i due pensano la colpa sia di Gloria, che allatta il nuovo figlio Joe anche in pubblico e senza coprirsi, ma alla fine scopriranno che il ragazzo si \u00e8 innamorato di Daliya, la tata assunta da Jay per aiutare Gloria.\nEducazione domestica.\nTrama.\nCam e Claire sono impegnati nella ristrutturazione della casa acquistata insieme con l'obiettivo di rivenderla ad un prezzo pi\u00f9 alto. Entrambi usano con successo delle strategie per far prevalere le rispettive scelte sull'arredamento, ma quando Cam propone l'installazione di una costosa fontana nel giardino, allo scopo di impressionare potenziali acquirenti, i due non riescono a trovarsi d'accordo su come procedere. Cam quindi, per avere un parere terzo, porta sul cantiere l'amica lesbica Pam, appaltatrice di professione, sottovalutando per\u00f2 il fascino che Claire \u00e8 in grado di esercitare su di lei. Nel frattempo, Phil prova a insegnare alle figlie come provvedere a risolvere alcune tipiche problematiche domestiche, ma con scarso successo, visto che lui stesso dovr\u00e0 ricorrere all'assistenza del padre.\nJay, intanto, trova il modo di evitare di accompagnare Manny a teatro e Joe ad un asilo nido, irritando Gloria. Per farsi perdonare trover\u00e0 poi il modo di passare del tempo con entrambi i figli. Mitchell, invece, per affrontare un compagno di scuola di Lily che si comporta da bullo, si fa dare allenare da Luke allo scopo di batterlo ad un incontro di pallamano. Riuscir\u00e0 nell'intento, ma non senza mettersi quindi in imbarazzo di fronte agli altri genitori.\nI futuri Dunphy.\nTrama.\nClaire, accompagnata dal marito, si reca in ospedale per sottoporsi ad un'angiografia. Nell'occasione, i due incontrano Norman, un anziano signore ricoverato per un triplo bypass coronarico, il quale riceve la visita dei suoi tre figli. Vedendo questi ultimi, Phil e Claire riconoscono in loro alcuni comportamenti tipici dei loro figli, e li associano quindi ad una possibile futura versione di Luke, Alex e Haley. Anche se inizialmente sembrano tre persone di successo, presto dovranno ricredersi, decidendo quindi di cambiare repentinamente atteggiamento verso i figli che li aspettano a casa, col risultato di confonderli e farli preoccupare inutilmente.\nIntanto, Jay accompagna Manny ad un colloquio per essere ammesso ad una prestigiosa scuola privata. Jay da giovane aveva odiato i ragazzi che frequentavano tali ambienti, ma in realt\u00e0 realizzer\u00e0 di essere stato solo geloso. Pur con il supporto del padre, tuttavia, il colloquio di Manny sar\u00e0 un disastro. Mitchell e Cam, invece, vengono sconvolti quando sentono Lily definirsi gay. Tuttavia la bambina credeva di esserlo solo perch\u00e9 i suoi genitori lo erano, allo stesso modo di come il figlio di due italiani si definisce italiano. Chiarito l'equivoco, nell'occasione i due, incoraggiati da Gloria, si rendono conto di dover approfondire il patrimonio culturale vietnamita da cui proviene la propria figlia.\nLa nuova fidanzata.\nTrama.\nClaire e Cameron hanno appena ultimato i lavori di ristrutturazione della casa comprata insieme e, quando ricevono l'interessamento del noto agente immobiliare Gil Thorpe, sono fiduciosi nel rivenderla in brevissimo tempo. Tuttavia, respingono la sua offerta perch\u00e9 troppo bassa e, due mesi dopo, non sono ancora riusciti a trovare altri potenziali acquirenti. Luke sembra avere una soluzione, conoscendo un ragazzo che lavora presso la sua scuola in cerca di una nuova casa. Con l'aiuto di Haley, analizzano quindi i suoi profili sui pi\u00f9 noti social network, arredando la casa secondo i suoi gusti per impressionarlo. L'operazione non andr\u00e0 per\u00f2 nel migliore dei modi; Gil Thorpe \u00e8 per\u00f2 in procinto di formulare una nuova offerta.\nIntanto Javier, il padre di Manny, ritorna in citt\u00e0 con una nuova compagna, Trish. Al contrario delle aspettative di Gloria, si tratta di una donna acculturata e affermata professionalmente, verso la quale inizier\u00e0 quindi a mostrare una profonda gelosia. Quando scopre tuttavia che \u00e8 Trish a temere di non essere alla sua altezza, tanto da farsi venire dei dubbi nell'accettare la proposta di matrimonio del fidanzato, cambier\u00e0 atteggiamento nei suoi confronti.\nUna nuova carriera.\nTrama.\nPresso la scuola di Luke \u00e8 il \"career day\", ovvero il giorno in cui i genitori sono invitati a raccontare nella classe dei propri figli che cosa fanno per lavoro. Phil, per l'occasione, prepara uno spettacolo per impressionare i bambini, ma non riuscir\u00e0 a metterlo in atto poich\u00e9 Gil Thorpe, che lui considera la sua nemesi, si mette in mezzo. Gil, inoltre, decide di fare un'offerta di lavoro a Claire, irritando molto suo marito. Claire alla fine accetta, avendo anche con il supporto di Phil, ma la sua nuova esperienza professionale sar\u00e0 molto breve.\nIntanto, Lily perde il suo primo dente e i genitori vogliono coinvolgerla nella tradizione della fatina dei denti. Tuttavia Cam, al posto di mettere solo il suo cuscino una banconota da un dollaro, ne mette una da cento. Grazie all'aiuto di Haley, lui e il compagno riescono per\u00f2 a convincere la figlia a restituire i soldi alla fatina e ad accontentarsi di un dollaro. Jay, provocato dalla moglie, mette alla prova le sue capacit\u00e0 di scrittore, con pessimi risultati.\nSerata di beneficenza.\nTrama.\nTeddy, l'ex fidanzato di Mitchell, invita quest'ultimo e la sua intera famiglia ad una raccolta fondi per beneficenza presso una pista di pattinaggio. Cameron all'inizio \u00e8 entusiasta di conoscere l'ex partner del di Mitchell, ma quando scopre che intrattiene buoni rapporti con tutti i componenti della sua famiglia, inizia a mostrare forti segni di gelosia. Phil approfitta dell'occasione per provare ad insegnare a Gloria come pattinare. Nel frattempo, Claire riceve un'offerta di lavoro dal padre. Anche se all'inizio sembra decisa a rifiutarla, per paura di deluderlo nuovamente, alla fine l'accetta. Intanto, Haley d\u00e0 alla sorella suggerimenti su come relazionarsi con i ragazzi, mentre Manny e Luke sono impensieriti da un compito scolastico che richiede di scegliere un \"eroe\" tra i componenti della propria famiglia spiegandone i motivi per i quali lo si considera un punto di riferimento. Dopo una serie di esclusioni, Manny indica l'intera famiglia, mentre Luke sceglie la madre, sviluppando timori sulla possibile reazione del padre.\nSpirito competitivo.\nTrama.\nPhil riceve un camper da un cliente rimasto soddisfatto dalla sua vendita e decide quindi di organizzare un breve viaggio per provarlo con la moglie e i figli. Claire \u00e8 spaventata dall'idea, sapendo che i bambini possono litigare e trasformare la gita in un inferno, ma non dice niente al marito sperando che qualcosa accada durante il viaggio e serva quindi da lezione per eventuali idee su viaggi pi\u00f9 lunghi in futuro. Alla fine qualcosa accadr\u00e0 ma, oltre a urla e litigi, Claire nota che passare del tempo insieme in un ambiente ristretto pu\u00f2 far nascere anche qualcosa di buono. Nel frattempo, Cameron e Mitchell accompagnano Lily ad una gara di ginnastica, alla quale otterr\u00e0 ottimi risultati. Tuttavia, lo spirito eccessivamente competitivo del padre fa allontanare entrambi i genitori dall'impianto sportivo. Gloria e Jay, con la scusa di dover recuperare lo zaino di Manny, intanto hanno l'occasione di curiosare nelle case dei parenti.\nBuonanotte Gracie.\nTrama.\nDopo che le condizioni di salute della madre erano peggiorate, Phil va in Florida dai genitori. Dopo il suo arrivo, la madre muore e il resto della famiglia lo raggiunge in vista dei funerali. Phil condivide con la moglie una scatola contenente le ultime volont\u00e0 della defunta: a Phil la madre chiede di provare a sistemare il padre con una donna che risiede nello stesso quartiere, per evitare che finisca vittima di qualche approfittatrice. All'inizio il figlio ne \u00e8 sconcertato, ma in seguito comprender\u00e0 che in realt\u00e0 pu\u00f2 essere una buona idea. La stessa scatola contiene anche doni per i nipoti: Luke riceve un orologio da tasca, Haley una collana e Alex quello che inizialmente sembra un semplice accendino senza significato, ma che poi si scoprir\u00e0 essere appartenuto a Paul Newman.\nNel frattempo, Mitchell accompagna Gloria in tribunale, dove \u00e8 chiamata a rispondere di una vecchia accusa per favoreggiamento alla prostituzione, risalente al periodo in cui viveva in Florida. Riesce a farla scagionare, non prima di aver aiutato molte persone impegnate nella stessa aula di tribunale in seguito ad altre accuse. Intanto Jay si imbatte nella donna con cui aveva vissuto il suo primo rapporto sessuale, mentre Cameron fa la conoscenza di anziane donne del luogo, che finir\u00e0 per mettere l'una contro l'altra."}
{"id": "4201885", "revid": "287204", "url": "https://it.wikipedia.org/wiki?curid=4201885", "title": "Eparchia di Barentu", "text": ""}
{"id": "4201887", "revid": "287204", "url": "https://it.wikipedia.org/wiki?curid=4201887", "title": "Giuseppe Scarpi", "text": "Biografia.\nInizi\u00f2 a giocare a calcio durante il conflitto mondiale nel C.S. Dolo, nel ruolo prevalente di terzino sinistro, arrivando a giocare in prima squadra il campionato 1919-1920.\nDopo aver assolto gli obblighi militari smise di giocare e inizi\u00f2 la carriera arbitrale nel 1922 divenendo l'\"arbitro di Dolo\".\nDiresse tra il 1929 e il 1943 oltre 180 gare di Serie A; nel 1939 fu insignito del Premio Giovanni Mauro come migliore arbitro italiano della stagione.\nA livello internazionale partecip\u00f2 al Campionato mondiale di calcio 1934 e in veste di guardalinee fu utilizzato nella partita Cecoslovacchia-Romania 2-1 del 27 maggio 1934 arbitrata da John Langenus, con Raffaele Scorzoni in veste di secondo guardalinee.\nDiresse la partita Norvegia-Turchia 4-0 del torneo di calcio ai Giochi Olimpici di Berlino del 1936 e fu l'arbitro italiano inviato, assieme a Rinaldo Barlassina, ai Mondiali del 1938, nei quali diresse a Tolosa Cuba-Romania 3-3.\nMor\u00ec nel 1952, e gli fu intitolata la nascente sezione AIA di Mestre."}
{"id": "4201890", "revid": "92723", "url": "https://it.wikipedia.org/wiki?curid=4201890", "title": "Municipalit\u00e0 di Franklin Harbour", "text": "La municipalit\u00e0 di Franklin Harbour \u00e8 una Local Government Area che si trova in Australia Meridionale. Essa si estende su una superficie di 3.283 chilometri quadrati e ha una popolazione di 1.355 abitanti. La sede del consiglio si trova a Cowell."}
{"id": "4201894", "revid": "92723", "url": "https://it.wikipedia.org/wiki?curid=4201894", "title": "Municipalit\u00e0 di Kimba", "text": "La municipalit\u00e0 di Kimba \u00e8 una Local Government Area che si trova in Australia Meridionale. Essa si estende su una superficie di 3.986,2 chilometri quadrati e ha una popolazione di 1.125 abitanti. La sede del consiglio si trova a Kimba."}
{"id": "4201899", "revid": "92723", "url": "https://it.wikipedia.org/wiki?curid=4201899", "title": "Municipalit\u00e0 di Lower Eyre Peninsula", "text": "La municipalit\u00e0 di Lower Eyre Peninsula \u00e8 una Local Government Area che si trova in Australia Meridionale. Essa si estende su una superficie di 4.771 chilometri quadrati e ha una popolazione di 4.820 abitanti. La sede del consiglio si trova a Cummins."}
{"id": "4201901", "revid": "1305772", "url": "https://it.wikipedia.org/wiki?curid=4201901", "title": "La conseguenza naturale dell'errore", "text": "La conseguenza naturale dell'errore \u00e8 l'ottavo album in studio di Marina Rei, pubblicato il 18 settembre 2012 dall'etichetta Perenne, di propriet\u00e0 della stessa Rei, e distribuito da Universal.\nL'album \u00e8 stato anticipato dalla pubblicazione di due singoli: \"E mi parli di te\", all'inizio dell'estate, e \"L'errore\", una settimana prima dell'uscita del lavoro completo.\nL'album contiene sette brani inediti ed una rivisitazione di \"Che male c'\u00e8\" arrangiata dal maestro Ennio Morricone. Vanta numerose collaborazioni artistiche: oltre alla Morricone Orchestra, hanno collaborato Pierpaolo Capovilla de Il Teatro degli Orrori (testo e voce in \"E mi parli di te\"), Paolo Benvegn\u00f9 (testo e voce in \"I fiori infranti\") che aveva gi\u00e0 collaborato con la Rei, Andrea Appino degli Zen Circus (testo de \"L'errore\"), Bud Spencer Blues Explosion (in \"Mani Sporche\"), Riccardo Sinigallia (testo e voce in \"Che male c'\u00e8\"), l'attore Valerio Mastandrea (testo di \"Che male c'\u00e8\") e Cristina Don\u00e0 (in \"Il modo mio\")."}
{"id": "4201902", "revid": "1805762", "url": "https://it.wikipedia.org/wiki?curid=4201902", "title": "Diritto amministrativo globale", "text": "Il diritto amministrativo globale \u00e8 una evoluzione del \u00abGlobal Administrative Law\u00bb statunitense degli inizi del XXI secolo, per indicare un nuovo settore del diritto internazionale e amministrativo.\nL'aggettivo \u00abglobale\u00bb \u00e8 collegato al concetto di globalizzazione, di matrice economica. Sono stati del resto lo sviluppo degli scambi e dei mercati finanziari su scala mondiale a dar vita a sistemi regolatori dove gli Stati non sono pi\u00f9 soggetti sovrani unitari, secondo i meccanismi tradizionali del diritto internazionale. Cresce anche il numero di organizzazioni internazionali e iniziano a emergere vere e proprie pubbliche amministrazioni globali.\nLa categoria appare un'evoluzione del diritto amministrativo comparato ed utilizza gli studi effettuati in questo ambito per cogliere le conseguenze di un possibile tramonto della forma Stato nella gestione esclusiva degli interessi pubblici.\nStoria.\nLe origini di questo fenomeno si spiegano guardando l'attivit\u00e0 stessa svolta dalle amministrazioni pubbliche. Queste debbono perseguire un fine pubblico e, laddove tale fine assuma una dimensione extrastatale, \u00e8 necessario intervenire ad un livello di azione internazionale. Le amministrazioni nazionali sono sempre pi\u00f9 spesso assoggettate a regole emanate da organismi internazionali o possono operare in un contesto sopranazionale o mondiale. In queste ipotesi, il termine \u00abglobale\u00bb non implica necessariamente una trasformazione della nozione tradizionale di diritto amministrativo \u2013 ossia quella parte di ordinamento giuridico relativa alle pubbliche amministrazioni e ai rapporti tra queste e i privati \u2013 ma si riferisce a un contesto, di livello ultrastatale, in cui intervengono amministrazioni nazionali. Quando, tuttavia, l'interesse da tutelare presenta caratteri globali, per perseguirlo pu\u00f2 essere insufficiente una negoziazione tra gli Stati, e occorre dare vita a un sistema di regole pi\u00f9 ampio. Il caso dell'ambiente \u00e8 emblematico per comprendere tali dinamiche: fintanto che si \u00e8 di fronte a fenomeni di inquinamento transfrontaliero, pu\u00f2 bastare il ricorso a semplici accordi tra Stati; allorch\u00e9 invece si hanno eventi su scala mondiale, bisogna provvedere a livello globale con meccanismi pi\u00f9 complessi (come quelli previsti dal Protocollo di Kyoto). La dimensione globale degli interessi pubblici, perci\u00f2, pu\u00f2 richiedere la presenza di un'amministrazione internazionale che operi in un ordine giuridico extra-statale. In questo caso, la globalit\u00e0 investe anche gli elementi che compongono la nozione classica di diritto amministrativo, in modo particolare la pubblica amministrazione.\nEvoluzione.\nL'evoluzione dei caratteri originari del diritto amministrativo, primo fra tutti la \u00abnazionalit\u00e0\u00bb, insieme ai fenomeni correlati alla globalizzazione, ha quindi avviato la formazione di un sistema giuridico globale, che comincia a mostrare alcuni caratteri: la settorialit\u00e0, cui si abbina una frammentazione organizzativa, bilanciata per\u00f2 da numerosi legami tra i diversi settori; la commistione tra regolatori e regolati, connessa ai processi decisionali congiunti tra pubblico e privato e tra livello globale e livello nazionale; l'assenza di una base costituzionale, cui si legano i problemi sulla legittimazione e sulla\"'accountability\" delle organizzazioni internazionali; la presenza di un sistema di garanzie basato su principi generali, procedimenti, \"expertise\", organi (quasi-)giurisdizionali \"ad hoc\" forieri di conflitti tra di loro."}
{"id": "4201907", "revid": "92723", "url": "https://it.wikipedia.org/wiki?curid=4201907", "title": "Citt\u00e0 di Port Augusta", "text": "La citt\u00e0 di Port Augusta \u00e8 una Local Government Area che si trova in Australia Meridionale. Essa si estende su una superficie di 1.153,1 chilometri quadrati e ha una popolazione di 14.669 abitanti. La sede del consiglio si trova a Port Augusta."}
{"id": "4201910", "revid": "92723", "url": "https://it.wikipedia.org/wiki?curid=4201910", "title": "Citt\u00e0 di Port Lincoln", "text": "La citt\u00e0 di Port Lincoln \u00e8 una Local Government Area che si trova in Australia Meridionale. Essa si estende su una superficie di 30,4 chilometri quadrati e ha una popolazione di 14.593 abitanti. La sede del consiglio si trova a Port Lincoln."}
{"id": "4201912", "revid": "54253", "url": "https://it.wikipedia.org/wiki?curid=4201912", "title": "Radiazione piezonucleare", "text": ""}
{"id": "4201913", "revid": "92723", "url": "https://it.wikipedia.org/wiki?curid=4201913", "title": "Municipalit\u00e0 di Streaky Bay", "text": "La municipalit\u00e0 di Streaky Bay \u00e8 una Local Government Area che si trova in Australia Meridionale. Essa si estende su una superficie di 6.232 chilometri quadrati e ha una popolazione di 2.181 abitanti. La sede del consiglio si trova a Streaky Bay."}
{"id": "4201914", "revid": "671029", "url": "https://it.wikipedia.org/wiki?curid=4201914", "title": "Campionato italiano di hockey su ghiaccio 2012-2013", "text": "Il Campionato italiano di hockey su ghiaccio 2012-2013 \u00e8 articolato in Serie A e Serie A2, organizzate da FISG e LIHG, Serie C, organizzata dalla federazione, e Serie D, organizzata dai comitati regionali federali.\nSerie A.\nNella massima serie vengono confermate 9 squadre partecipanti all'edizione precedente, con l'aggiunta del Milano Rossoblu (vincitore della serie A2) che va a sostituire la formazione del Vipiteno (classificatasi all'ultimo posto l'anno prima). \nVi parteciparono quindi dieci squadre, tutte dislocate nel nord Italia ed in particolare, tranne due, nel Triveneto. Le squadre iscritte erano:\nLa formula del campionato ricalca quella dell'anno precedente: dopo una Prima Fase, la stagione regolare, con un doppio girone di andata e ritorno tra tutte le squadre iscritte al campionato (per un totale di 36 giornate) ebbe luogo la Seconda Fase del torneo con la suddivisione delle squadre in due gironi: un primo girone a 5 squadre (quelle classificatesi dal 6\u00ba al 10\u00ba posto in regular season) ed un secondo girone sempre a 5 squadre (le classificate dal 1\u00ba al 5\u00ba posto nella Prima Fase).\nNella Terza Fase infine ebbero luogo i playoff scudetto (giocati al meglio di 7 incontri).\nIn tutte le fasi dei play-off aveva il diritto del primo incontro in casa (e dell'eventuale bella) la squadra meglio classificata al termine della Prima Fase.\nIl Campionato inizi\u00f2 a fine settembre per terminare a met\u00e0 aprile.\nCome punteggio vennero attribuiti 3 punti per la vittoria entro i 60 minuti di gioco; 1 punto per ciascuna squadra in caso di pareggio pi\u00f9 un punto per la squadra che si aggiudic\u00f2 l'incontro nell'overtime o ai tiri di rigore.\nIn caso di parit\u00e0 al termine di ogni incontro (Regular Season e Play-Off) venne prevista la disputa di un tempo supplementare di 5 minuti (in 4 contro 4) senza rifacimento del ghiaccio, al quale far seguire gli eventuali tiri di rigore (una serie di 5 rigori a differenza di 3 come avvenne invece nella stagione precedente).\nSerie A2.\nPer la serie A2 erano iscritte al campionato 8 squadre. Anche in questo caso le squadre sono concentrate tutte in nord Italia, particolarmente in Alto Adige (7 squadre su 8).\nIl campionato ha inizio, come per la A1, a fine settembre. \nPer la stagione 2012/13 la stagione regolare ha previsto un triplo girone di andata e di ritorno.\nLe prime due squadre andarono direttamente in semifinale dove aspettarono i vincitori del primo turno dei playoff che si disputarono tra le squadre classificate dal 3\u00ba al 6\u00ba posto, mentre le ultime due classificate si affrontarono nei playout.\nCoppa Italia.\nAlla coppa Italia 2012-13 accedono 4 squadre, le prime quattro classificate al termine del primo girone di andata e ritorno di serie A. Le 4 squadre si incontrano per la \"final four\" al Palasport Tazzoli di Torino il 12 e il 13 gennaio 2013.\n LHockey Club Valpellice vince la sua prima Coppa Italia, che \u00e8 anche il primo trofeo per la squadra di Torre Pellice.\nSupercoppa italiana.\nPer la Supercoppa italiana si sono affrontate, in gara unica (disputata a Cortina d'Ampezzo), l'Hockey Club Bolzano, squadra vincitrice dell'ultimo campionato e la SG Cortina, detentrice della Coppa Italia.\nGara Unica \n LHC Bolzano ha vinto la sua quarta Supercoppa italiana, battendo ai rigori il Cortina col risultato di 4-3."}
{"id": "4201915", "revid": "1543377", "url": "https://it.wikipedia.org/wiki?curid=4201915", "title": "Kimi ni shika kikoenai", "text": " \u00e8 una light novel antologica scritta da Otsuichi e pubblicata nel 2001, come raccolta costituita da tre racconti brevi. Tutte e tre le storie che la compongono sono incentrate su amicizie insolite con un sottofondo di tipo soprannaturale.\nNel 2003 ne \u00e8 stata tratta un'antologia manga scritta e illustrata da Tetsuri Tsusuki: il manga include solamente le prime due storie del romanzo, apportandovi inoltre alcune modifiche nello sviluppo narrativo. I primi due racconti sono infine stati trasposti in pellicole cinematografiche uscite rispettivamente nel 2007 e 2008 ed intitolati \"Kimi ni shika kikoenai\" e \"Kizu\", quest'ultimo interpretato da Teppei Koike.\nTrama.\n\"Kimi ni shika kikoenai\".\nRyo \u00e8 una ragazza matricola di scuola superiore che ha, per cos\u00ec dire, un problema di tipo comunicativo: tende cio\u00e8 a prendere le parole della gente in senso letterale. Dopo esser stata pi\u00f9 volte ferita nei sentimenti perch\u00e9 ha frainteso quello che voleva dire il prossimo, incomincia ad evitare con forza le persone.\nSi crea cos\u00ec un telefono cellulare immaginario, con cui poter finalmente intavolare tutti i discorsi che vuole senza timore di non esser capita: un giorno per\u00f2, mentre si trova in autobus, ecco che il suo telefonino \"inesistente\" inizia a squillare veramente. All'altro capo del filo vi \u00e8 un ragazzo che dice di chiamarsi Shinya. Ryo rimane abbastanza sconvolta dal fatto, non riuscendo davvero proprio a spiegarsi come ci\u00f2 sia potuto accadere: com'\u00e8 stato possibile che un telefonino che non esiste nella realt\u00e0, inventato esclusivamente da e per lei, possa tutto ad un tratto suonare veramente? Ryo inizia cos\u00ec a cercare il ragazzo che l'ha chiamata, per vedere se \u00e8 reale o meno, ed entra in contatto con uno studente universitario di nome Yumi, che la istruisce sui modi di comunicazione dei telefonini immaginari.\nShinya e Ryo iniziano a parlare regolarmente attraverso i loro telefoni immaginari, rimanendo costantemente in contatto e sviluppando un rapporto fatto di sincera complicit\u00e0: attraverso quest'amicizia insperata, la ragazza \u00e8 in grado un po' alla volta di ritrovare la sua \"voce reale\" che credeva oramai perduta per sempre, iniziando cos\u00ec ad aprirsi al mondo e agli altri.\nSi rendono presto conto che il telefonino immaginario di Shinya \u00e8 sintonizzato un'ora indietro nel tempo rispetto a quello di Ryo, ed allora i due, parlando da un telefono reale, decidono di incontrarsi; purtroppo per\u00f2 il ragazzo rimane vittima di un incidente stradale cercando di salvare Ryo da un'automobile che la stava per investire e muore in ambulanza. Nel tentativo disperato di salvarlo Ryo lo chiama nel passato dal telefonino immaginario, dicendogli che non vuole pi\u00f9 vederlo, anzi che lo ha sempre odiato fin dal primo momento: Shinya per\u00f2 intuisce che qualcosa non va e si fa spiegare cosa \u00e8 realmente accaduto. Egli, determinato a salvarle la vita ad ogni costo, accetta serenamente il suo destino.\nRyo, al ritorno dal funerale dell'amico, si rende infine conto che Yumi vive a sua volta un'ora nel futuro rispetto a lei.\n\"Kizu\".\nIl titolo \u00e8 un gioco di parole, in quanto in giapponese la parola \"kizu\", assonante con \"kids\" (\"bambini\" in inglese) significa \"ferite\".\nUn ragazzo senza nome entra a far parte della classe speciale della scuola, quella riservata agli \"adolescenti difficili\", dopo aver aggredito un compagno di classe che lo prendeva in giro per la sua bruciatura sulla schiena. Il padre \u00e8 un uomo violento che regolarmente lo maltratta, e quella bruciatura gli \u00e8 stata lasciata da un ferro da stiro che l'uomo gli ha lanciato contro.\nDopo che la madre se n'\u00e8 andata abbandonandolo egli ora vive con gli zii, ma sente che a loro non importa un bel nulla di lui, e ne soffre. Nella sua nuova classe incontra Asato, un ragazzo tranquillo che parla poco e rimane in disparte; egli ha assistito quand'era ancora bambino all'assassinio del padre da parte della madre, la quale subito dopo ha cercato di uccidere anche il figlioletto.\nMentre si trova da solo per strada con Asato al termine delle lezioni, il ragazzo si ferisce: l'amico, avvicinatosi lo tocca ed ecco che ad un tratto la ferita sul suo braccio scompare per trasferirsi in quello di Asato, assieme anche all'emozione causata dalla ferita. Da quel momento i due diventano amici.\nCominciano allora ad esplorare le possibilit\u00e0 e i limiti dei poteri taumaturgici di Asato; dopo che questi ha tolto una sbucciatura dal ginocchio d'un bambino che era caduto giocando, la madre del bimbo per gratitudine li invita a prendere un gelato. All'interno della gelateria incontrano Shiho, una giovane donna che nasconde il viso deturpato dalle cicatrici dietro una mascherina che indossa costantemente.\nA seguito di una lite di cui sono testimoni un ragazze rompe un braccio ad un altro con una mazza da baseball; a questo punto Asato, col semplice tocco, trasferisce la ferita dalla vittima al ragazzo che l'ha inferta. Visto ci\u00f2, l'amico di Asato vuole trasferire tutte le ferite possibile al proprio violento genitore, che si trova morente in ospedale: ogni qualvolta Asato avesse guarito qualcuno, sarebbe poi dovuto andare immediatamente in ospedale e \"scaricare\" la ferita sul corpo del padre dell'amico. In questo modo il ragazzo spera di potersi finalmente vendicare di tutti i torti e maltrattamenti subiti da lui durante l'infanzia.\nIn seguito i due condividono il segreto con Shiho: lei chiede ad Asato di rimuoverle le ustioni dal viso solo per tre giorni, cos\u00ec da poter ricordare cosa si prova a vivere senza il volto nascosto da una maschera. Appena viene guarita per\u00f2 Shiho scappa, trasferendosi in un'altra citt\u00e0: Asato, che ha \"ereditato\" le cicatrici di Shiho, inizia a cadere in depressione, ch\u00e9 pi\u00f9 nessuno ha il coraggio di guardarlo in faccia. L'amico si mette d'accordo per trasferire anche quella ferita sul corpo del padre, ma giunti all'ospedale vengono a sapere che l'uomo \u00e8 appena morto.\nQui l'amico scopre che in realt\u00e0 Asato non ha mai trasferito nessuna delle ferite sul corpo del padre, e se le \u00e8 invece tutte tenute lui. Asato intanto percorre tutti i corridoi dell'ospedale guarendo le persone che incontra e prendendo su di s\u00e9 i loro mali. L'amico si rende presto conto che il desiderio di Asato \u00e8 proprio quello di morire, poich\u00e9 pensa che nessuno lo possa sinceramente amare. Asato viene quindi a sapere di un terribile incidente stradale e si dirige immediatamente sul posto, iniziando a prendere su di s\u00e9 tutte le ferite delle vittime. L'amico lo raggiunge tentando di fermarlo, e riesce a convincerlo a passargli almeno met\u00e0 delle ferite, in modo da poter condividere il dolore allo stesso modo.\nDevono trascorrere molto tempo ricoverati in ospedale in attesa di guarire, e l'amico giunge alla conclusione che ad Asato \u00e8 stato concesso un tale potere esclusivamente perch\u00e9 ha un cuore puro, e alla fine gli fa sapere che in lui trover\u00e0 sempre un amico disposto a condividere le sue ferite e il suo dolore.\n\"Hana ka\".\nUn giorno un paziente ricoverato in ospedale trova un fiore, il quale ha impresso quello che sembra essere il volto di una ragazza; poco dopo il viso inizia a canticchiare una melodia dolcissima.\nFilm.\nIl film che narra le vicende del primo racconto \u00e8 uscito nel 2007 e vede come protagonisti Riko Narumi e Keisuke Koide, nei ruoli rispettivamente dei due personaggi principali femminile e maschile. Il film che narra le vicende del secondo racconto \u00e8 invece uscito nelle sale nel 2008 e i due protagonisti sono Hiroshi Tamaki e Teppei Koike."}
{"id": "4201919", "revid": "287204", "url": "https://it.wikipedia.org/wiki?curid=4201919", "title": "Campionati europei di canottaggio 2012 - Otto maschile", "text": "L'otto maschile dei Campionati europei di canottaggio 2012 si \u00e8 svolto tra il 14 e il 16 settembre 2012. Hanno partecipato 7 equipaggi.\nFormato.\nNel primo turno, i primi classificati di ogni batteria si sono qualificati alla finale, mentre gli altri si sono affrontati nel ripescaggio che ha qualificato altri quattro equipaggi."}
{"id": "4201920", "revid": "92723", "url": "https://it.wikipedia.org/wiki?curid=4201920", "title": "Municipalit\u00e0 di Tumby Bay", "text": "La municipalit\u00e0 di Tumby Bay \u00e8 una Local Government Area che si trova in Australia Meridionale. Essa si estende su una superficie di 2.615,9 chilometri quadrati e ha una popolazione di 2.757 abitanti. La sede del consiglio si trova a Tumby Bay."}
{"id": "4201925", "revid": "1684799", "url": "https://it.wikipedia.org/wiki?curid=4201925", "title": "Municipalit\u00e0 di Wudinna", "text": "La municipalit\u00e0 di Wudinna \u00e8 una Local Government Area che si trova in Australia Meridionale. Essa si estende su una superficie di 5.393,8 chilometri quadrati e ha una popolazione di 1.314 abitanti. La sede del consiglio si trova a Wudinna."}
{"id": "4201926", "revid": "92723", "url": "https://it.wikipedia.org/wiki?curid=4201926", "title": "Citt\u00e0 di Whyalla", "text": "La citt\u00e0 di Whyalla \u00e8 una Local Government Area che si trova in Australia Meridionale. Essa si estende su una superficie di 1.032,5 chilometri quadrati e ha una popolazione di 23.028 abitanti. La sede del consiglio si trova a Whyalla."}
{"id": "4201927", "revid": "52636083", "url": "https://it.wikipedia.org/wiki?curid=4201927", "title": "Farber", "text": ""}
{"id": "4201928", "revid": "132266", "url": "https://it.wikipedia.org/wiki?curid=4201928", "title": "Hamasien", "text": ""}
{"id": "4201931", "revid": "4106", "url": "https://it.wikipedia.org/wiki?curid=4201931", "title": "Fuenterrabia", "text": ""}
{"id": "4201934", "revid": "767487", "url": "https://it.wikipedia.org/wiki?curid=4201934", "title": "La legge di Murphy (film)", "text": "La legge di Murphy (\"Murphy's Law\") \u00e8 un film statunitense del 1986 diretto da J. Lee Thompson.\n\u00c8 un film d'azione thriller con protagonisti Charles Bronson, nel ruolo del detective Jack Murphy alle prese con una serial killer da poco uscita di prigione, e Carrie Snodgress, nel ruolo dell'assassina psicopatica Joan Freeman.\nTrama.\nJack Murphy \u00e8 un detective della polizia di Los Angeles antisociale che beve per sfuggire la dura realt\u00e0 nella quale la sua ex-moglie \u00e8 diventata una spogliarellista e la sua carriera non sta andando da nessuna parte. Il suo mondo si capovolge, per\u00f2, quando viene preso di mira dall'ex-detenuta Joan Freeman, messa in prigione da Murphy all'inizio della sua carriera.\nFreeman si rivela presto una killer psicopatica: uccide l'ex moglie di Murphy e il suo convivente. Murphy viene quindi incolpato di questi crimini e arrestato. Intanto Freeman comincia ad eliminare anche i collaboratori di Murphy. Dopo essere fuggito insieme ad una ladruncola, si mette sulle tracce di Freeman per catturarla e al contempo dimostrarsi non colpevole dei crimini dei quali \u00e8 accusato.\nProduzione.\nIl film, diretto da J. Lee Thompson su una sceneggiatura di Gail Morgan Hickman, fu prodotto da Pancho Kohner per la Golan-Globus Productions e girato a Los Angeles in California. nel novembre del 1985\nDistribuzione.\nIl film fu distribuito negli Stati Uniti dal 18 aprile 1986 al cinema dalla Cannon Group e per l'home video dalla Cannon Home Video.\nAlcune delle uscite internazionali sono state:\nPromozione.\nLe tagline sono:\nCritica.\nSecondo il Morandini si assiste ancora una volta a Bronson, oramai sessantaquattrenne, nel ruolo del \"vendicatore solitario\" ma questa volta \"troppa carne al fuoco risulta un po' indigesta\". \"La legge di Murphy\" risulta uno degli ultimi film realizzati sulla scia del grande successo di Dirty Harry."}
{"id": "4201935", "revid": "125135319", "url": "https://it.wikipedia.org/wiki?curid=4201935", "title": "Offensiva di Petsamo-Kirkenes", "text": "Offensiva di Petsamo-Kirkenes fu il nome dato all'offensiva condotta tra il 7 ottobre e il 2 novembre 1944 dalle forze sovietiche del generale Kirill Mereckov contro la 20. Gebirgs-Armee (20\u00aa Armata da montagna) tedesca del generale Lothar Rendulic nella parte settentrionale della penisola scandinava, tra la regione di Petsamo (allora in Finlandia) e quella di Kirkenes (nella Norvegia occupata dai tedeschi). Fu la pi\u00f9 importante campagna della storia militare condotta a nord del circolo polare artico. L'offensiva si concluse con una vittoria dei reparti sovietici, che respinsero i tedeschi ben all'interno del territorio norvegese, anche se Rendulic fu in grado di stabilire una nuova linea di difesa all'altezza di Lyngen che poi difese sino alla fine della guerra.\nAntefatti.\nA met\u00e0 febbraio del 1944, la Finlandia avvi\u00f2 negoziati con l'Unione Sovietica per ritirarsi dalla seconda guerra mondiale (guerra di continuazione), ma le condizioni poste dall'URSS furono giudicate cos\u00ec onerose da determinarne il rigetto. Per forzare la Finlandia ad accettare la pace, l'alto comando sovietico (Stavka) ordin\u00f2 ai fronti di Leningrado e di Carelia di lanciare un'offensiva contro le forze finlandesi nel settore del fronte da Leningrado a Petrozavodsk. Il 10 giugno 1944, l'Armata Rossa lanci\u00f2 l'offensiva lungo l'istmo di Carelia catturando in breve tempo Vyborg e da qui minacciando la stessa capitale finlandese, Helsinki. Per parare la minaccia il comando militare finlandese trasfer\u00ec sul fronte di Vyborg una parte delle forze schierate nella Carelia meridionale, ma, non appena ci\u00f2 accadde, il fronte careliano sovietico del generale Kirill Mereckov lanci\u00f2 la propria offensiva attaccando verso nord e nord-ovest e avanzando rapidamente nell'area fra i laghi Ladoga e Onega. Quest'operazione, conosciuta come \"offensiva Vyborg-Petrozavodsk\", continu\u00f2 fino al 9 agosto e port\u00f2 alla riapertura del negoziato di pace il 24 agosto.\nIl 4 settembre del 1944 la Finlandia firm\u00f2 l'armistizio con l'Unione Sovietica ritirandosi dal conflitto; tra le condizioni dell'accordo vi era l'impegno della Finlandia a disarmare o espellere le truppe tedesche ancora presenti sul suo territorio a cominciare dal 15 settembre. Tali forze appartenevano alla 20\u00aa Armata da montagna sotto il comando del generale Lothar Rendulic ed erano stanziate sia a nord che a sud del circolo polare artico. L'uscita della Finlandia dalla guerra lasci\u00f2 le truppe tedesche in una posizione precaria, ma gi\u00e0 dal 6 settembre Rendulic aveva iniziato a ritirare verso nord i due corpi d'armata stanziati pi\u00f9 a sud, il XVIII e il XXXVI Corpo da montagna, per formare una nuova linea difensiva fra Lyngen e Petsamo passando per Ivalo (operazione Birke). Durante il mese di settembre i due corpi tedeschi si ritirarono verso nord-ovest attraverso Rovaniemi per raggiungere le nuove posizioni. Poich\u00e9 la ritirata delle forze tedesche procedeva piuttosto lentamente e pressata dal governo sovietico per il rispetto degli accordi armistiziali, la Finlandia fu costretta a velocizzare la ritirata ingaggiando le forze tedesche in alcuni scontri a fuoco di minore entit\u00e0.\nAlla fine di settembre, l'alto comando tedesco (OKW) rivide l'intera situazione strategica tedesca in Scandinavia e in Finlandia e stabil\u00ec che l'occupazione del nord della Finlandia non era pi\u00f9 di vitale importanza, raccomandando quindi la ritirata dell'intera 20\u00aa Armata da montagna verso Lyngen in territorio norvegese. La decisione fu determinata anche dalla crescente ostilit\u00e0 della Svezia e dall'aumento dell'importanza strategica delle basi per gli U-Boot lungo le coste norvegesi dopo la perdita di quelle sulla costa atlantica francese; dalla preoccupazione che le forze navali e aeree britanniche impiegate contro le basi in territorio francese fossero dirottate verso nord, rendendo vulnerabili le vie di rifornimento della 20\u00aa Armata, e dal desiderio di impedire lo stabilimento dell'Armata Rossa nel nord della Scandinavia. Inoltre, il ministro della produzione bellica Albert Speer aveva assicurato che in Germania erano state accumulate sufficienti riserve di nichel, rendendo cos\u00ec meno importante la permanenza tedesca nel nord della Finlandia, e la presenza dell'intera 20\u00aa Armata in Norvegia avrebbe rafforzato le difese in quel fronte contro possibili azioni degli Alleati o della Svezia.\nIl 3 ottobre Hitler approv\u00f2 l'operazione Nordlicht, come venne chiamato il piano, che prevedeva il ritiro di \u00f7 uomini, del loro equipaggiamento e dei loro approvvigionamenti, per oltre km durante l'autunno artico, fino ad una linea di difesa che correva dal fiordo di Lyngen all'estremit\u00e0 settentrionale della Svezia. Tatticamente \"Nordlicht\" era un'estensione dell'operazione Birke con il problema addizionale della ritirata del XIX Corpo schierato ad est di Petsamo e l'evacuazione dei depositi degli approvvigionamenti che contenevano riserve per otto mesi; infatti, prevedendo che la 20\u00aa Armata potesse restare isolata, Hitler aveva ordinato l'accatastamento di enormi riserve sin dal 1942, cosicch\u00e9 nel 1944 l'armata aveva a propria disposizione anche merci ormai introvabili in Germania.\nAl XXXVI Corpo da montagna era riservato il compito pi\u00f9 facile poich\u00e9 la ritirata da Rovaniemi, in Finlandia, a Karasjok e Lakselv, in Norvegia, poteva contare su strade percorribili tutto l'anno, mentre il XVIII Corpo da montagna doveva ritirarsi da Tornio a Skibotten, sempre in Norvegia, via Muonio lungo una strada solo parzialmente completata e la cui cattiva condizione era in parte compensata dal fatto di essere quella pi\u00f9 meridionale e pi\u00f9 breve per Lyngen.\nNessuna data era stata fissata per il ritiro del XIX Corpo da montagna dal fronte di Murmansk: il fronte doveva mantenere le posizioni fino al completamento della ritirata delle altre unit\u00e0, dopo di che il XIX Corpo da montagna si sarebbe ritirato fino a Petsamo, per poi proseguire fino a Tarnet e Kirkenes , e da qui, lungo l'autostrada 50, fino al fiordo di Lyngen. Il XIX Corpo avrebbe dovuto raggiungere le nuove posizione entro il 15 novembre poich\u00e9 l'inverno artico era alle porte e l'autostrada 50 era normalmente considerata intransitabile fra Kirkenes e Lakselv da ottobre a giugno a causa della neve, anche se il tempo atmosferico quell'anno sembrava pi\u00f9 clemente del solito.\n Il tutto sotto la minaccia di un possibile attacco anglo-americano, delle forze finlandesi o di quelle sovietiche (queste avrebbero potuto tagliare attraverso il territorio svedese fino a Narvik, pretendendo dalla Svezia l'uso della ferrovia Lule\u00e5-Narvik in contropartita dell'utilizzo delle ferrovie svedesi da parte della Germania nel 1941, o attaccare seguendo la costa norvegese), dello sbarco di truppe norvegesi provenienti dall'Inghilterra o dell'intervento della Svezia, che aveva abrogato gli accordi commerciali con la Germania e sembrava ormai avviata verso una politica di completa rottura. Gli ordini per la ritirata prevedevano la distruzione di qualsiasi opera militare o civile potesse risultare utile al nemico, compresi i centri abitati.\nQuando l'operazione Nordlicht era ancora in fase di preparazione, lo Stavka ordin\u00f2 al comandante del fronte di Carelia, generale Mereckov, di pianificare e condurre un'offensiva per eliminare le truppe tedesche ancora in territorio sovietico.\nForze in campo.\nGermania.\nIl XIX. Gebirgskorps, forte di uomini, comprendeva la 2. Gebirgs-Division e la 6. Gebirgs-Division, la 210. Infanterie-Division, il Divisionsgruppe van der Hoop (dal nome del proprio comandante, il colonnello Adrian Freihere van der Hoop) e la brigata di ricognizione in bicicletta \"Norvegia\". Il XIX. Armeekorps non disponeva di mezzi corazzati, ma poteva contare su 135 cannoni campali, 261 cannoni anticarro, 245 mortai da 80\u00a0mm e l'appoggio di circa 160 aerei. La 210\u00aa Divisione, forte di circa 6\u00a0000 uomini, era dispersa in posizione statica di difesa costiera fra la parte orientale della penisola di Varanger, Kirkenes e Tarnet; il Divisionsgruppe van der Hoop (4\u00a0000 uomini) in posizione analoga fra l'imboccatura del fiordo di Petsamo, attraverso l'istmo della penisola Srednij, e lo sbocco a mare del fiume Titovka; la 6\u00aa Divisione (18\u00a0000 uomini) teneva le posizioni fortificate sull'estuario del fiume Litsa, il corso del Titovka e il lago Chapr; la 2\u00aa Divisione (16\u00a0000 uomini) la linea fortificata lungo il fiume Titovka, a sud della 6\u00aa Divisione, fino alla collina 273.1. La brigata \"Norvegia\" (2\u00a0000 uomini) era tenuta in riserva. Il resto era rappresentato da truppe statiche e di supporto.\nArmata Rossa.\nLe forze sovietiche appartenevano alla 14\u00aa Armata, comandata dal generale Vladimir \u0160\u010derbakov. L'armata aveva difeso il fronte di Murmansk sin dal 1941 con forze inferiori all'avversario ma, in vista dell'offensiva, la sua scarsa consistenza di sole due divisioni e due brigate di fanteria fu rafforzata con l'arrivo dal fronte della Carelia meridionale di sei divisioni di fanteria e tre brigate di fanteria leggera, portando il totale degli effettivi a circa uomini. Le truppe erano organizzate in tre corpi di fanteria, il 99\u00ba ( uomini), il 131\u00ba (la cui effettiva consistenza non \u00e8 nota) e il 31\u00ba ( uomini); due formazioni composite, il 126\u00ba e il 127\u00ba Corpo di fanteria leggera (ognuno dei due corpi aveva una consistenza nominale di circa uomini), formate nel marzo 1944 unendo brigate di fanteria di marina e unit\u00e0 su sci; il Gruppo Pigarevi\u010d (dal nome del comandante, generale Boris Pigarevi\u010d) comprendente la 45\u00aa Divisione di fanteria, la 3\u00aa brigata di fanteria navale e le truppe della 2\u00aa Regione Fortificata.\nLa 14\u00aa Armata non aveva una propria forza corazzata, perci\u00f2 il generale Mereckov decise di destinarle dal fronte di Carelia la 7\u00aa brigata corazzata, con un totale di 74 carri T-34, un reggimento di carri pesanti KV-85 (21 unit\u00e0), due reggimenti di cannoni semoventi (15 unit\u00e0) aggregati alle due unit\u00e0 corazzate, tre reggimenti e due brigate di veicoli lanciarazzi Katju\u0161a (120 unit\u00e0). I sovietici avevano a propria disposizione anche 1032 cannoni, 1090 mortai, una marcata superiorit\u00e0 aerea (750 aerei) e il supporto dato dalla Flotta del Nord dell'ammiraglio Arsenii Golovko, che avrebbe utilizzato la brigata di fanteria di marina gi\u00e0 sulla penisola di Ryba\u010dij per spezzare le difese tedesche del Divisionsgruppe van der Hoop e un'altra brigata per sbarcare sulla costa a occidente della penisola e avanzare nelle retrovie tedesche. La Flotta del Nord disponeva di circa 275 aerei che vennero usati per appoggiare le operazioni di sbarco e in azioni offensive contro il traffico marittimo tedesco, mentre non vennero usati per appoggiare le operazioni terrestri.\nTerreno.\nIl terreno su cui fu condotta l'offensiva si trova a circa 300\u00a0km a nord del circolo polare artico. Lungo la costa il paesaggio \u00e8 dominato dalla tundra ed \u00e8 punteggiato da colline di roccia nuda o coperta da licheni. Verso l'interno il terreno diventa pi\u00f9 collinoso ed \u00e8 attraversato da centinaia di ruscelli, che defluiscono in pantani e laghi scolati da fiumi che scorrono verso nord-est, e da numerose gole e calanchi; qui la vegetazione \u00e8 formata da rada boscaglia e bassi cespugli che dalle alture permettono di avere un'ottima visuale sul terreno circostante per cui \u00e8 possibile muoversi inosservati solo nei periodi di scarsa visibilit\u00e0. Il terreno in ottobre non \u00e8 ancora gelato ed \u00e8 cos\u00ec impregnato di acqua da non permettere il transito dei veicoli e rendere difficile anche la marcia delle truppe appiedate.\nDal lato occupato dai tedeschi vi erano due strade principali significative per il rifornimento o per la ritirata del XIX Corpo: l'autostrada 50, che seguiva la linea della costa da Kirkenes verso sud-ovest, e una seconda strada che da Kirkenes si dirigeva verso est arrivando fino a Tarnet e che, fra il 1943 e il 1944, fu estesa ulteriormente verso est (strada di Tarnet), fino a Petsamo, utilizzando il lavoro forzato dei prigionieri di guerra. Le altre strade erano rappresentate dall'autostrada artica, che correva da Rovaniemi a Petsamo ed era collegata con Kirkenes, Nikel (in finlandese Kolosjoki) e Luostari da strade secondarie, tre strade tronche (Speer, Russa e Lan o Lanweg) ad est del fiordo di Petsamo supportavano direttamente le posizioni del XIX Corpo.\nSul lato tenuto dai sovietici un'unica strada conduceva da Murmansk alle posizioni sovietiche, quantunque, in preparazione dell'offensiva, fossero state sommariamente preparate alcune strade laterali nell'estate del 1944. Nessuna strada connetteva direttamente le posizioni occupate dai tedeschi con quelle occupate dai sovietici, per cui era di primaria importanza per entrambe le parti tentare di sfruttare la rete stradale per le proprie operazioni e nel contempo cercare di impedire all'avversario di fare altrettanto.\nI tedeschi avevano costruito un elaborato sistema difensivo a cominciare dall'estate del 1941. Lungo i fiumi Litsa e Titovka le difese erano basate su posizioni fortificate in tre linee successive che comprendevano bunker in cemento armato (posti in posizioni dominanti), trincee, depositi di munizioni e postazioni per mitragliatrici e per l'artiglieria, ed erano circondati da linee di filo spinato e campi minati; la prima linea di difesa era presidiata, mentre le successive due erano da utilizzarsi in caso di sfondamento. La distanza intercorrente fra due posizioni fortificate era coperta dal fuoco diretto o indiretto delle mitragliatrici, dei cannoni e dei mortai, da ostacoli di varia natura e dai campi minati. Nelle settimane precedenti l'offensiva furono costruite posizioni intermedie addizionali o furono rafforzate quelle esistenti. La seconda linea difensiva era situata circa dieci km dietro la prima, lungo la riva occidentale del Titovka, e la terza 25\u00a0km pi\u00f9 indietro lungo il fiume Petsamo. Ulteriori linee fortificate proteggevano le miniere a Nikel, il porto di Liinakhamari (all'imbocco del fiordo di Petsamo) e il porto e l'aeroporto di Kirkenes.\nSvolgimento.\nL'offensiva, lanciata il 7 ottobre 1944 e durata 24 giorni, pu\u00f2 essere divisa in tre fasi: lo sfondamento delle linee tedesche e la conquista di Petsamo (7-15 ottobre), l'avanzata verso la Norvegia e la zona mineraria finlandese (18-22 ottobre), la conquista di Kirkenes e l'inseguimento delle forze tedesche verso ovest e sud-ovest (23 ottobre - 1\u00ba novembre).\nPrima fase (7-15 ottobre).\nIl mattino del 7 ottobre, dopo due ore e mezza di preparazione di artiglieria, il 131\u00ba Corpo attacc\u00f2 le linee fortificate tenute dalla 2\u00aa Divisione di montagna immediatamente a sud del lago Chapr, nel punto che separava le posizioni della 2\u00aa Divisione da quelle della 6\u00aa Divisione. Dopo una serie di violenti combattimenti, per mezzogiorno le truppe sovietiche riuscirono a superare le linee fortificate tedesche sul fiume Titovka tenute dalla 2\u00aa Divisione di montagna che, piuttosto malridotta, si ritir\u00f2 verso Luostari lungo la Lanweg. Nella notte il 99\u00ba Corpo si un\u00ec all'attacco e l'azione, condotta col supporto dell'artiglieria, dell'aviazione e \u2014 con grande sorpresa dei tedeschi che non si aspettavano la possibilit\u00e0 di utilizzare carri armati su quel terreno \u2014 delle forze corazzate, spazz\u00f2 via diversi capisaldi nemici. Tuttavia, nonostante l'accurata preparazione, l'offensiva incontr\u00f2 subito numerose difficolt\u00e0 a causa delle condizioni meteorologiche, caratterizzate da scarsa visibilit\u00e0, nubi basse e nevischio, che, se da una parte favorivano l'attacco della fanteria, dall'altra rendevano difficile dirigere con precisione il fuoco d'artiglieria e ostacolavano il supporto aereo alla battaglia.\nIl giorno seguente, poich\u00e9 i sovietici minacciavano di catturare l'autostrada artica nei pressi di Luostari, Rendulic ordin\u00f2 alla 6\u00aa Divisione di abbandonare la linea fortificata sul Litsa e arretrare verso la seconda linea di difesa sul fiume Titovka e alla brigata \"Norvegia\", tenuta fino a quel momento in riserva, di prendere posizione sui due lati della strada di Lan, che si innestava con l'autostrada artica proprio presso Luostari.\nIl 9 ottobre il 126\u00ba Corpo, dopo un'estenuante marcia su un terreno molto accidentato, attacc\u00f2 il fianco meridionale della 2\u00aa Divisione di montagna in direzione dell'autostrada artica mentre il fianco settentrionale veniva respinto lungo la Lanweg aprendo una breccia con le posizioni della 6\u00aa Divisione. A mezzanotte dello stesso giorno, uomini di una brigata di fanteria di marina sbarcarono sulla costa settentrionale finlandese dietro le linee tedesche ad ovest della penisola di Ryba\u010dij; un'altra brigata di fanteria di marina attacc\u00f2 via terra lungo l'istmo della penisola Srednij costringendo il Divisionsgruppe van der Hoop ad arretrare.\nLa compattezza dell'intero XIX Corpo incominci\u00f2 a vacillare, con la 2\u00aa e la 6\u00aa Divisione in pericolo di essere accerchiate. Inoltre, se i sovietici fossero riusciti a spingersi fino ad Ivalo la via della ritirata del XXXVI Corpo sarebbe stata in pericolo; per scongiurare una simile eventualit\u00e0, alcune unit\u00e0 (un reggimento della 163\u00aa Divisione, un battaglione di mitraglieri e uno delle SS) del XXXVI Corpo, al comando del generale Karl R\u00fcbel (Kampfgruppe R\u00fcbel), che avevano gi\u00e0 oltrepassato il fiume Kemi nella loro ritirata verso nord, furono dirottate verso nord-ovest con l'ordine di procedere alla massima velocit\u00e0; le unit\u00e0 raggiunsero l'area a nord-ovest di Luostari l'11 ottobre e stabilirono una linea a difesa delle vie di approccio all'autostrada artica.\nIl mattino del 10 ottobre, il 131\u00ba Corpo invi\u00f2 due reggimenti verso nord attraverso il varco che si era aperto tra le posizioni della 2\u00aa e della 6\u00aa Divisione per tagliare la strada Russa, principale via di collegamento della 6\u00aa Divisione verso ovest, mentre a sud della 2\u00aa Divisione il 126\u00ba Corpo port\u00f2 a compimento l'azione del giorno precedente tagliando l'autostrada artica circa 8\u00a0km a est di Luostari. Contemporaneamente il 127\u00ba Corpo, a sud dello schieramento tedesco, avanz\u00f2 verso ovest su un terreno privo di strade e attravers\u00f2 il fiume Petsamo. Rendulic ordin\u00f2 alla 6\u00aa Divisione di attaccare verso ovest per liberare la strada Russa e poi di arretrare verso la terza linea di difesa sul fiume Petsamo insieme al Divisionsgruppe van der Hoop; inoltre invi\u00f2 la 163\u00aa Divisione, che era ancora sulla strada Rovaniemi-Salla, attraverso una marcia a tappe forzate, a distruggere gli impianti minerari per l'estrazione del nickel a Kolosjoki: un lavoro di vaste proporzioni poich\u00e9 gli impianti erano stati resi a prova di bomba: alcuni erano sistemati in bunker sotterranei e quelli in superficie erano protetti da massicce cupole in cemento armato.\nNei due giorni successivi la 6\u00aa Divisione riusc\u00ec ad aprirsi un varco attraverso la strada Russa e insieme al Divisionsgruppe van der Hoop si ritir\u00f2 verso Petsamo, mentre la 2\u00aa Divisione cercava di tenere l'incrocio stradale di Luostari. I sovietici avevano occupato un perimetro che si estendeva lungo l'autostrada artica per circa 8\u00a0km e, per impedire loro di allargarlo verso ovest, il Kampfgruppe R\u00fcbel fu inviato a stabilire una linea di difesa a cavallo dell'autostrada. Il 13 ottobre, mentre il Kampfgruppe R\u00fcbel e la 2\u00aa Divisione tentavano senza successo di liberare l'autostrada attaccando rispettivamente verso nord e verso sud, il 126\u00ba Corpo invi\u00f2 una parte delle proprie truppe verso nord tagliando la strada di Tarnet e isolando cos\u00ec la 6\u00aa Divisione e il Divisionsgruppe van der Hoop a nord dalla 2\u00aa Divisione e dal Kampfgruppe R\u00fcbel a sud.\nIn una settimana la 14\u00aa Armata aveva distrutto un fronte sulle cui difese i tedeschi avevano lavorato per tre anni. Per i tedeschi il colpo, dopo tre anni di quasi inattivit\u00e0 bellica del fronte, fu intensificato dal fatto che i sovietici condussero l'attacco in contrapposizione a ci\u00f2 che la 20\u00aa Armata aveva ormai accettato come un fatto incontrovertibile sin dal 1941: che il terreno artico rendeva impossibili rapidi movimenti di grandi forze e soprattutto escludeva la possibilit\u00e0 d'impiegare carri armati. Ma i sovietici avevano ribaltato questa convinzione impiegando forze specialmente addestrate per condurre operazioni su quel tipo di terreno.\nNonostante la disastrosa situazione del XIX Corpo, l'imminenza dell'inverno artico e l'intensit\u00e0 dell'offensiva sovietica, Hitler e l'OKW erano inizialmente inclini a ordinare l'arresto temporaneo della ritirata su una linea a est della zona mineraria e lungo l'autostrada artica. Il motivo di questa decisione era dovuto alla grande quantit\u00e0 di rifornimenti ammassati nell'area, per la cui rimozione quaranta navi da trasporto erano in procinto di attraccare nei porti norvegesi. Il 15 ottobre le truppe d'assalto sovietiche attraversarono il fiume Petsamo e occuparono la citt\u00e0 omonima, mentre la fanteria di marina sovietica sbarcava all'imbocco del fiordo di Petsamo e occupava il porto di Liinahamari. Il XIX Corpo, non pi\u00f9 in grado di attaccare verso est, chiese il permesso al comando della 20\u00aa Armata di poter invece attaccare verso ovest per sbloccare la strada di Tarnet, unica possibile via per la ritirata che era stata tagliata dalla fanteria di marina sovietica nella notte fra il 12 e il 13 ottobre. Il comando tedesco diede la propria autorizzazione all'attacco verso ovest stabilendo che, dopo la riapertura della strada di Tarnet, la 2\u00aa Divisione, che era ridotta piuttosto malamente, si ritirasse nelle retrovie del Kampfgruppe R\u00fcbel per riorganizzarsi, mentre il resto del XIX Corpo avrebbe dovuto formare una linea di difesa fra Petsamo e Kirkenes finch\u00e9 la maggior parte dei rifornimenti non fosse stata evacuata. Al Kampfgruppe R\u00fcbel, che aveva raggiunto la consistenza di due divisioni, fu ordinato di stabilire una linea di difesa a nord-est di Kolosjoki per coprire la ritirata del XIX Corpo e bloccare l'avanzata sovietica verso sud-ovest in direzione di Ivalo. Le truppe tedesche riuscirono a superare i relativamente pochi fanti di marina sovietici che bloccavano la strada di Tarnet e la 6\u00aa Divisione e il Divionsgruppe van der Hoop poterono ritirarsi verso la Norvegia.\nAnche le truppe sovietiche specialmente addestrate per l'offensiva attraverso la tundra non potevano mantenere il ritmo dell'avanzata a lungo. Le truppe sovietiche erano avanzate di 35\u201360\u00a0km in pochi giorni superando rapidamente le tre linee difensive tedesche e il 99\u00ba e 131\u00ba Corpo erano avanzate cos\u00ec velocemente da perdere il supporto dell'artiglieria dopo solo due giorni. Le truppe erano esaust anche a causa dei duri combattimenti sostenuti su un terreno difficile; erano inoltre a corto di rifornimenti a causa dell'inadeguatezza della rete stradale.\nPer permettere alle truppe di riposarsi e rifornirsi, il 15 ottobre, Mereckov ordin\u00f2 di arrestare l'offensiva per tre giorni. La pausa forzata dell'offensiva sovietica diede ai tedeschi il tempo per riorganizzarsi. Rendulic ordin\u00f2 al Kampfgruppe R\u00fcbel di ripiegare su Salmij\u00e4rvi entro tre giorni e, poich\u00e9 ci\u00f2 avrebbe dato ai sovietici libero accesso alla rete stradale fra la zona mineraria di Kolosjoki e Kirkenes, chiese alla 6\u00aa Divisione di difendere l'approccio a Kirkenes da sud per permettere l'imbarco delle merci stivate nell'area. Gi\u00e0 all'inizio dell'offensiva i tedeschi si erano resi conto che non sarebbero stati in grado di evacuare tutti gli approvvigionamenti che avevano stivato nell'area di Petsamo, perci\u00f2 stabilirono una lista di priorit\u00e0 dando la precedenza ai combustibili, ma anche cos\u00ec solo una parte pot\u00e9 essere evacuata, tutto il resto cadde nelle mani dei sovietici\nSeconda fase (18-22 ottobre).\nI tedeschi avevano posto la 6\u00aa Divisione a difesa di Kirkenes, mentre il resto del XIX Corpo doveva ritirarsi verso Ivalo, le cui vie di approccio, a est di Kolosjoki e Akhmalakhti, erano difese dal Kampfgruppe R\u00fcbel con il supporto di ci\u00f2 che restava della 2\u00aa Divisione; il Kampfgruppe R\u00fcbel doveva mantenere le linee finch\u00e9 tutte le forze in ritirata non fossero passate. I tedeschi distrussero ponti e strade dietro di loro con l'aiuto dei bombardieri della Luftwaffe. Il mattino del 18 ottobre la 14\u00aa Armata riprese l'offensiva e il generale Merechov chiese il permesso a Stalin di inseguire i tedeschi dentro il territorio norvegese ottenendo una rapida approvazione. La frontiera norvegese venne oltrepassata il 18 ottobre a nord e il 23 ottobre a sud. Siccome i tedeschi avevano diviso le proprie forze in ritirata in due gruppi, l'uno diretto verso Kirkenes e l'altro verso Ivalo, Merechov fece altrettanto dirigendo lo sforzo principale in direzione di Ivalo: il 99\u00ba Corpo verso Akhmalakhti, con il supporto a nord del 126\u00ba Corpo; il 31\u00ba Corpo pi\u00f9 a sud, verso l'area mineraria di Nikel, con il supporto del 127\u00ba Corpo sul suo fianco sinistro. Un'azione minore contro Kirkenes era condotta dal 131\u00ba Corpo. Lo sforzo principale sovietico era perci\u00f2 diretto contro il Kampfgruppe R\u00fcbel, che tuttavia riusc\u00ec a sottrarsi all'attacco frontale delle forze sovietiche fuggendo lungo l'autostrada artica verso nord; ma il giorno successivo il 127\u00ba Corpo attacc\u00f2 sul fianco sinistro del Kampfgruppe R\u00fcbel minacciando di tagliare l'autostrada alle sue spalle; il Kampfgruppe R\u00fcbel sfugg\u00ec di nuovo all'accerchiamento ritirandosi verso ovest in direzione delle strettoie del lago Kaskama. Nei giorni successivi la pressione sovietica rallent\u00f2 e il Kampfgruppe R\u00fcbel pot\u00e9 ritirarsi verso Ivalo. Il 21 ottobre i tedeschi abbandonarono l'area mineraria di Nikel dopo aver distrutto gli impianti; i sovietici occuparono Nikel e Nautsi il giorno seguente.\nTerza fase (23 ottobre - 1\u00ba novembre).\nIl 23 ottobre il 131\u00ba Corpo attacc\u00f2 la 6\u00aa Divisione schierata a difesa di Kirkenes, mentre la fanteria di marina sbarc\u00f2 a nord-est di Tarnet catturando la centrale idroelettrica che riforniva la citt\u00e0, rendendo quindi impossibile alle navi tedesche nel porto di Kirkenes di rifornire di acqua dolce le loro caldaie, perci\u00f2 Rendulic chiese all'OKW il permesso di interrompere l'evacuazione dei rifornimenti e di abbandonare la citt\u00e0. Dopo diverse ore di ritardo, il permesso fu dato e le truppe della 6\u00aa Divisione lasciarono rapidamente la citt\u00e0 e le linee ad est della stessa fuggendo lungo l'autostrada 50. Delle tonnellate di rifornimenti stivati solo un terzo pot\u00e9 essere evacuato, le altre tonnellate vennero distrutte; pesanti perdite furono subite dai tedeschi negli ultimi due giorni di evacuazione delle scorte da Kirkenes per opera degli aerei sovietici.\nKirkenes, data alle fiamme dai tedeschi in ritirata, fu occupata dalle truppe sovietiche il 25 ottobre; il 26 ottobre incominci\u00f2 la ritirata tedesca dalla penisola di Varanger e dalla citt\u00e0 di Vard\u00f8. L'inseguimento dei tedeschi lungo la costa norvegese da parte della 14\u00aa Armata prosegu\u00ec fino al 30 ottobre, quando i sovietici raggiunsero il fiordo di Tana. Intanto, pi\u00f9 a sud, il 126\u00ba Corpo, presa Akhmalakhti il 24 ottobre, continu\u00f2 ad avanzare verso nord-ovest in direzione della citt\u00e0 norvegese di Neiden che raggiunse il 27 ottobre tagliando l'autostrada 50, quando per\u00f2 gi\u00e0 la 6\u00aa Divisione tedesca era passata. Nella parte meridionale del fronte, l'inseguimento dei tedeschi fu arrestato il 2 novembre nella citt\u00e0 finlandese di Ivalo a causa dei costanti problemi logistici e di approvvigionamento determinati dalla distruzione delle vie di comunicazione operata dai tedeschi che obbligarono Merechov a destinare una parte delle truppe alla ricostruzione delle strade e dei ponti.\nConseguenze.\nAlla fine di gennaio l'operazione Nordlicht era terminata. All'estremit\u00e0 nord-occidentale della Finlandia una piccola striscia di territorio finnico rimase in mani tedesche fino alla fine di aprile 1945 come parte della linea di difesa stabilita in corrispondenza del fiordo di Lyngen. A nord-est di Lyngen, fino alla penisola di Varanger, la regione norvegese di Finnmark era completamente vuota, fatta eccezione per due piccoli distaccamenti tedeschi ad Hammerfest e Alta che continuarono ad evacuare approvvigionamenti fino alla fine di febbraio. Infatti, Hitler, volendo prevenire la possibilit\u00e0 che l'Unione sovietica o il governo norvegese in esilio in Gran Bretagna potessero stabilirsi all'estremo nord della Norvegia, ordin\u00f2 che a nord e a est del fiordo di Lyngen fosse attuata una strategia di \"terra bruciata\", perci\u00f2 la 20\u00aa Armata port\u00f2 avanti una sistematica azione di distruzione delle strade e di tutte le strutture militari e civili a mano a mano che si ritirava.\nCome parte di questa politica, il 28 ottobre 1944, Hitler ordin\u00f2 che l'intera popolazione norvegese oltre il fiordo di Lyngen fosse deportata. L'ordine fu attuato dalla 20\u00aa Armata con l'ausilio del Nasjonal Samling (il partito fascista norvegese di Vidkun Quisling) per mezzo di piccole imbarcazioni, volendo mantenere libere le strade per la ritirata delle truppe tedesche. La politica di \"terra bruciata\" incontr\u00f2 una timida resistenza da parte di qualche ufficiale subordinato, ma un'area grande due volte la Sicilia fu completamente devastata. Fu deportata una popolazione di circa 45\u00a0000 persone e furono distrutte 10\u00a0400 case, 115 scuole e 27 chiese. Secondo il generale Rendulic, non pi\u00f9 di 200 persone sfuggirono ai rastrellamenti. Circa 20\u00a0000 persone scamparono alla deportazione, includendo 10\u00a0000 cittadini di Kirkenes e di Vard\u00f8, che non poterono essere deportati perch\u00e9 l'avanzata sovietica costrinse i tedeschi ad abbandonare l'area in tutta fretta, e 8\u00a0500 nomadi lapponi che furono lasciati fuori dalla politica di deportazione.\nSebbene l'operazione Nordilict fosse stata portata avanti con abilit\u00e0 e tenacia, la fortuna fu un fattore altrettanto determinante nella sua riuscita: nessuna delle minacce di intervento da parte degli Alleati occidentali, della Finlandia e della Svezia si materializz\u00f2; il tempo atmosferico fu particolarmente clemente e l'inverno arriv\u00f2 pi\u00f9 tardi del solito. Soprattutto l'operazione si svolse in un periodo in cui le risorse sia dell'Unione Sovietica che degli Alleati occidentali erano maggiormente impiegate sui principali fronti, cosicch\u00e9 l'offensiva sovietica fu condotta con forze modeste, inferiori a quelle della 20\u00aa Armata, e gli anglo-americani non intervennero.\nContrariamente ai timori del governo norvegese in esilio e degli Alleati occidentali, i sovietici ritirarono rapidamente le loro forze dal territorio norvegese, lasciando solo la 45\u00aa Divisione di fanteria (del 131\u00ba Corpo) a Kirkenes per assistere la popolazione locale durante l'imminente inverno (l'intera citt\u00e0, eccettuata una chiesa, era stata bruciata dai tedeschi prima della ritirata). Una missione militare norvegese arriv\u00f2 a Murmansk il 9 novembre e raggiunse Kirkenes nei giorni seguenti. Nei mesi successivi, piccoli distaccamenti militari norvegesi dall'Inghilterra e dalla Svezia sbarcarono a Murmansk e furono inquadrati nella 14\u00aa Armata sovietica per le operazioni sul territorio norvegese; in dicembre alcune navi norvegesi approdarono a Kirkenes. Alla fine di gennaio del 1945 il numero di soldati norvegesi all'estremo nord raggiunse le unit\u00e0 e alla fine della guerra in maggio. Le ultime unit\u00e0 sovietiche lasciarono il territorio norvegese nell'ottobre del 1945."}
{"id": "4201938", "revid": "767487", "url": "https://it.wikipedia.org/wiki?curid=4201938", "title": "Municipalit\u00e0 di Barossa", "text": "La municipalit\u00e0 di Barossa \u00e8 una Local Government Area che si trova in Australia Meridionale. Essa si estende su una superficie di 912 chilometri quadrati e ha una popolazione di 22.514 abitanti. La sede del consiglio si trova a Angaston."}
{"id": "4201939", "revid": "110157", "url": "https://it.wikipedia.org/wiki?curid=4201939", "title": "Bohat\u00e9 M\u00e1lkovice", "text": "Bohat\u00e9 M\u00e1lkovice (in tedesco \"Deutsch Malkowitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201942", "revid": "92723", "url": "https://it.wikipedia.org/wiki?curid=4201942", "title": "Municipalit\u00e0 di Barunga West", "text": "La municipalit\u00e0 di Barunga West \u00e8 una Local Government Area che si trova in Australia Meridionale. Essa si estende su una superficie di 1.528 chilometri quadrati e ha una popolazione di 2.631 abitanti. La sede del consiglio si trova a Port Broughton."}
{"id": "4201944", "revid": "295921", "url": "https://it.wikipedia.org/wiki?curid=4201944", "title": "Bloom06", "text": ""}
{"id": "4201945", "revid": "52636248", "url": "https://it.wikipedia.org/wiki?curid=4201945", "title": "Ago aspirato", "text": ""}
{"id": "4201946", "revid": "92723", "url": "https://it.wikipedia.org/wiki?curid=4201946", "title": "Municipalit\u00e0 di Clare and Gilbert Valleys", "text": "La municipalit\u00e0 di Clare and Gilbert Valleys \u00e8 una Local Government Area che si trova in Australia Meridionale. Essa si estende su una superficie di 1.840 chilometri quadrati e ha una popolazione di 8.743 abitanti. La sede del consiglio si trova a Clare."}
{"id": "4201949", "revid": "52636288", "url": "https://it.wikipedia.org/wiki?curid=4201949", "title": "Agoaspirato", "text": ""}
{"id": "4201952", "revid": "767487", "url": "https://it.wikipedia.org/wiki?curid=4201952", "title": "Paul Terry", "text": "Fu uno dei pi\u00f9 prolifici produttori di film nella storia, ha prodotto oltre 1300 cartoni animati tra il 1915 e il 1955 tra cui la serie Terrytoons prodotta dal suo studio di animazione: i Terrytoons studios.\n\u00c8 inoltre conosciuto per essere l'ideatore della serie Farmer Al Falfa; un'altra serie famosissima prodotta da Paul Terry fu la serie di cortometraggi animati Aesop's Film Fables, Le favole di Esopo."}
{"id": "4201961", "revid": "110157", "url": "https://it.wikipedia.org/wiki?curid=4201961", "title": "Bohdalice-Pavlovice", "text": "Bohdalice-Pavlovice \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201963", "revid": "110157", "url": "https://it.wikipedia.org/wiki?curid=4201963", "title": "Bo\u0161ovice", "text": "Bo\u0161ovice (in tedesco \"Boschowitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201964", "revid": "287204", "url": "https://it.wikipedia.org/wiki?curid=4201964", "title": "Prima Divisione 2011-2012 (Libano)", "text": "La stagione 2011-2012 \u00e8 stata la cinquantaduesima edizione della Prima Divisione, massimo livello del campionato libanese di calcio.\nClassifica finale.\nLegenda:\nNote:\nStatistiche.\nClassifica dei marcatori.\nNel corso del campionato sono state segnate 167 reti da 123 giocatori diversi."}
{"id": "4201965", "revid": "110157", "url": "https://it.wikipedia.org/wiki?curid=4201965", "title": "D\u011btkovice (Moravia meridionale)", "text": "D\u011btkovice (in tedesco \"Dietkowitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201967", "revid": "287204", "url": "https://it.wikipedia.org/wiki?curid=4201967", "title": "Dobro\u010dkovice", "text": "Dobro\u010dkovice (in tedesco \"Dobrotschkowitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201970", "revid": "682087", "url": "https://it.wikipedia.org/wiki?curid=4201970", "title": "Scuola magistrale", "text": ""}
{"id": "4201972", "revid": "110157", "url": "https://it.wikipedia.org/wiki?curid=4201972", "title": "Dra\u017eovice (Moravia meridionale)", "text": "Dra\u017eovice (in tedesco \"Draswitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201974", "revid": "123230781", "url": "https://it.wikipedia.org/wiki?curid=4201974", "title": "Mono (periodico)", "text": "Mono \u00e8 una rivista sui fumetti edita da Tunu\u00e9 a partire dal 2006.\nLa rivista \u00e8 curata da Sergio Algozzino e Marco Rizzo e ogni numero \u00e8 imperniato su un unico tema che viene affrontato per immagini di una sola tavola dai disegnatori e spiegato con racconti illustrati e redazionali. Altra caratteristica \u00e8 il dare spazio sia ai nomi pi\u00f9 importanti del panorama fumettistico italiano, maestri riconosciuti e professionisti affermati come Milo Manara, Vittorio Giardino, Silvia Ziche, Leo Ortolani, Ivo Milazzo, Piero Tonin, Luca Enoch, Massimo Giacon, che alle giovani promesse e interessanti esordienti ."}
{"id": "4201975", "revid": "1305772", "url": "https://it.wikipedia.org/wiki?curid=4201975", "title": "Drnovice (Vy\u0161kov)", "text": "Drnovice (in tedesco \"Drnowitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201976", "revid": "110157", "url": "https://it.wikipedia.org/wiki?curid=4201976", "title": "Drysice", "text": "Drysice (in tedesco \"Drissitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201979", "revid": "71433", "url": "https://it.wikipedia.org/wiki?curid=4201979", "title": "Quantico", "text": ""}
{"id": "4201980", "revid": "110157", "url": "https://it.wikipedia.org/wiki?curid=4201980", "title": "Hlubo\u010dany", "text": "Hlubo\u010dany (in tedesco \"Hobitschau\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4201981", "revid": "52636664", "url": "https://it.wikipedia.org/wiki?curid=4201981", "title": "Arricchimento (nucleare)", "text": ""}
{"id": "4201985", "revid": "736476", "url": "https://it.wikipedia.org/wiki?curid=4201985", "title": "Sabine Petzl", "text": "Come attrice, \u00e8 attiva prevalentemente in campo televisivo e complessivamente ha partecipato - a partire dall'inizio degli anni novanta - a circa una ventina di differenti produzioni televisive.\nTra i suoi ruoli pi\u00f9 noti, figurano quello di Biggi Schwerin nella serie televisiva \"Medicopter 117 - Jedes Leben z\u00e4hlt\" (1998-2003) e quello di Saskia Berg nella serie televisiva \"Guardia costiera\" (\"K\u00fcstenwache\", 2007-...). \u00c8 inoltre apparsa come guest-star in vari episodi della serie televisiva \"Il commissario Kress/Il commissario Herzog\" (\"Der Alte\").\nVita privata.\n\u00c8 sposata dal 2007 con il parrucchiere degli attori Sascha Jedermann, dopo aver divorziato da Tony Wegas."}
{"id": "4201988", "revid": "827882", "url": "https://it.wikipedia.org/wiki?curid=4201988", "title": "The Flame", "text": ""}
{"id": "4201989", "revid": "767487", "url": "https://it.wikipedia.org/wiki?curid=4201989", "title": "Kn\u00ednice", "text": "Kn\u00ednice \u00e8 un comune della Repubblica Ceca facente parte del distretto di Jihlava, nella regione di Vyso\u010dina."}
{"id": "4201999", "revid": "1793900", "url": "https://it.wikipedia.org/wiki?curid=4201999", "title": "Iecava (fiume)", "text": "Lo Iecava \u00e8 un fiume della Lettonia. La sua sorgente comprende numerose fonti nel comune di Jaunjelgava. La foce \u00e8 situata 4\u00a0km a sud della citt\u00e0 di Jelgava, nel fiume Lielupe."}
{"id": "4202002", "revid": "6923", "url": "https://it.wikipedia.org/wiki?curid=4202002", "title": "Istituto sperimentale", "text": ""}
{"id": "4202004", "revid": "110157", "url": "https://it.wikipedia.org/wiki?curid=4202004", "title": "Hod\u011bjice", "text": "Hod\u011bjice (in tedesco \"Hodejitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202008", "revid": "1442080", "url": "https://it.wikipedia.org/wiki?curid=4202008", "title": "Torneo di pallacanestro maschile NCAA Division I 2007", "text": "Il Torneo di pallacanestro maschile NCAA Division I 2007 si concluse con la vittoria, per il secondo anno consecutivo, di Florida contro Ohio State.\nCorey Brewer di Florida fu nominato Most Outstanding Player."}
{"id": "4202010", "revid": "110157", "url": "https://it.wikipedia.org/wiki?curid=4202010", "title": "Uh\u0159ice (Vy\u0161kov)", "text": "Uh\u0159ice (in tedesco \"Uhrschitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202013", "revid": "46931", "url": "https://it.wikipedia.org/wiki?curid=4202013", "title": "A Thousand Words", "text": ""}
{"id": "4202015", "revid": "110157", "url": "https://it.wikipedia.org/wiki?curid=4202015", "title": "V\u00e1\u017eany (Vy\u0161kov)", "text": "V\u00e1\u017eany (in tedesco \"Waschan\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202017", "revid": "110157", "url": "https://it.wikipedia.org/wiki?curid=4202017", "title": "V\u00e1\u017eany nad Litavou", "text": "V\u00e1\u017eany nad Litavou (in tedesco \"Linhart Waschan\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202018", "revid": "110157", "url": "https://it.wikipedia.org/wiki?curid=4202018", "title": "Vele\u0161ovice", "text": "Vele\u0161ovice (in tedesco \"Welspitz\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202021", "revid": "110157", "url": "https://it.wikipedia.org/wiki?curid=4202021", "title": "Zb\u00fd\u0161ov (Vy\u0161kov)", "text": "Zb\u00fd\u0161ov (in tedesco \"Spischow\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202024", "revid": "110157", "url": "https://it.wikipedia.org/wiki?curid=4202024", "title": "Zelen\u00e1 Hora", "text": "Zelen\u00e1 Hora (in tedesco \"Grunberg\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale."}
{"id": "4202026", "revid": "686936", "url": "https://it.wikipedia.org/wiki?curid=4202026", "title": "James Casey", "text": "Carriera professionistica nel baseball.\nCasey fu scelto dai Chicago White Sox nel settimo giro del Draft MLB 2003. Gioc\u00f2 coi White Sox nella Minor League Baseball per tre anni, prima di ritirarsi nel 2006 per inseguire la carriera professionistica nel football.\nCarriera professionistica nel football.\nHouston Texans.\nCasey fu scelto nel corso del quinto giro del Draft 2009 dagli Houston Texans. Nella sua prima gara come titolare, Casey ricevette 3 passaggi per 29 yard. Nel 2011, James fu nominato fullback titolare dei Texans.\nPhiladelphia Eagles.\nIl 12 marzo 2013, Casey firm\u00f2 un contratto triennale del valore di 14,6 milioni di dollari coi Philadelphia Eagles. Vi gioc\u00f2 per due stagioni, segnando due touchdown nel 2014.\nDenver Broncos.\nL'11 aprile 2015, Casey firm\u00f2 un contratto annuale coi Denver Broncos, ritrovando il suo allenatore ai Texans Gary Kubiak. Il 9 ottobre 2015 fu svincolato."}
{"id": "4202028", "revid": "767487", "url": "https://it.wikipedia.org/wiki?curid=4202028", "title": "Watashitachi no ky\u014dkasho", "text": "Watashitachi no ky\u014dkasho (tradotto come \"Il nostro libro di testo\") \u00e8 un dorama stagionale primaverile in 12 puntate prodotto da Fuji TV e mandato in onda nel 2007.\nTrama.\nKohei \u00e8 il nuovo insegnante supplente della scuola, e qui presto conoscer\u00e0 e far\u00e0 amicizia con una ragazza tormentata di nome Asako che cercher\u00e0 di aiutare, anche se l'allieva non si apre e rimane sempre molto chiusa in se stessa.\nDopo il grave incidente, apparentemente casuale, di quest'ultima, la giovane donna avvocato Tamako inizia ad indagare sulle circostanze che l'hanno causato. Ci saranno molte persone che cercheranno in ogni modo di metterle i bastoni tra le ruote per impedirle di far luce sull'accaduto.\nLa studentessa \u00e8 apparentemente caduta accidentalmente da una finestra della classe, riportando cos\u00ec gravi e permanenti lesioni: Tamako si prende immediatamente a cuore il caso, attirandosi cos\u00ec molti nemici. Teneter\u00e0 di farle visita in ospedale, ma le viene opposto un netto rifiuto: Asako non pu\u00f2 attualmente vedere nessuno.\nIn seguito, con l'aiuto e complicit\u00e0 di Kohei riusciranno a scassinare l'armadietto contenente i libri della ragazza: scritta sulla copertina di ognuno d'essi v'\u00e8 stampata a pennarello la frase \"Devi morire!\". Ci\u00f2 porta a pensare ad entrambi che Asako potrebbe in realt\u00e0 essere stata spinta da qualcuno fuori dalla finestra e non caduta per sbaglio. \nI due si dirigono frettolosamente all'ufficio del vicepreside per mostrargli quello che hanno scoperto, ma vengono raggiunto dalla notizia che nel frattempo Asako \u00e8 morta in conseguenza delle ferite riportate. Da adesso in poi si tratta di un caso d'omicidio.\nPersonaggi.\n30 anni. Avvocatessa di grido con un promettente futuro e la carriera spianata, lavora da poco per uno dei pi\u00f9 importanti studi legali della citt\u00e0. Gli capita di occuparsi del caso di una ragazza vittima di bullismo. Inizialmente riluttante, accetta sperando in tal maniera di riuscire ad approfondire ulteriormente la relazione sentimentale col collega Naoyuki. \nUno dei nuovi insegnanti supplenti appena assunti nella scuola dove studia Asako. Cerca di avvicinarsi ai propri studenti cercando di capire i loro problemi e difficolt\u00e0 ed ha, a differenza della maggioranza degli altri professori che fanno di tutto per mantenere le distanze, un atteggiamento generalmente positivo nei loro confronti."}
{"id": "4202029", "revid": "554633", "url": "https://it.wikipedia.org/wiki?curid=4202029", "title": "Bert Hinkler", "text": ""}
{"id": "4202030", "revid": "110157", "url": "https://it.wikipedia.org/wiki?curid=4202030", "title": "Vojensk\u00fd \u00fajezd B\u0159ezina", "text": "Vojensk\u00fd \u00fajezd B\u0159ezina (in tedesco \"Birkicht\") \u00e8 un'area militare della Repubblica Ceca facente parte del distretto di Vy\u0161kov, in Moravia Meridionale."}
{"id": "4202034", "revid": "1543377", "url": "https://it.wikipedia.org/wiki?curid=4202034", "title": "Campionato nigeriano di calcio", "text": "Il campionato nigeriano di calcio si suddivide in una serie di categorie interconnesse tra loro in modo gerarchico. Si disputa sotto l'egida della Federazione calcistica della Nigeria, l'ente deputato a governare il calcio in Nigeria; la massima divisione del calcio in Nigeria \u00e8 la Nigeria Premier League."}
{"id": "4202043", "revid": "767487", "url": "https://it.wikipedia.org/wiki?curid=4202043", "title": "Messaggio di morte", "text": "Messaggio di morte (\"Messenger of Death\") \u00e8 un film statunitense del 1988 diretto da J. Lee Thompson. Il film \u00e8 conosciuto in Italia anche con il titolo Il segno della vendetta e Il segno della giustizia.\nBasato sul romanzo \"The Avenging Angel\" di Rex Burns, \u00e8 un film d'azione thriller con Charles Bronson, Trish Van Devere e Laurence Luckinbill.\nTrama.\nNel Colorado una famiglia di un pastore benestante viene massacrata da due criminali di passamontagna. Sulla scena ci sono anche il capo della polizia Barney Doyle e il giornalista Garrett Smith, che sospetta subito di una compagnia idrica che vogliono impadronirsi di una terra dei mormoni scatenando una guerra.\nProduzione.\nIl film, diretto da J. Lee Thompson su una sceneggiatura di Paul Jarrico con il soggetto di Rex Burns (autore del romanzo), fu prodotto da Pancho Kohner per la Golan-Globus Productions e girato nel Colorado.\nDistribuzione.\nIl film fu distribuito negli Stati Uniti dal 16 settembre 1988 al cinema dalla Cannon Group e per l'home video dalla Cannon Home video.\nAlcune delle uscite internazionali sono state:\nPromozione.\nLa tagline \u00e8: \"What the cops can't do, he will.\"."}
{"id": "4202044", "revid": "46931", "url": "https://it.wikipedia.org/wiki?curid=4202044", "title": "Il segno della vendetta", "text": ""}
{"id": "4202045", "revid": "46931", "url": "https://it.wikipedia.org/wiki?curid=4202045", "title": "Il segno della giustizia", "text": ""}
{"id": "4202046", "revid": "46931", "url": "https://it.wikipedia.org/wiki?curid=4202046", "title": "Messenger of Death", "text": ""}
{"id": "4202047", "revid": "287204", "url": "https://it.wikipedia.org/wiki?curid=4202047", "title": "B\u00e9roubouay", "text": "B\u00e9roubouay \u00e8 un arrondissement del Benin situato nella citt\u00e0 di Bemb\u00e8r\u00e8k\u00e8 (dipartimento di Borgou) con 14.099 abitanti (dato 2006)."}
{"id": "4202048", "revid": "287204", "url": "https://it.wikipedia.org/wiki?curid=4202048", "title": "Beroubouay", "text": ""}
{"id": "4202049", "revid": "1543377", "url": "https://it.wikipedia.org/wiki?curid=4202049", "title": "Arsenal Helsinki Handball", "text": "L'Arsenal Helsinki Handball \u00e8 una squadra di pallamano maschile finlandese con sede a Helsinki.\nCollegamenti esterni.\n "}
{"id": "4202050", "revid": "287204", "url": "https://it.wikipedia.org/wiki?curid=4202050", "title": "Bemb\u00e9r\u00e9k\u00e9", "text": ""}
{"id": "4202055", "revid": "287204", "url": "https://it.wikipedia.org/wiki?curid=4202055", "title": "Bouanri", "text": "Bouanri \u00e8 un arrondissement del Benin situato nella citt\u00e0 di Bemb\u00e8r\u00e8k\u00e8 (dipartimento di Borgou) con 22.947 abitanti (dato 2006)."}
{"id": "4202056", "revid": "1862310", "url": "https://it.wikipedia.org/wiki?curid=4202056", "title": "Olgia", "text": "Olgia \u00e8 una frazione di Re della provincia del Verbano-Cusio-Ossola situata a pochi chilometri dal confine svizzero, in Val Vigezzo. Fu comune autonomo fino al 1928.\nIl paese si trova al termine di una diramazione della SS337 che attraversa le frazioni di Meis e Dissimo.\nUn tempo, invece, la strada per le Centovalli passava proprio da Olgia, perci\u00f2 per secoli il paese ospit\u00f2 una stazione di guardia che difendesse la valle da incursioni provenienti da oltre confine.\nStoria.\nNel 1580 la comunit\u00e0 di Olgia venne separata da Re e la chiesa di S. Maria Elisabetta fu eretta in parrocchiale autonoma. \u00c8 dedicata all'episodio della Visitazione della Vergine a Elisabetta e fu restaurata nell'800.\nLa chiesa esisteva certamente gi\u00e0 da tempo, probabilmente come piccolo oratorio, che venne in seguito ricostruito in forme pi\u00f9 ampie e consacrato nel 1602. Negli anni 1829 e 1836 l'edificio venne completamente restaurato ed ulteriormente ingrandito con l'aggiunta del coro e della sacrestia.\nLa festa della Visitazione viene celebrata ad Olgia la prima domenica di luglio.\nSulla piazza della chiesa si affaccia la lapide posta a ricordo del passaggio di Giuseppe Mazzini, che secondo la tradizione popolare avrebbe sostato a Olgia nel 1834.\nMonumenti e luoghi di interesse.\nChiesa della Visitazione.\nLa grande piazza a terrazzo all'ingresso del paese \u00e8 dominata dalla chiesa della Visitazione, con facciata porticata scandita dal gioco architettonico di lesene e riquadri. Al culmine del timpano si legge la data 1836, riferita all'ultimo restauro, e, in un tondo l'incipit del Magnificat \u201cMagnificat anima mea dominum\u201d, il canto di Maria legato all'episodio della Visitazione cui la chiesa \u00e8 intitolata. L'alto campanile in pietra a vista si erge presso il lato settentrionale dell'edificio.\nLa struttura interna della chiesa ha uno schema molto semplice: una sola navata su cui si aprono due piccole cappelle e un'abside molto ampia e ariosa che racchiude l'altare maggiore.\nGli affreschi del presbiterio raffigurano la vita di Elisabetta e Zaccaria: la Visitazione dietro l'altare; sul lato la nascita di Giovanni Battista; sulla volta dell'abside l'angelo annuncia la nascita del Battista.\nLe cappelle laterali sono dedicate alla Madonna del Rosario e alla Morte-Resurrezione di Ges\u00f9.\nNelle volte, tre immagini della Vergine: la Madonna di Loreto, la Vergine con bambino e la Madonna del Sangue.\nEscursionismo.\nTraversata Piana di Vigezzo-Olgia.\nUn percorso per escursionisti esperti che porta dalla Piana di Vigezzo a Olgia.\nDopo aver imboccato il sentiero che dalla Piana porta alla Colma di Craveggia si giunge, al termine del bosco, ad una diramazione: proseguendo verso sinistra si costeggia l'ampio anfiteatro naturale su cui svettano il monte Trubbio e la Cima del Sassone.\nSuperata quest'ultima a mezza costa si sale in cresta, per poi ridiscendere verso le Bocchette di Sant'Antonio.\nDa qui si discende nuovamente verso l'Alpe di Olgia e l'Alpe Rovina: superato quest'ultimo il sentiero entra nel bosco che termina proprio in prossimit\u00e0 di Olgia.\nVecchio sentiero delle Centovalli.\nCosteggiando il cimitero, che si trova sul confine orientale del paese, si pu\u00f2 imboccare la vecchia mulattiera che anticamente collegava la Val Vigezzo con la Svizzera. Tuttora praticabile, in circa 40 minuti si pu\u00f2 giungere fino a poche decine di metri dal confine elvetico presso il Ponte Ribellasca."}
{"id": "4202057", "revid": "287204", "url": "https://it.wikipedia.org/wiki?curid=4202057", "title": "Gomia", "text": "Gomia \u00e8 un arrondissement del Benin situato nella citt\u00e0 di Bemb\u00e8r\u00e8k\u00e8 (dipartimento di Borgou) con 26.542 abitanti (dato 2006)."}
{"id": "4202063", "revid": "52637685", "url": "https://it.wikipedia.org/wiki?curid=4202063", "title": "Pompa assiale", "text": ""}
{"id": "4202064", "revid": "287204", "url": "https://it.wikipedia.org/wiki?curid=4202064", "title": "Ina (Benin)", "text": "Ina \u00e8 un arrondissement del Benin situato nella citt\u00e0 di Bemb\u00e8r\u00e8k\u00e8 (dipartimento di Borgou) con 19.706 abitanti (dato 2006)."}
{"id": "4202066", "revid": "287204", "url": "https://it.wikipedia.org/wiki?curid=4202066", "title": "Burevestnik Tbilisi", "text": "Il Burevestnik Tbilisi \u00e8 una squadra di pallamano maschile georgiana con sede a Tbilisi.\nCollegamenti esterni.\n "}
{"id": "4202067", "revid": "1543377", "url": "https://it.wikipedia.org/wiki?curid=4202067", "title": "Basso (Benin)", "text": "Basso \u00e8 un arrondissement del Benin situato nella citt\u00e0 di Kalal\u00e9 (dipartimento di Borgou) con 11.696 abitanti (dato 2006)."}
{"id": "4202068", "revid": "1543377", "url": "https://it.wikipedia.org/wiki?curid=4202068", "title": "Bouka", "text": "Bouka \u00e8 un arrondissement del Benin situato nella citt\u00e0 di Kalal\u00e9 (dipartimento di Borgou) con 33.212 abitanti (dato 2006)."}
{"id": "4202071", "revid": "1543377", "url": "https://it.wikipedia.org/wiki?curid=4202071", "title": "D\u00e8rassi", "text": "D\u00e8rassi \u00e8 un arrondissement del Benin situato nella citt\u00e0 di Kalal\u00e9 (dipartimento di Borgou) con 13.841 abitanti (dato 2006)."}
{"id": "4202074", "revid": "106908", "url": "https://it.wikipedia.org/wiki?curid=4202074", "title": "Justified and Stripped Tour", "text": ""}
{"id": "4202075", "revid": "1543377", "url": "https://it.wikipedia.org/wiki?curid=4202075", "title": "Dunkassa", "text": "Dunkassa \u00e8 un arrondissement del Benin situato nella citt\u00e0 di Kalal\u00e9 (dipartimento di Borgou) con 20.513 abitanti (dato 2006)."}
{"id": "4202076", "revid": "287204", "url": "https://it.wikipedia.org/wiki?curid=4202076", "title": "Derassi", "text": ""}
{"id": "4202077", "revid": "709061", "url": "https://it.wikipedia.org/wiki?curid=4202077", "title": "Bataillon de Joinville Handball", "text": "Il Bataillon de Joinville Handball \u00e8 una squadra di pallamano maschile francese, con sede a Joinville."}
{"id": "4202079", "revid": "1543377", "url": "https://it.wikipedia.org/wiki?curid=4202079", "title": "P\u00e9onga", "text": "P\u00e9onga \u00e8 un arrondissement del Benin situato nella citt\u00e0 di Kalal\u00e9 (dipartimento di Borgou) con 14.095 abitanti (dato 2006)."}
{"id": "4202082", "revid": "287204", "url": "https://it.wikipedia.org/wiki?curid=4202082", "title": "Peonga", "text": ""}
{"id": "4202088", "revid": "212348", "url": "https://it.wikipedia.org/wiki?curid=4202088", "title": "Bori (Benin)", "text": "Bori \u00e8 un arrondissement del Benin situato nella citt\u00e0 di N'Dali (dipartimento di Borgou) con 21.426 abitanti (dato 2006)."}
{"id": "4202097", "revid": "880789", "url": "https://it.wikipedia.org/wiki?curid=4202097", "title": "Santa Teresa in Valle", "text": ""}
{"id": "4202103", "revid": "729019", "url": "https://it.wikipedia.org/wiki?curid=4202103", "title": "Cedar Rapids Titans", "text": "I Cedar Rapids Titans sono una franchigia professionistica di football americano indoor con sede a Cedar Rapids, Iowa, che gioca nella Indoor Football League dalla stagione 2012. I Titans disputano le loro gare casalinghe al nuovo U.S. Cellular Center dopo aver giocato la loro prima stagione alla Cedar Rapids Ice Arena\nStagioni.\n2012"}
{"id": "4202105", "revid": "767487", "url": "https://it.wikipedia.org/wiki?curid=4202105", "title": "Nordstrand Handball", "text": "Il Nordstrand Idrettsforening \u00e8 una squadra di pallamano maschile norvegese con sede a Oslo. \u00c8 stata fondata nel 1919. Fa capo alla polisportiva Nordstrand Idrettsforening."}
{"id": "4202106", "revid": "422900", "url": "https://it.wikipedia.org/wiki?curid=4202106", "title": "Yu-Gi-Oh! Zexal II", "text": ""}
{"id": "4202109", "revid": "92723", "url": "https://it.wikipedia.org/wiki?curid=4202109", "title": "Municipalit\u00e0 di Copper Coast", "text": "La municipalit\u00e0 di Copper Coast \u00e8 una Local Government Area che si trova in Australia Meridionale. Essa si estende su una superficie di 773 chilometri quadrati e ha una popolazione di 12.901 abitanti. La sede del consiglio si trova a Kadina."}
{"id": "4202115", "revid": "729019", "url": "https://it.wikipedia.org/wiki?curid=4202115", "title": "Battaglia di Suursaari", "text": "La battaglia di Suursaari \u00e8 stato un episodio della guerra di continuazione e venne combattuta nelle acque ghiacciate del Golfo di Finlandia attorno alle isole di Gogland (in finlandese \"Suursaari\") e di Bol'\u0161oj Tjuters (in finlandese \"Suur-Tyt\u00e4rsaari\").\nContesto.\nDurante la guerra d'inverno del 1939-1940 l'esercito sovietico aveva occupato l'isola di Gogland che venne definitivamente ceduta all'Unione Sovietica ai sensi del trattato di Mosca del 1940.\nTuttavia, nel dicembre 1941 dopo l'inizio dell'Operazione Barbarossa i sovietici abbandonarono le isole di Bol'\u0161oj Tjuters, Gogland e Sommers. La marina finlandese ne approfitt\u00f2 per occuparle ma nel gennaio 1942 le truppe sovietiche costrinsero le forze finlandesi a ritirarsi.\nLa presa di Gogland.\nAlla fine del marzo 1942 l'esercito finlandese, approfittando dell'esiguit\u00e0 delle difese sovietiche, lanci\u00f2 un attacco aereo contro Gogland costringendo le truppe sovietiche a fuggire sul mare ghiacciato verso la piccola isola di Mo\u0161\u010dnyj.\nLa presa di Bol'\u0161oj Tjuters.\nIl 30 marzo 1942, dopo aver preso Gogland, il comando finlandese invi\u00f2 una pattuglia per verificare le condizioni di Bol'\u0161oj Tjuters dove era presente una guarnigione sovietica. Il 1\u00ba aprile pertanto le forze finlandesi raggiunsero in forze l'isola costringendo i sovietici a ritirarsi.\nL'indomani le forze sovietiche fecero un tentativo di riprendere l'isola ma furono respinte dai finlandesi grazie al supporto dell'esercito tedesco.\nConseguenze.\nL'8 aprile 1942 l'esercito sovietico fece un ulteriore tentativo per riconquistare Bol'\u0161oj Tjuters ma venne respinto dall'artiglieria tedesca.\nBol'\u0161oj Tjuters e Gogland vennero utilizzati dalla Germania come avamposti contro la controffensiva sovietica sul fronte di Leningrado. Le isole rimasero sotto il controllo nazista fino al 1944 quando la \"Wehrmacht\" dovette evacuare l'Estonia."}
{"id": "4202117", "revid": "92723", "url": "https://it.wikipedia.org/wiki?curid=4202117", "title": "Municipalit\u00e0 di Flinders Ranges", "text": "La municipalit\u00e0 di Flinders Ranges \u00e8 una Local Government Area che si trova in Australia Meridionale. Essa si estende su una superficie di 4.198 chilometri quadrati e ha una popolazione di 1.784 abitanti. La sede del consiglio si trova a Quorn."}
{"id": "4202121", "revid": "6923", "url": "https://it.wikipedia.org/wiki?curid=4202121", "title": "Per tutta la vita (programma televisivo)", "text": ""}
{"id": "4202129", "revid": "36426", "url": "https://it.wikipedia.org/wiki?curid=4202129", "title": "Palazzo Moncada di Patern\u00f2", "text": "Palazzo Moncada di Patern\u00f2 \u00e8 un palazzo storico di Palermo, appartenuto alla famiglia Moncada del ramo dei principi di Patern\u00f2.\nStoria e descrizione.\nIl palazzo fu edificato nel 1909 su progetto dell'arch. Antonio Zanca di fronte alla chiesa di San Domenico, su un'area dove sorgeva il palazzo Montalbano, demolito nel 1906 a seguito dei lavori per la realizzazione della via Roma nel mandamento de La Loggia, dove per l'appunto si trova ubicato.\nLo stile architettonico \u00e8 di tipo eclettico caratteristico di inizio XX secolo, come lo sono anche i palazzi della zona ad esso circostanti, con un prospetto che rimanda per\u00f2 all'architettura settecentesca. Fu uno dei primi palazzi civili di Palermo ad essere realizzato in cemento armato.\nNon fu mai abitato dai principi di Patern\u00f2, i quali invece risiedevano stabilmente in un altro palazzo che porta lo stesso nome, sito in via Principe di Belmonte angolo via Francesco Crispi, costruito nel 1899 su progetto di Ernesto Basile e gravemente danneggiato da una bomba lanciata il 1\u00ba marzo 1943 (in seguito abbattuto perch\u00e9 pericolante).\nNel 2005 fu venduto dal conte Raimondo Moncada ad una societ\u00e0 immobiliare palermitana, ad eccezione dei locali a pianterreno affacciati sulla piazza San Domenico.\nNel 2008 vengono avviati i lavori per la sua ristrutturazione, conclusi due anni pi\u00f9 tardi."}
{"id": "4202133", "revid": "92723", "url": "https://it.wikipedia.org/wiki?curid=4202133", "title": "Municipalit\u00e0 di Goyder", "text": "La municipalit\u00e0 di Goyder \u00e8 una Local Government Area che si trova in Australia Meridionale. Essa si estende su una superficie di 6.718,9 chilometri quadrati e ha una popolazione di 4.285 abitanti. La sede del consiglio si trova a Burra."}
{"id": "4202134", "revid": "1929286", "url": "https://it.wikipedia.org/wiki?curid=4202134", "title": "Museo delle palafitte di Fiav\u00e9", "text": "Il Museo delle palafitte di Fiav\u00e9 \u00e8 un museo nel comune di Fiav\u00e9, in provincia autonoma di Trento, dedicato ai ritrovamenti archeologici avvenuti nel Sito archeologico di Fiav\u00e9. Il museo \u00e8 stato inaugurato il 14 aprile 2012.\nSito archeologico.\nIl sito archeologico di Fiav\u00e8, presso il biotopo di Fiav\u00e9, \u00e8 uno dei pi\u00f9 importanti complessi palafitticoli preistorici europei ed \u00e8 parte del sito UNESCO \u201cSiti palafitticoli preistorici dell\u2019arco alpino\u201d.\nLa sua riconosciuta importanza \u00e8 dovuta a diversi fattori: l\u2019eccezionale stato di conservazione delle strutture lignee di sostegno delle antiche abitazioni (pali), la presenza di villaggi di epoche diverse (dal Neolitico all\u2019et\u00e0 del Bronzo) caratterizzati da specifiche scelte costruttive (su sponda o in elevato sull\u2019acqua) ed infine la qualit\u00e0 delle ricerche, dirette da Renato Perini e poi a Franco Marzatico (Ufficio beni archeologici di Trento) in collaborazione con archeologi, geologi e naturalisti di diverse universit\u00e0 europee.\nLe palafitte di Fiav\u00e8 sono note a studiosi e appassionati fin dagli anni \u201980 del secolo scorso grazie alla pubblicazione integrale degli scavi e a diverse esposizioni temporanee (\"Archeologia del legno\"; Trento 1989) o permanenti (Museo Tridentino di Scienze Naturali e Museo del Castello di Stenico).\nDal 2012, una selezione delle migliaia di reperti rinvenuti negli scavi \u00e8 esposta nel \"Museo delle palafitte di Fiav\u00e9\", che ha sede nella restaurata residenza storica nota come \u201cCasa Carli\u201d nel centro dell\u2019omonimo paese.\nL\u2019area archeologica e il biotopo e riserva naturale Carera, a circa 2 km da Fiav\u00e9 e a fianco della SS 421, sono visitabili e facilmente raggiungibili da Trento e da Riva del Garda. Accanto all\u2019area archeologica \u00e8 in corso di realizzazione il \"Parco delle Palafitte di Fiav\u00e9\", di prossima apertura.\nIl museo.\nIl Museo \u00e8 stato inaugurato il 14 aprile 2012 all\u2019interno di Casa Carli, un edificio storico restaurato a questo scopo. Il museo \u00e8 interamente dedicato alle ricerche archeologiche sul sito palafitticolo, ma presenta anche una sezione dedicata all\u2019aspetto ambientale, ossia all\u2019evoluzione naturale dell\u2019antico lago glaciale, progressivamente colmato dalla torba (a cura del Servizio Conservazione della natura e valorizzazione ambientale della Provincia Autonoma di Trento).\nIl percorso espositivo archeologico si ispira fortemente all\u2019opera di Renato Perini, l\u2019archeologo che diresse le principali ricerche sul sito tra il 1969 e il 1976 ed \u00e8 frutto della collaborazione di tre gruppi di lavoro: l\u2019Ufficio beni archeologici della Provincia Autonoma di Trento (dott. Paolo Bellintani consulenza scientifica; dott.ssa Luisa Moser servizi didattici), lo Studio di architettura \u201cTacus e Didon\u00e9\u201d (progettazione dell\u2019allestimento) e lo Studio di design \u201cGruppe Gut (cura dell\u2019immagine).\nPian terreno.\nOltre che dei servizi di biglietteria e bookshop, il pian terreno dispone di spazi per le attivit\u00e0 didattiche e piccole esposizioni temporanee.\nPrimo piano.\nPrima sala.\nIl percorso museale ha inizio con la formazione dell\u2019antico invaso lacustre, circa 15.000 anni fa, e con la descrizione delle modalit\u00e0 di formazione della torba, il terriccio di origine prevalentemente vegetale che ha progressivamente e quasi completamente colmato il bacino. Segue l\u2019illustrazione delle caratteristiche dell\u2019attuale biotopo, riserva naturale eccezionalmente ricca di biodiversit\u00e0.\nSeconda sala.\nSi parte da un inquadramento, attraverso brevi filmati, della cosiddetta \"problematica palafitticola\". Le scoperte di Fiav\u00e9 hanno infatti portato un contributo sostanziale al dibattito scientifico sulla natura di questa particolare tipologia di insediamenti preistorici caratteristici dei laghi alpini. La prima formulazione di una \"teoria palafitticola\" fu opera di Ferdinand Keller, l\u2019archeologo svizzero che, a met\u00e0 dell\u2019\u2019800, interpret\u00f2 i cosiddetti \u201ccampi di pali\u201d rinvenuti sulle sponde dei laghi transalpini, come resti di abitazioni preistoriche costruite su piattaforme sospese sull\u2019acqua. Dopo un secolo di nuove indagini e discussioni, Paret e Vogt, attorno al 1950, conclusero che tali resti dovevano essere semplicemente quel che rimaneva, grazie alle particolari condizioni di conservazione degli ambienti umidi, di abitazioni edificate a livello del al suolo. A Fiav\u00e9 \u00e8 stata dimostrata la validit\u00e0 di entrambe le ipotesi, essendo stati portati alla luce sia insediamenti con abitazioni sulla sponda lacustre (Fiav\u00e9 1) che villaggi con case su piattaforme sospese sull\u2019acqua (Fiav\u00e9 \u2013 fasi 3-4-5) ed infine un sistema misto, ossia un villaggio costruito in parte all\u2019asciutto e in parte sull\u2019acqua, con una singolare struttura di fondazione a reticolo (Fiav\u00e8 6).\nTerza sala.\nAltro aspetto importante delle ricerche svolte a Fiav\u00e9 \u00e8 l\u2019approccio sistemico o, in altri termini, globale. Oggi \u00e8 normale l\u2019intervento sugli scavi di esperti di branche specifiche della ricerca archeologica: geoarcheologi, archeobotanici, archeozoologi ecc. Non lo era negli anni \u201970, quando ancora buona parte della ricerca (italiana) aveva come scopo prevalente l\u2019individuazione di sequenze stratigrafiche utili alla caratterizzazione crono-tipologica dei materiali rinvenuti. Questi aspetti sono qui illustrati da sequenze di immagini realizzate in parte sul campo e in parte nei laboratori dove sono state eseguite le analisi archeobotaniche, archeozoologiche, palinologiche (pollini), antracologiche (carboni) ecc.\nQuarta sala.\nQui \u00e8 proposta una rapida sequenza del lungo lavoro sul campo, ossia: gli scavi, rappresentati dal plastico al centro della sala, e i carotaggi, questi ultimi estesi all'intero bacino dell'ex lago Carera. Sono state cos\u00ec identificate 7 zone interessate dalla presenza di depositi archeologici, alcune delle quali indagate con scavi estensivi (zone 1-3). Grandi pannelli propongono immagini dei diversi tipi di \u201cpalafitte\u201d rinvenuti ed offrono un primo inquadramento cronologico della storia delle comunit\u00e0 umane succedutesi sulle rive del lago.\nAnalogamente a molti altri laghi alpini, anche il Carera fu periodicamente frequentato dall\u2019uomo per accampamenti stagionali in et\u00e0 mesolitica (VII millennio a.C.), come sembrerebbero indicare le tracce di industria litica individuate nella zona 5, ma le prime testimonianze di un abitato relativamente stabile sono databili al Tardo Neolitico (fase \"Fiav\u00e9 1\" / prima met\u00e0 del IV millennio a.C.). Questo insediamento sorgeva in corrispondenza di un debole rilievo all'interno del bacino del lago (l'\u201cisoletta\u201d - zona 1). Le tracce di abitazioni sono state rinvenute sia a livello del suolo dell\u2019antica isoletta che su una \"struttura di bonifica\" lungo la sponda realizzata con tronchi di larice e pino e colmata con frasche. Ad una fase ancora poco conosciuta, relativa all'inizio dell'antica et\u00e0 del Bronzo (fase \"Fiav\u00e9 2 /\" XXII-XIX sec. a.C\".\") individuata nella zona 1, segue l'edificazione di almeno due nuclei d'abitato, distanti circa 250 m nelle zone 2 e 4 (fase \"Fiav\u00e9 3 /\" XVIII \u2013 prima met\u00e0 del XVII sec.a.C.), caratterizzati da \"strutture in elevato sull'acqua\" sorrette da pali prevalentemente di abete rosso, di 9 - 10 m di lunghezza complessiva, piantati nel limo del fondo lacustre per 5 - 6 m. La zona 2 continua ad essere occupata con le medesime modalit\u00e0 insediative anche nel Bronzo medio iniziale e centrale (fasi \"Fiav\u00e9 4\" e \"Fiav\u00e9 5 /\" II met\u00e0 del XVII \u2013XVI sec.a.C.) producendo, grazie a ristrutturazioni e nuovi impianti, un fitto \"campo di pali\"\".\" All'abbandono del villaggio eretto su pali isolati, ritorna ad essere occupata, sempre nel corso della media et\u00e0 del Bronzo, l'isoletta (zona 1). L'insediamento della fase \"Fiav\u00e9 6\" (XV \u2013 I met\u00e0 XIV sec.a.C.) presenta molteplici ed anche originali soluzioni strutturali, sia su terreno asciutto, alla sommit\u00e0 del rilievo, sia sulla sponda e oltre la riva. In questo caso i pali verticali che dovevano sorreggere le piattaforme sull'acqua erano saldamente vincolati ad una \"platea reticolata\" formata da tronchi e travi adagiati sul fondo lacustre. Lo spazio abitato era racchiuso da una palizzata rivolta verso il centro del lago. Con l'et\u00e0 del Bronzo recente (\"Fiav\u00e9 7 /\" II met\u00e0 XIV sec.a.C. \u2013 XIII sec.a.C.) si riducono le testimonianze insediative lungo le sponde dell\u2019ex lago Carera e tuttavia ci\u00f2 non comporta l\u2019abbandono dell'area. Sul Dos Gustinaci, rilievo morenico al margine meridionale del bacino (zona 3), sono stati ritrovati terrazzamenti e tracce di muratura a secco relativi ad alcune abitazioni a pianta quadrangolare, ultime testimonianze della presenza stabile dell'uomo in prossimit\u00e0 del lago.\nQuinta sala.\nNell\u2019ultima sala di questa sezione, i materiali archeologici sono esposti in una grande vetrina dedicata alla cultura materiale dei villaggi palafitticoli di Fiav\u00e9. \u00c8 divisa in sette sezioni che rappresentano le fasi archeologiche individuate. Di fronte, su un grande pannello praticamente speculare alla vetrina, sono riprodotti i disegni dei materiali esposti, le relative didascalie e testi di approfondimento che illustrano il contesto archeologico e le sue componenti. Alle spalle della grande vetrina si apre una sezione dedicata al restauro e alla conservazione dei reperti, in particolare di quelli organici. Dietro al grande pannello, uno sguardo \u201coltre l\u2019orizzonte, ossia informazioni su ci\u00f2 che accadeva in Europa e nel Mediterraneo ai tempi delle pi\u00f9 importanti palafitte scoperte a Fiav\u00e9, quelle dell\u2019et\u00e0 del Bronzo (II millennio a.C.).\nSecondo piano.\nQuesta sezione, probabilmente la pi\u00f9 accattivante, \u00e8 allestita in un\u2019unica grande sala ricavata nel sottotetto dell\u2019edificio ed \u00e8 dedicata alla vita al tempo delle palafitte. Dopo un passaggio al di sotto di un tavolato retto da pali, ispirato alle capanne sull\u2019acqua, ci si trova di fronte ad uno dei pi\u00f9 grandi plastici di questo genere mai realizzati. Anche se molti particolari delle capanne ricostruite sono necessariamente ispirati ad esempi etnografici, si \u00e8 cercato di restare il pi\u00f9 aderenti possibile ai risultati degli scavi di Fiav\u00e9. Lo spazio ricostruito \u00e8 quello degli scavi delle zone 1 e 2, dove sono state fatte le scoperte pi\u00f9 importanti. La rappresentazione coglie un momento iniziale della vita del villaggio Fiav\u00e9 6 della media et\u00e0 del Bronzo (XV-XIV sec.a.C.), sorto poco distante da un precedente insediamento vissuto per pi\u00f9 fasi (Fiav\u00e9 3-4-5 / XVIII-XVI sec.a.C.) e ormai abbandonato. Di quest\u2019ultimo sono riprodotti, esattamente nella posizione originaria, la \u201cselva di pali\u201d dovuta alle continue ricostruzioni delle abitazioni sospese sull\u2019acqua e i tavolati crollati in acqua, mentre del nuovo villaggio si evidenzia l\u2019innovativa tecnica costruttiva delle fondazioni a reticolo, adagiate lungo la sponda e sul fondo del lago. Settanta personaggi sono intenti alla costruzione delle capanne: dalla pulitura degli alberi abbattuti, al trasporto dei tronchi, alla produzione di pali e tavole, fino alla loro messa in opera, in particolare nella costruzione della complessa struttura di fondazione in acqua.\nA fianco del plastico, alcune vetrine sono dedicate al lavoro dei campi. Qui sono esposti alcuni degli eccezionali reperti in legno rinvenuti a Fiav\u00e9, i falcetti (con lame in selce), l\u2019aratro e il giogo, ma anche i risultati delle analisi archeobotaniche che hanno permesso di riconoscere le specie coltivate o raccolte e, in alcuni casi, le tecniche di conservazione.All\u2019archeozoologia \u00e8 dedicata un\u2019intera sezione. Le analisi relative alla caratterizzazione delle specie (soprattutto pecore, capre, bovini, maiali e cervi), alle tracce di macellazione e all\u2019utilizzo delle materie dure (ossa, corna, palchi) parlano della vita di uomini e animali nel ciclo delle attivit\u00e0 di allevamento, pastorizia e caccia.\nSiamo cos\u00ec gi\u00e0 entrati in un nuovo settore dell\u2019esposizione, creato grazie ad un tavolato leggermente rilevato rispetto al pavimento color dell\u2019acqua, a simulare la vita in palafitta. Qui si aprono diversi piccoli ambienti dedicati alla vita nel villaggio e all\u2019interno delle abitazioni: la conservazione e la preparazione dei cibi, la confezione di vesti e ornamenti, la produzione di oggetti in ceramica, metallo, legno ecc.. Tutti gli strumenti ad esse relativi sono qui presentati sotto l\u2019aspetto funzionale, non solo \u201creperti\u201d, ma documenti del lavoro e della vita di donne e uomini di circa 3500 anni fa. All\u2019interno di ogni ambiente, le attivit\u00e0 domestiche e lavorative sono ricostruite anche con l\u2019ausilio di piccoli plastici e filmati: immagini fisse, in movimento e suoni per un coinvolgimento anche di tipo emozionale.\nNello spazio su cui si affacciano gli ambienti dedicati alle attivit\u00e0 sopra descritte, si apre una sorta di \u201cvia del legno\u201d creata per dare il giusto rilievo ad uno tra i pi\u00f9 antichi materiali usati dall\u2019uomo, ma anche tra i meno conosciuti a causa della sua deperibilit\u00e0. Integrando e sostanziando le scarse conoscenze sulla falegnameria e la carpenteria dell\u2019et\u00e0 del Bronzo, i materiali lignei di Fiav\u00e9 costituiscono una delle pi\u00f9 importanti collezioni del genere a livello europeo. Le particolari condizioni ambientali della torbiera (ambiente umido e anossico) ed opportuni interventi di restauro, eseguiti prima a Mainz e poi anche nel laboratorio della Soprintendenza di Trento, hanno permesso la buona conservazione di manici d\u2019ascia, tazze, mestoli, secchi, cesti in vimini, un arco e alcune aste di freccia, ecc.\nAlla fine della visita si pu\u00f2 salire, pochi alla volta, sul soppalco, ossia la \u201cpalafitta\u201d sotto la quale si \u00e8 passati entrando in sala. Permette una visione dall\u2019alto su di un passato ancora vivo e presente.\nEconomia primaria e attivit\u00e0 artigianali nei villaggi dell'et\u00e0 del Bronzo Fiav\u00e9 3-4-5 e Fiav\u00e9 6.\nI materiali archeologici, in ceramica, osso e corno, bronzo ma anche legno, rinvenuti in grande quantit\u00e0 e in buone condizioni di conservazione, nonch\u00e9 le indagini sedimentologiche, paleobotaniche e archeozoologiche, hanno permesso di ricostruire un quadro piuttosto preciso dell\u2019economia primaria e dell\u2019artigianato, soprattutto per i villaggi palafitticoli datati all\u2019et\u00e0 del Bronzo (Fiav\u00e9 3-4-5 e Fiav\u00e9 6).\nNel corso del II millennio a.C. il bosco originario (prevalentemente faggi e querce, nonch\u00e9 ontani nelle zone pi\u00f9 umide) venne intaccato in modo sostanziale in prossimit\u00e0 dell\u2019area abitata per creare spazi alle colture agricole. Queste erano caratterizzate da una notevole variet\u00e0 di specie coltivate (4 diversi tipi di frumento, orzo e leguminose), cosa che comporta la possibilit\u00e0 di pi\u00f9 raccolti nel corso dell\u2019anno. L\u2019analisi dei resti carbonizzati dei cereali indica che le spighe erano conservate intere e che conseguentemente la trebbiatura doveva essere eseguita un po\u2019 alla volta nel corso dell\u2019anno (pratica particolarmente vantaggiosa in ambienti umidi).\nAnche l\u2019allevamento \u00e8 ampiamente attestato e vede una netta prevalenza degli ovo-caprini (stimati tra 58,4 e 80,3 % circa sul totale delle faune) rispetto ai bovini (da 14,3 a 33,8 %) e ai suini, questi ultimi ben poco rappresentati (da 5,3 a 7,6 %). Dall\u2019analisi delle deiezioni animali rinvenute all\u2019interno dell\u2019abitato scavato nella zona 4 (fase finale dell\u2019antica et\u00e0 del Bronzo) si \u00e8 potuto accertare che nel corso dell\u2019inverno il bestiame veniva tenuto all\u2019interno del villaggio e nutrito con frasche di nocciolo, betulla e faggio. Per quanto ormai ridotte ad un ruolo secondario, la raccolta di specie vegetali selvatiche (corniole, mele selvatiche e nocciole) e la caccia (cervo, cinghiale, orso) integravano in modo consistente la dieta delle popolazioni palafitticole.\nTra le attivit\u00e0 artigianali sono ben documentate la lavorazione della ceramica, delle materie dure animali (osso, palco di cervo, zanne) e, grazie alle eccezionali condizioni di conservazione, del legno. La metallurgia del bronzo \u00e8 testimoniata oltre che da reperti (asce, pugnali, elementi decorativi) anche da alcuni strumenti per la sua lavorazione (ugelli da mantice, crogioli per la fusione).\nGli aspetti formali e stilistici dei manufatti permettono di riconoscere affinit\u00e0 della cultura materiale dei villaggi di Fiav\u00e9 con regioni pi\u00f9 o meno prossime al Trentino, indizio di contatti diretti o anche di collegamenti all\u2019interno di una rete di relazioni e scambi anche di tipo extraregionale. I materiali della fase Fiav\u00e9 1, ad esempio, trovano confronto con la facies tardo neolitica nord-alpina di Pfyn-Altheim. La ripresa dell\u2019insediamento presso il lago, dopo 1500 anni circa, ossia all\u2019inizio dell\u2019et\u00e0 del Bronzo (Fiav\u00e9 2), dovette essere opera di popolazioni che condividevano una cultura materiale diffusa in buona parte dell\u2019Italia del nord (Cultura di Polada). Nel corso dell\u2019et\u00e0 del Bronzo pur mantenendo affinit\u00e0 con l\u2019area gardesana e padana, la cultura materiale delle comunit\u00e0 palafitticole di Fiav\u00e9 presenta aspetti sempre pi\u00f9 specifici e caratterizzati. Infine, una spirale di filo doppio in oro e alcuni elementi di collana in ambra baltica (Fiav\u00e9 6) documentano l\u2019arrivo dall\u2019Europa transalpina di oggetti e/o materie prime di particolare pregio, probabilmente destinate a personaggi di alto rango."}
{"id": "4202138", "revid": "92723", "url": "https://it.wikipedia.org/wiki?curid=4202138", "title": "Municipalit\u00e0 di Light", "text": "La municipalit\u00e0 di Light \u00e8 una Local Government Area che si trova in Australia Meridionale. Essa si estende su una superficie di 1.277,6 chilometri quadrati e ha una popolazione di 13.658 abitanti. La sede del consiglio si trova a Kapunda."}
{"id": "4202140", "revid": "767487", "url": "https://it.wikipedia.org/wiki?curid=4202140", "title": "Olympic/Viking Helsingborg HK", "text": "Il Olympic/Viking Helsingborg HK \u00e8 una squadra di pallamano maschile svedese con sede a Helsingborg.\n\u00c8 stata fondata nel 1994 dalla fusione del \"Vikingarnas IF\" e \"HF Olympia\"."}
{"id": "4202141", "revid": "767487", "url": "https://it.wikipedia.org/wiki?curid=4202141", "title": "Acromio", "text": ""}
{"id": "4202146", "revid": "767487", "url": "https://it.wikipedia.org/wiki?curid=4202146", "title": "Soggetti proibiti", "text": "Soggetti proibiti (\"Kinjite: Forbidden Subjects\") \u00e8 un film statunitense del 1989 diretto da J. Lee Thompson. \u00c8 stato il nono e ultimo film che Thompson e Bronson hanno fatto insieme (oltre ad essere l'ultimo film della carriera di Thompson) ed \u00e8 il decimo prodotto da Pancho Kohner con Bronson come protagonista.\nTrama.\nIl tenente Crowe della buon costume di Los Angeles si occupa del rapimento della figlia di un uomo d'affari giapponese. Il maggior sospettato \u00e8 un maniaco che spia le ragazzine per strada cercando di indurle a prostituirsi. Crowe riesce a incastrarlo, ma nel frattempo la giovane giapponese, non potendo sopportare l'umiliazione, si uccide.\nProduzione.\nIl film, diretto da J. Lee Thompson su una sceneggiatura di Harold Nebenzal, fu prodotto da Pancho Kohner per la Golan-Globus Productions e girato a Los Angeles in California e a Tokyo, in Giappone dal 20 giugno 1988.\nDistribuzione.\nIl film fu distribuito negli Stati Uniti dal 3 febbraio 1989 al cinema dalla Cannon Group e per l'home video dalla MGM/UA Home Entertainment.\nAlcune delle uscite internazionali sono state:\nPromozione.\nLe tagline sono:\nCritica.\nSecondo il Morandini \"Bronson, classe 1921, continua a fare il giustiziere solitario\" mentre il regista \"J. Lee Thompson (classe 1914)\" \"continua a dirigere prodotti di insipida violenza che sono la fotocopia di una copia\"."}
{"id": "4202147", "revid": "767487", "url": "https://it.wikipedia.org/wiki?curid=4202147", "title": "Asfalto (film 1929)", "text": "Asfalto (\"Asphalt\") \u00e8 un film muto del 1929 diretto da Joe May.\nTrama.\nAlbert Holk \u00e8 un giovane poliziotto, figlio di un poliziotto, a cui capita, durante il servizio, di smascherare l\u2019avvenente Else Kramer quale ladra di un diamante presso una gioielleria. Poich\u00e9 la refurtiva viene recuperata, il gioiellere non sporge denuncia contro di lei, ma Holt, per senso del dovere, vuole condurre Else, per accertamenti, alla stazione di polizia. Else gli dice che ha compiuto il furto perch\u00e9 in stato di estremo bisogno, e lo convince ad accompagnarla prima a casa, per recuperare i propri documenti. Una volta giunti l\u00e0, Else lo seduce, dicendogli che, al di l\u00e0 di ogni tentativo di non essere perseguita, lui le piace veramente. Albert torna a casa dei genitori, in preda a sensi di colpa per non aver proseguito l\u2019indagine ed averla rilasciata.\nAlbert ha dimenticato a casa di Else la propria tessera della polizia, ed Else ne confronta la fotografia con un'altra, che tiene incorniciata sul comodino. \u00c8 la foto del Console Generale francese, in realt\u00e0 un malvivente, che viene mostrato mentre, a Parigi, con dei complici, forza una cassetta di sicurezza di una banca, prima di recarsi, l\u2019indomani, a Berlino, da Else.\nL\u2019indomani Else fa recapitare ad Holt la tessera dimenticata, insieme ad una scatola di sigari, come regalo.\nHolt, indignato per quello che gli appare come un tentativo di corruzione, si reca da Else per restituirle la scatola di sigari, ma fra i due si rinnova l\u2019intesa amorosa, al che Albert le chiede di sposarlo. Else, mostrandogli gioielli e pellicce, gli rivela che in realt\u00e0 non si \u00e8 mai trovata in stato di bisogno, e gli fa notare quanto sia strana la connessione fra un poliziotto ed una ladra. Tuttavia cerca di trattenerlo, nonostante i dubbi di lui. In quel frangente arriva il console-malvivente, e fra i due uomini nasce una colluttazione, al seguito della quale il console rimane ucciso.\nAlbert, tornato a casa dei genitori, confessa di aver ucciso un uomo, e suo padre (la didascalia dice \u201cLa legge \u00e8 pur sempre la legge\u201d) lo arresta. Al posto di polizia sopraggiunge Else, che scagiona Holt, dicendo essersi trattato di legittima difesa, e che racconta l\u2019intera storia: di conseguenza Albert viene rilasciato, ed Else viene arrestata. Prima che sia condotta in prigione, Albert raggiunge Else, la bacia, e le dice che l\u2019aspetter\u00e0, dopo la pena.\nProduzione.\nIl film fu prodotto dall'Universum Film AG (UFA).\nNon accreditato, al film lavor\u00f2, in qualit\u00e0 di assistente, anche Hans Schneeberger, apprezzato direttore della fotografia, specializzato soprattutto in film di montagna, come \"La tragedia di Pizzo Pal\u00f9\" o \"La bella maledetta\".\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche il 12 marzo 1929 con il titolo originale \"Asphalt\".\nCopia della pellicola \u00e8 stata masterizzata da una stampa restaurata sotto il controllo della F.W. Murnau Stiftung, distribuita nel 2006 dalla Kino on Video con il sistema NTSC e sottotitolata in inglese.\nCensura e restrizioni.\nNell'edizione italiana vennero eliminate le scene dei due furti: del portamonete (sulla strada) e della pietra preziosa (nella gioielleria). Venne soppressa la didascalia \"Ladra? Nel bisogno si pu\u00f2 commettere un errore senza essere disonesti\" e accorciata la lunga scena della violenta colluttazione fra i due uomini alla fine del quarto rullo. Vennero inoltre esclusi dalla visione in sala i minori di 16 anni"}
{"id": "4202148", "revid": "92723", "url": "https://it.wikipedia.org/wiki?curid=4202148", "title": "Municipalit\u00e0 di Mallala", "text": "La municipalit\u00e0 di Mallala \u00e8 una Local Government Area che si trova in Australia Meridionale. Essa si estende su una superficie di 932,1 chilometri quadrati e ha una popolazione di 8.385 abitanti. La sede del consiglio si trova a Mallala."}
{"id": "4202152", "revid": "767487", "url": "https://it.wikipedia.org/wiki?curid=4202152", "title": "Earl Hooker", "text": "Ha collaborato con suo cugino John Lee Hooker, T-Bone Walker, Sonny Boy Williamson II, Junior Wells, BB King e Robert Nighthawk. Divenne popolare scrivendo e suonando You Shook Me con Muddy Waters, J. B. Lenoir e Willie Dixon nel 1962. Ha collaborato con case discografiche come la Arhoolie e la Bluesway. Collabor\u00f2 con per un periodo di tempo con Junior Wells che lo port\u00f2 a sfornare successi come Messin' with the kid, \"Come on in This house\" e It Hurts Me Too tra il 1960 e il 1961.\nNel 1969 Earl Hooker reinterpret\u00f2 Sweet Home Chicago, poi scrisse canzoni come Drivin' Wheel e Catfish Blues e qualche mese pi\u00f9 in l\u00e0 far\u00e0 delle jam con Albert Collins e con Jimi Hendrix all'Ash Grove, uno dei pi\u00f9 prestigiosi di Los Angeles. Sempre nel 1969, ritorn\u00f2 a Chicago e il 30 agosto partecip\u00f2 al prestigioso Chicago Blues Festival e ad Ottobre vol\u00f2 in Europa per partecipare all'American Folk Blues Festival. Alla fine del 1969 suon\u00f2 al Fillmore East, al The Matrix e inoltre suon\u00f2 per poche date con Junior Wells.\nMuore il 21 aprile 1970 malato di tubercolosi. Al suo funerale, BB King disse queste parole: \"Earl \u00e8 stato il miglior chitarrista con cui abbia mai collaborato in vita mia. Gran parte della mia fama la devo a lui\". \u00c8 sepolto nel cimitero di Alsip, Chicago.\nCollaborazioni.\ncon John Lee Hooker:\ncon Memphis Slim:\ncon Johnny \"Big Moose\" Walker:\ncon Charles Brown:\ncon Jimmy Witherspoon:\ncon Andrew \"Voice\" Odom:\ncon Brownie McGhee &amp; Sonny Terry:\ncon Junior Wells:"}
{"id": "4202163", "revid": "1632387", "url": "https://it.wikipedia.org/wiki?curid=4202163", "title": "Division (the GazettE)", "text": "Division (reso graficamente come DIVISION) \u00e8 il sesto album registrato in studio della band j-rock giapponese The GazettE, pubblicato il 29 agosto del 2012 in Giappone."}
{"id": "4202168", "revid": "84184", "url": "https://it.wikipedia.org/wiki?curid=4202168", "title": "Tempo di recupero", "text": "Il tempo di recupero, chiamato anche intervallo o pausa, concetto noto in inglese come \"rest period\", \"rest interval\" o \"intratraining-session rest period\", \u00e8 uno dei principali parametri utilizzati nell'allenamento con sovraccarichi o \"resistance training\" (bodybuilding, weightlifting, powerlifting, fitness), e rappresenta il tempo di riposo che trascorre tra le varie serie o tra i vari esercizi dell'allenamento.\nDefinizione.\nLa durata dei tempi di recupero tra le serie \u00e8 stata riconosciuto come un'importante variabile nella programmazione di un allenamento con i pesi. Anche se riconosciuto, questa variabile \u00e8 raramente monitorata durante le sessioni, nonostante il suo impatto significativo sulle risposte acute e croniche di natura metabolica, ormonale e cardiovascolare. In genere, nell'esercizio con sovraccarichi vengono utilizzati tre principali periodi di riposo: breve (30 secondi o meno), moderato (60-90 secondi) e lungo (3 minuti o pi\u00f9). La durata del tempo di recupero tra le serie influisce sulle risposte ormonali, metaboliche e cardiorespiratorie, e dipende da diversi fattori. Tra questi, il carico utilizzato (e la relativa intensit\u00e0 come %1RM), gli obiettivi dell'atleta, ma anche il sistema energetico che vuole essere prevalentemente attivato. In linea generale pi\u00f9 basse sono le ripetizioni - e quindi pi\u00f9 alti sono i carichi e l'intensit\u00e0 - e pi\u00f9 lunghi dovrebbero essere i tempi di recupero. In altri termini, il tempo di recupero tra le serie \u00e8 inversamente proporzionale al numero di ripetizioni eseguite. Per questo motivo in una routine periodizzata prevista in genere in un programma di bodybuilding su lungo termine, si alterano regolarmente diversi parametri tra cui l'intensit\u00e0, che \u00e8 inversamente correlata con la durata dei tempi di recupero.\nLa durata degli intervalli influisce sul recupero fisico che avviene tra le serie e tra gli esercizi, influendo anche sul grado di fatica e sulla prestazione durante la progressione dell'allenamento. Utilizzando carichi tra il 50% e il 90% 1-RM, tempi di recupero di 3-5 minuti permettono di eseguire maggiori ripetizioni durante un gruppo di serie multiple. Ad esempio, \u00e8 stato riscontrato che 3 minuti di recupero tra le serie (in questo caso di pressa e panca), pu\u00f2 essere mantenuta un'esecuzione di 10 RM (ripetizioni massime) per 3 serie. Ma se viene impostato solo 1 minuto di recupero tra le serie, l'andamento delle ripetizioni massime cala progressivamente da 10, 8 e 7 RM in 3 serie consecutive. Altre ricerche hanno constatato che anche recuperi di 3 minuti riescono a ridurre la prestazione con l'andamento delle serie durante un allenamento, ma in maniera significativamente minore rispetto a recuperi di 1 minuto, mentre con 2 minuti di recupero il decremento del numero di ripetizioni appare significativo dalla terza serie. In definitiva, impostare tempi di recupero lunghi permette di completare maggiori volumi di allenamento rispetto a recuperi brevi, ovvero permette di aumentare il rapporto tra ripetizioni eseguite, serie eseguite e carichi sollevati durante la sessione.\nTempi di recupero per la forza massimale.\nSe si intende sviluppare la forza massimale tramite un \"resistance training\", bisognerebbe impostare tempi di recupero lunghi. Viene segnalato che pause di 3-5 minuti tra le serie producono un maggiore incremento della forza massimale, grazie alla maggiore intensit\u00e0 e volume dell'esercizio. Ci\u00f2 \u00e8 dato dal fatto che carichi pesanti correlati con basse ripetizioni ricavano l'energia dal metabolismo anaerobico alattacido dei fosfati, e quindi dai substrati energetici quali adenosina trifosfato (ATP) e fosfocreatina (PC). Questa via metabolica provvede a fornire energia immediata per riuscire ad affrontare la prestazione massimale con carichi elevati e movimenti esplosivi per un periodo di tempo molto breve (breve \"Time Under Tension\"). Questo approccio di allenamento, il quale porta all'attivazione preponderante di questo sistema energetico, richiede lunghi tempi di recupero tra le serie. L'esecuzione di serie consecutive \u00e8 altamente dipendente dal recupero dei substrati energetici anaerobici (fosfati), e sono necessari almeno 3 minuti di riposo per fare in modo che queste fonti riescano ad essere quasi completamente recuperate. Se non viene permesso un adeguato recupero, il numero di ripetizioni eseguite durante le varie serie dell'esercizio diminuiranno. \u00c8 stato riscontrato che incrementi della forza massima sono stati maggiori con tempi di recupero pi\u00f9 lunghi. Ad esempio, \u00e8 stato rilevato che quando in un \"resistance training\" vengono stabiliti 3 minuti piuttosto che 30 secondi in un programma di allenamento di 5 settimane, la forza massima incrementa del 7% e del 3% rispettivamente. Si raccomanda di riposare almeno 3 fino a pi\u00f9 di 5 minuti quando l'allenamento \u00e8 rivolto allo sviluppo della forza massimale o della potenza. Tale durata di riposo permette che la fatica sia minima all'inizio dell'esecuzione di una nuova serie, e di conseguenza, che la forza possa essere espressa al massimo possibile. Altre ricerche recenti suggeriscono che la prestanzione \u00e8 simile in serie consecutive che prevedono 3 o 5 minuti.\nTempi di recupero per la potenza muscolare.\nL'allenamento per sviluppare la potenza muscolare o forza esplosiva viene generalmente eseguito per migliorare la velocit\u00e0 con cui un muscolo pu\u00f2 generare forza. Generalmente parlando, l'allenamento di potenza prevede il sollevamento di carichi sub-massimali in maniera rapida. Possono essere eseguiti per questo scopo vari tipi di esercizi che prevedono movimenti ripetuti di massimo sforzo come esercizi pliometrici con la palla medica, salti pliometrici, alzate olimpiche, e gli esercizi con sovraccarichi tradizionali (squat, panca, stacco). Poich\u00e9 il punto focale, come nel caso della forza massima, \u00e8 la qualit\u00e0 del movimento, durante questo tipo di allenamento l'affaticamento o il cedimento muscolare dovrebbero essere evitati. Per lo sviluppo della potenza muscolare si suggeriscono generalmente tempi di recupero della durata minima di 3 minuti.\nTempi di recupero per l'ipertrofia muscolare.\nQuando si intende sviluppare l'ipertrofia muscolare, questo fine viene ottenuto generalmente (ma non esclusivamente) con intensit\u00e0 moderate, cio\u00e8 tra cira le 8 e le 12 ripetizioni massime (RM), che in termini di intensit\u00e0 sono correlate ad un range tra il 65 e l'80% di 1RM. In tali circostanze, tempi di recupero pi\u00f9 brevi si rivelerebbero pi\u00f9 adatti a questo scopo. Riposare meno di 3 minuti tra le serie causa un notevole livello di stress metabolico sui sistemi energetici anaerobici, e questo \u00e8 ci\u00f2 che vuole essere provocato nei tipici allenamenti per produrre ipertrofia muscolare (bodybuilding). Ci\u00f2 \u00e8 dato dal fatto che la fatica sembra avere un importante ruolo nel permettere l'attivazione di quei meccanismi che portano alla crescita muscolare. Uno di questi fattori sarebbe l'accumulo di lattato, che incrementa in proporzione ad una maggiore durata della serie (\"Time Under Tension\"), e a minori tempi di recupero. C'\u00e8 una forte correlazione tra l'elevazione dei livelli di lattato e l'incremento dei livelli di GH nel periodo post esercizio. Inoltre \u00e8 stato visto che in assenza di produzione di acido lattico durante l'esercizio non avviene l'elevazione del GH. Il GH \u00e8 un ormone spesso associato alla crescita del muscolo scheletrico, ed \u00e8 stato ipotizzato che l'aumento dei livelli di questo ormone indotto dal \"resistance training\" possa avere importanti implicazioni su un maggiore sviluppo della massa muscolare. Uno dei principali motivi per cui pause brevi sono solitamente prescritte in un programma di allenamento per l'ipertrofia \u00e8 proprio il significativo aumento delle concentrazioni di GH rispetto a quando il tempo di recupero ammonta a 3 minuti. In realt\u00e0, anche se alcuni ricercatori hanno giudicato tali risposte potenzialmente importanti per lo sviluppo di questo adattamento fisiologico, sia nelle fibre di tipo I che in quelle di tipo IIa e IIb, il fatto che questi incrementi ormonali siano la causa diretta dell'ipertrofia \u00e8 stato recente oggetto di dibattito in letteratura. Diversi studi recenti hanno infatti concluso che non ci sia una correlazione tra l'incremento degli ormoni anabolici post-allenamento e un maggiore sviluppo dell'ipertrofia muscolare, mentre altri hanno trovato maggiori risposte dell'ipertrofia muscolare con pause lunghe rispetto a quelle tipicamente suggerite per favorire questo adattamento. Questo rimetterebbe in discussione la teoria a lungo supportata dai ricercatori che riconosce i tempi di recupero pi\u00f9 brevi o incompleti (60-90 secondi) pi\u00f9 adeguati per stimolare l'ipertrofia, per il solo motivo di elevare maggiormente i livelli di GH post-allenamento. Infatti, revisioni scientifiche pi\u00f9 recenti sottolineano che l'ipotesi che vede la necessit\u00e0 di mantenere le pause brevi per massimizzare l'ipertrofia non \u00e8 stata effettivamente dimostrata.\nCon periodi di riposo cos\u00ec brevi tra le serie, \u00e8 pi\u00f9 difficile poter sollevare lo specifico carico (mantenere alta e invariata l'intensit\u00e0 nel corso dell'esercizio) richiesto per questo tipo di stimolo. Quindi, dall'alternanza dei periodi di riposo (tra le serie multiple), l'atleta pu\u00f2 essere in grado di creare pi\u00f9 stress metabolico su alcune serie riducendo le pause, i carichi e l'intensit\u00e0, e una maggiore tensione meccanica in altre serie aumentando le pause, i carichi, e l'intensit\u00e0. Sono entrambe metodiche che promuovono l'ipertrofia.\nTempi di recupero per l'endurance muscolare locale.\nSe l'obiettivo \u00e8 lo sviluppo della resistenza (o endurance) muscolare locale, sono meglio adatte per questo scopo basse intensit\u00e0 (&lt;65% 1RM), correlate con circa 15 o pi\u00f9 ripetizioni massime, e brevi tempi di recupero della durata di 20-60 secondi. Questo metodo di \"resistance training\" permette di spingersi oltre il massimo livello di fatica, il che porta all'aumento delle abilit\u00e0 del corpo di resistere allo sforzo per lunghi periodi (lunghi \"Time Under Tension\", TUT), di sfruttare pi\u00f9 efficientemente il lattato come fonte energetica, e anche di migliorare moderatamente la capacit\u00e0 aerobica. La resistenza muscolare si riferisce alla capacit\u00e0 del muscolo di resistere alla fatica (solitamente contro alti livelli di produzione di lattato), e come tale, in questo contesto la fatica rappresenta un fattore pi\u00f9 importante della tensione o dell'intensit\u00e0, come nel caso rispettivo dello sviluppo dell'ipertrofia o della forza massima. Questa capacit\u00e0 pu\u00f2 essere diversamente definita come il numero massimo di ripetizioni che possono essere eseguite usando una specifica resistenza (o carico o intensit\u00e0). L'abilit\u00e0 di tamponare e tollerare l'abbassamento del pH e ioni idrogeno (H+) indotto da un'alta idrolisi di ATP viene indicata da alte concentrazioni di lattato, che pu\u00f2 favorire il miglioramento della capacit\u00e0 di endurance muscolare mediante il \"resistance training\" con tempi di recupero ridotti. Poich\u00e9 la fatica \u00e8 associata anche all'ipertrofia muscolare, anche i bodybuilder applicano questo metodo di allenamento nei cicli a bassa intensit\u00e0 per variare lo stimolo muscolare.\nEsistono alcuni stili di \"resistance training\" che riducono drasticamente i tempi di recupero tra le serie, arrivando anche ad eliminarli. Ci\u00f2 implica il fatto che l'esecutore si sposta da un esercizio all'altro immediatamente. Questo approccio viene previsto in un particolare \"resistance training\" chiamato \"Circuit training\" (\"allenamento a circuito\"), in cui viene imposta una notevole riduzione dell'intensit\u00e0 (40-60% 1 RM) e un aumento delle ripetizioni (15-20), ma anche in alcune tecniche speciali principalmente rappresentate da \"super set\", \"tri set\", e \"set giganti\". In ognuna di queste 3 tecniche vengono eseguite consecutivamente senza pausa rispettivamente 2, 3 o pi\u00f9 serie. Esiste anche un metodo pi\u00f9 recente chiamato \"paired set training\", che basa tutta la sessione sull'esecuzione di serie in \"super set\".\nTempi di recupero per il dimagrimento.\nL'esercizio anaerobico in \"resistance training\" pu\u00f2 essere ritenuto un efficace metodo per ridurre la percentuale di grasso corporeo, non secondario rispetto all'attivit\u00e0 aerobica. Per poter ottimizzare i risultati sul dimagrimento \u00e8 necessario impostare in maniera adeguata i parametri dell'allenamento tra cui \"intensit\u00e0\", \"volume\", \"frequenza\", \"Time Under Tension\", e naturalmente i \"tempi di recupero\". In questo caso \u00e8 stato osservato che, a parit\u00e0 di \"intensit\u00e0\" (o carico sollevato), il dispendio energetico durante e dopo l'allenamento viene incrementato limitando i tempi di recupero tra le serie a 30 o meno secondi. Altre ricerche hanno dimostrato che quando i soggetti seguivano pause di 30 secondi tra le serie di distensioni su panca piana, il dispendio calorico era pi\u00f9 elevato del 50% rispetto a quando le pause erano di 3 minuti. I tempi di recupero molto brevi sono caratteristici del \"resistance training\" in modalit\u00e0 \"Circuit training\" (CT), e impongono normalmente carichi pi\u00f9 ridotti per poter essere eseguiti. Come precedentemente accennato, i tempi di recupero brevi e elevati TUT favoriscono entrambi una maggiore produzione di lattato, che si presenta in maniera proporzionale alla secrezione di GH. Il GH \u00e8 un ormone dalle capacit\u00e0 lipolitiche, che favorisce cio\u00e8 la mobilizzazione dei grassi depositati.\nFisiologia sui tempi di recupero.\nRipristino dei fosfati.\nPoco dopo lo sforzo intenso, seguono diversi minuti in cui il ritmo respiratorio subisce un significativo aumento. L'ossigeno (O) viene assunto in maggiore quantit\u00e0 e viene impiegato tramite via aerobica per produrre maggiori quantit\u00e0 di adenosina trifosfato (ATP). Una parte dei questo ATP viene immediatamente scisso in adenosina difosfato (ADP) e fosfato (P), e l'energia liberata \u00e8 impiegata per ricombinare il gruppo fosfato con la creatina a riformare la fosfocreatina (PC). Durante una serie molto breve (meno di 20 secondi), la causa metabolica della fatica \u00e8 la deplezione di fosfocreatina (PC). Anche se l'ATP non scende mai al di sotto del 20% dei livelli basali anche all'esaurimento, la fosfocreatina pu\u00f2 essere completamente esaurita entro 20 secondi di esercizio ad intensit\u00e0 massima. Parte dell'eccesso di ATP ottenuto durante il recupero viene semplicemente accumulato nei muscoli. Questo accumulo di scorte di fosfati (ATP e CP) avviene in diversi minuti. Questa parte del EPOC viene considerata la porzione alattacida del debito di ossigeno. L'emivita della porzione alattacida del debito di ossigeno \u00e8 stata stimata essere approssimativamente tra i 20 secondi e 36 e 48 secondi. Emivita significa che all'interno di questo periodo di tempo il 50% o met\u00e0 del debito alattacido \u00e8 ripagata. Quindi tra i 20 e i 48 secondi, il 50% dei fosfati muscolari (ATP e CP) sono ridepositati; da 40 a 96 secondi ne viene ricostituito il 75%; tra 60 e 144 secondi viene ricostituito l'87%. Perci\u00f2 approssimativamente tra 3 e 4 minuti la maggior parte dell'ATP e CP intramuscolare consumato viene ricostituito. Pi\u00f9 precisamente, anche se il creatinfosfato pu\u00f2 essere risintetizzato al 96% in 3 minuti, spesso sono necessari 4-5 minuti per riacquistare la totale capacit\u00e0 di produrre forza, suggerendo la presenza di un'ulteriore componente estranea ai fosfati in grado di determinare il livello di fatica durante l'esercizio con sovraccarichi, come la fatica neurale. Comunque, se l'attivit\u00e0 muscolare riprende durante la porzione alattacida del debito di ossigeno, la ricostituzione intramuscolare di ATP e CP verr\u00e0 completata in pi\u00f9 tempo. Questo perch\u00e9 parte dell'ATP generata tramite fonti aerobiche deve essere impiegata per fornire energia per permettere di svolgere nuovamente l'attivit\u00e0 muscolare. Comprendere i meccanismi legati alla porzione alattacida del debito di ossigeno (o EPOC) e la ricostituzione dei fosfati muscolari \u00e8 importante per pianificare un programma di allenamento che include brevi tempi e alta intensit\u00e0. I fosfati muscolari sono le fonti energetiche pi\u00f9 potenti e sono le principali fonti energetiche impiegate nell'alzata massimale e le serie ad alta intensit\u00e0. Proprio per questo devono essere permessi diversi minuti di riposo tra le serie ad alta intensit\u00e0 affinch\u00e9 queste molecole vengano riaccumulate in sede intramuscolare, altrimenti non sarebbero disponibili in vista della serie successiva. Se non viene permesso un sufficiente tempo di recupero tra le serie pesanti o l'alzata massimale, questi non riusciranno ad essere portati a termine entro il numero di ripetizioni, o la velocit\u00e0 o la tecnica imposti.\nRipristino delle fonti lattacide.\nLe fonti energetiche anaerobiche sono in parte responsabili della rimozione del lattato accumulato nel corpo. Tuttavia in questo caso l'ossigeno \u00e8 assunto in maggiore quantit\u00e0 rispetto ai valori basali per metabolizzare tramite via aerobica il lattato accumulato durante lo sforzo. In questo modo viene prodotta energia dai tessuti e viene chiamata porzione lattacida del debito di ossigeno (o del EPOC). La relazione tra la porzione lattacida del debito di ossigeno e la rimozione di lattato \u00e8 stata analizzata, tuttavia diversi tessuti del corpo possono metabolizzare il lattato per via aerobica. Tra questi, il muscolo scheletrico in attivit\u00e0 durante l'esercizio, il muscolo scheletrico inattivo durante la sessione di allenamento, il muscolo cardiaco, i reni, fegato, e cervello. Fino al 60% del lattato accumulato viene metabolizzato per via aerobica, mentre il rimanente 40% viene convertito a glucosio e proteine, e una piccola parte viene escreta tramite le urine e il sudore. L'emivita della porzione lattacida del debito di ossigeno trova una durata approssimativa di 25 minuti. Di conseguenza, circa il 95% dell'acido lattico accumulato viene rimosso dal sangue entro 1 ora e 15 minuti.\nRecupero attivo: smaltimento del lattato e recupero neurale.\nNei programmi di allenamento coi pesi, esiste un'ulteriore possibilit\u00e0 di impostazione dei tempi di recupero. Si tratta del \"recupero attivo\". Questo particolare tipo di recupero indica una modalit\u00e0 in cui, nel tempo che trascorre tra una serie e l'altra dell'esercizio con sovraccarichi, si svolge una blanda attivit\u00e0 aerobica piuttosto che riposare passivamente (\"recupero passivo\"). Questo \u00e8 frequentemente introdotto anche in molte tipologie di allenamenti cardio anaerobici sotto forma di \"High Intensity Interval Training\" (HIIT). Rimanendo nell'ambito del \"resistance training\", il \"recupero attivo\" \u00e8 previsto in particolare nel \"Aerobic Circuit Training\", in cui gli esercizi con sovraccarichi in \"super set\", \"tri set\" o \"set giganti\", vengono regolarmente alternati con fasi di recupero sulle macchine cardiovascolari a blanda o moderata intensit\u00e0. Questo metodo consente di smaltire la notevole mole di acido lattico prodotto durante lo sforzo anaerobico glicolitico coi pesi. Infatti una blanda attivit\u00e0 aerobica come la corsa o la camminata al termine dell'attivit\u00e0 anaerobica, o, in questo caso, anche nelle fasi di recupero attivo, permette che il lattato prodotto nella fase anaerobica sia rimosso pi\u00f9 rapidamente. Quando l'attivit\u00e0 leggera viene svolta dopo l'esercizio, una parte del lattato accumulato viene metabolizzato per via aerobica per supportare parte della richiesta di ATP per svolgere la stessa attivit\u00e0 leggera. Sembra inoltre che l'accumulo di lattato sia rimosso dal sangue pi\u00f9 rapidamente se l'attivit\u00e0 leggera prevede il reclutamento dei muscoli attivi durante lo sforzo lattacido piuttosto che dai muscoli che erano inattivi. Per permettere questo processo metabolico \u00e8 necessario che la fase di recupero attivo venga svolta al di sotto della \"soglia anaerobica\", la quale, se superata, imporrebbe un continuo accumulo di acido lattico dovuto all'entit\u00e0 dello sforzo di natura anaerobica. Per gli individui non allenati, la soglia anaerobica viene individuata approssimativamente tra il 50 e il 60% del VO (massimo consumo di ossigeno). Alcuni studi hanno analizzato il recupero attivo tra le serie dell'esercizio con sovraccarichi mostrando svariati benefici. Si \u00e8 constatato che 4 minuti di pedalata durante il recupero attivo al 25% del VO (uno sforzo molto blando) riducono maggiormente le concentrazioni di lattato rispetto al normale recupero passivo, o ad un recupero attivo al 50% del VO. Inoltre, al termine dell'allenamento in cui veniva svolta la pedalata al 25% del VO, i soggetti riuscivano ad eseguire pi\u00f9 ripetizioni alla massima fatica comparati ai soggetti che avevano eseguito altri tipi di recupero. Quindi la blanda attivit\u00e0 aerobica durante il recupero attivo pu\u00f2 favorire la performance se i tempi di recupero stessi trovano una durata sufficiente e se i muscoli coinvolti sia nell'attivit\u00e0 aerobica che anaerobica sono i medesimi.\nUn altro potenziale beneficio del \"recupero attivo\" \u00e8 una maggiore efficienza del sistema nervoso, incidendo positivamente sull'espressione della forza durante le serie. Questo riguarda la componente neurale dell'affaticamento, la quale si aggiunge all'affaticamento metabolico indotto dall'accumulo di acido lattico e ioni idrogeno sopra esposto. Alcuni studi datati (Asmussen e Mazin, 1978) constatarono che quando un'attivit\u00e0 \"alternativa\" - come un'attivit\u00e0 leggera dedicata ad un'altra parte corporea - veniva svolta tra le pause dell'esercizio ad alta intensit\u00e0, l'emissione della forza veniva mantenuta ad un maggiore livello rispetto a quando questa attivit\u00e0 leggera non veniva praticata. Questo beneficio \u00e8 stato attribuito ad una sorta di \"distrazione\" del sistema nervoso, permettendo un recupero pi\u00f9 rapido. Bisogna a questo proposito far presente che, mentre per consentire un maggiore recupero metabolico favorito dallo smaltimento del lattato e degli ioni idrogeno, la parte corporea coinvolta nel \"recupero attivo\" deve essere la stessa, nel contesto del recupero neurale viene riconosciuto che la parte corporea coinvolta nel \"recupero attivo\" debba essere diversa da quella sollecitata durante la serie.\nTempo di recupero e EPOC.\nBisogna infine considerare che il tempo di recupero tra le serie rappresenta in aggiunta uno dei momenti in cui si manifesta l'EPOC, cio\u00e8 il consumo di ossigeno in eccesso post-allenamento. Sebbene questo evento metabolico si rivolga soprattutto al periodo post-allenamento, nel particolare contesto dell'esercizio anaerobico con i pesi (\"Resistance training\"), o nell'esercizio cardiovascolare anaerobico (\"Interval training\" con recupero passivo), esso pu\u00f2 essere riconosciuto non solo successivamente al termine dell'attivit\u00e0 fisica. Anche i periodi di recupero infatti possono essere calcolati all'interno del EPOC, poich\u00e9, contrariamente all'esercizio aerobico continuato (\"Steady State Training\"), in quello anaerobico intervallato vengono imposti dei momenti di sosta in cui vengono avviati i processi di recupero, i quali coincidono principalmente con la porzione alattacida del EPOC o del debito di ossigeno precedentemente descritta.\nSi segnala il fatto che l'EPOC definisce una fase in cui il metabolismo e i processi ossidativi vengono massimizzati, e il dispendio calorico si sposta maggiormente sull'impiego di lipidi piuttosto che di glucidi. Ci\u00f2 pu\u00f2 significare che, anche se durante lo sforzo anaerobico la spesa calorica \u00e8 prevalentemente a carico dei glucidi, durante i tempi di recupero essa si sposta sui lipidi. Effettivamente, anche se l'esercizio coi pesi non sfrutta lipidi durante l'esecuzione di una serie, nel corso di questo tipo di esercizio \u00e8 stata comunque rilevata la mobilizzazione dei grassi, sia dalle riserve di trigliceridi intramuscolari (IMTG) sia dalle riserve del tessuto adiposo, indicando che il grasso pu\u00f2 essere utilizzato nel tempo di recupero tra le serie per ricostituire l'ATP. L'aumento della mobilizzazione dei grassi durante l'esercizio coi pesi \u00e8 attivato mediante lo stimolo ormonale indotto, soprattutto dall'incremento dei livelli di adrenalina e noradrenalina (le principali catecolammine).\nControversie: ormoni anabolici e ipertrofia.\nPoich\u00e9 \u00e8 stato stabilito che il GH e il testosterone giochino un ruolo importante nello sviluppo dell'ipertrofia muscolare, in letteratura \u00e8 stata spesso avanzata l'ipotesi che un allenamento coi pesi che induce all'aumento dei livelli di questi ormoni sia pi\u00f9 importante per creare questo adattamento. Ci\u00f2 ha portato diverse linee guida, testi scientifici di rilievo e review scientifiche a suggerire pause tra 60 e 90 secondi per massimizzare l'ipertrofia muscolare nel \"resistance training\". Inizialmente un importante studio di Kraemer et al. (1990) stabil\u00ec che a parit\u00e0 di carico pause pi\u00f9 brevi aumentavano l'elevazione dei livelli di GH, una conclusione che venne pi\u00f9 volte confermata da altre ricerche. Si concluse che l'aumento dei livelli di GH era fortemente correlato e proporzionale alla produzione di lattato, il cui accumulo \u00e8 caratteristico del metabolismo anaerobico lattacido (prevalente nei programmi di ipertrofia). Ci\u00f2 nonostante, non sembra essere mai stato dimostrato chiaramente che la maggiore elevazione dei livelli di GH e testosterone indotti dall'esercizio coi pesi siano connessi con una maggiore risposta dell'ipertrofia muscolare, per tanto questa correlazione negli anni, pur essendo stata supportata da diversi ricercatori, non \u00e8 risultata definitiva. Questa teoria \u00e8 rimasta piuttosto diffusa fino ai giorni nostri, quando alcune ricerche pi\u00f9 recenti hanno voluto fare luce sulla questione criticando questa ipotesi. Secondo le conclusioni dello studio di West (2009): \"Concludiamo che l'esposizione del muscolo sovraccaricato per aumentare in maniera acuta l'elevazione degli ormoni anabolici endogeni indotta dall'esercizio fisico non migliora n\u00e9 l'ipertrofia muscolare n\u00e9 la forza con il resistance training negli uomini giovani.\"\nUno studio contemporaneo (Buresh et al. 2009): \"Questi risultati mostrano che in maschi sani poco allenati, l'allenamento della forza con 1 minuto di riposo tra le serie provoca una risposta ormonale maggiore rispetto ad intervalli di 2.5 minuti nella prima settimana di allenamento, ma queste differenze diminuiscono dalla 5\u00aa settimana e scompaiono entro la 10\u00aa settimana di allenamento. Inoltre, la risposta ormonale \u00e8 molto variabile e potrebbe non essere necessariamente predittiva dei guadagni di forza e di massa magra in un programma di allenamento di 10 settimane\". Il fatto pi\u00f9 significativo, \u00e8 che i ricercatori rilevarono un aumento delle dimensioni delle braccia del 5% negli atleti che seguivano pause brevi, e del 12% nel gruppo che seguiva pause lunghe, indicando come la pause lunghe avessero provocato un aumento dell'ipertrofia maggiore rispetto alle pause pi\u00f9 brevi tipiche dei protocolli di ipertrofia.\nMachado et al. (2011) testarono un gruppo di 10 uomini prescrivendo 4 serie da 10 RM su diversi esercizi in 4 sessioni differenti, le quali differivano solamente dai tempi di recupero, rispettivamente da 60, 90, 120, e 180 secondi. I ricercatori notarono che lo stress meccanico imposto dalle 4 sessioni aveva provocato danni simili alle fibre muscolari indipendentemente dalla durata dei tempi di recupero tra le serie.\nIn uno studio condotto da West et al (2012), i ricercatori esaminarono le risposte dei partecipanti maschi e femmine all'esercizio fisico intenso per le cosce. Nonostante una differenza di 45 volte nell'aumento del testosterone, gli uomini e donne sono stati in grado di produrre nuove proteine muscolari esattamente allo stesso livello.\nIn un altro studio, West e Phillips (2012) analizzarono le risposte ormonali post-allenamento di 56 giovani di et\u00e0 compresa tra i 18 ei 30, che si allenarono 5 giorni a settimana per 12 settimane. Gli uomini ottennero dei guadagni di massa muscolare che non si spingevano oltre le 12 libbre (circa 5.4\u00a0kg), ma i loro livelli di testosterone e GH dopo l'esercizio fisico non hanno mostrato alcuna correlazione con la crescita muscolare o con l'aumento della forza. Sorprendentemente, i ricercatori hanno notato che il cortisolo, normalmente considerato l'ormone antagonista (catabolico) degli ormoni anabolici, perch\u00e9 riduce la sintesi proteica e degrada il tessuto muscolare, \u00e8 stato collegato con l'aumento della massa muscolare.\nLa ricerca.\nKraemer et al. (1990), paragonarono gli effetti ormonali di 6 diversi protocolli di \"resistance training\" su 9 soggetti maschi. I diversi protocolli erano impostati con lo stesso ordine di esercizi, ma differivano per numero di ripetizioni massime (RM) tra 5 e 10 RM, e tempi di recupero, tra 1 e 3 minuti. Ognuno di questi 6 allenamenti presentava una diversa combinazione di questi 2 parametri. Tra le varie osservazioni, notarono che non tutti i protocolli producevano lo stesso incremento del GH. Le pi\u00f9 alte risposte di questo ormone erano osservate nei protocolli dal maggiore lavoro totale, con 1 minuto di pausa, e 10 RM (correlati indicativamente con un'intensit\u00e0 relativa al 75% 1RM). Da questa ricerca emerse che tempi di recupero pi\u00f9 brevi (1 minuto contro 3 minuti) suscitavano risposte ormonali acute superiori.\nRobinson et al. esaminarono gli effetti di un programma di \"resistance training\" ad alto volume della durata di 5 settimane e diversi di esercizi e tempi di recupero sullo sviluppo della potenza, sull'esercizio di durata ad alta intensit\u00e0, e sulla forza massimale. Trentatr\u00e9 uomini allenati sono stati divisi in 3 gruppi uguali. I gruppi distribuiti nei 3 protocolli utilizzarono gli stessi esercizi, serie e ripetizioni. I tempi di recupero assegnati ad un gruppo duravano 3 minuti, 1.5 minuti ad secondo gruppo, e 0,5 minuti per il terzo gruppo. I cambiamenti prima e dopo il programma di allenamento. La forza massimale sullo squat aument\u00f2 significativamente in maniera maggiore nel primo gruppo (3 minuti di recupero) rispetto al terzo gruppo (30 secondi). I dati suggerirono che, fatta eccezione per le prestazioni di forza massimale, gli adattamenti a breve termine creato da un allenamento ad alto volume non dipendono dalla durata dei tempi di recupero.\nAhtiainen et al. (2005) hanno paragonato un allenamento con periodo di riposo pi\u00f9 breve (2 minuti) rispetto ad uno con periodo di riposo pi\u00f9 lungo (5 minuti) in un protocollo di allenamento per la forza di 6 mesi (2 pesanti sedute di \"resistance training\" a settimana per la parte inferiore del corpo) su 13 uomini praticanti l'attivit\u00e0 in ambito ricreativo. Il volume di allenamento (ripetizioni x serie x peso) erano uguali per entrambi i gruppi. In questo studio di 24 settimane \u00e8 stato riscontrato che non vi erano differenze nei guadagni di forza, massa muscolare, o profilo ormonale (testosterone, cortisolo e GH) tra i 2 protocolli con diversi tempi di recupero.\nHill-Haas et al. (2007) testarono gli effetti di una variazione dei tempi di recupero su un protocollo di un \"resistance training\" ad alte ripetizioni. 18 soggetti di sesso femminile vennero suddivisi in 2 gruppi. Il primo eseguiva un \"resistance training\" con 20 secondi di pausa tra le serie, mentre il secondo prevedeva pause di 80 secondi. I 2 gruppi eseguirono lo stesso allenamento in termini di volume e carico, con l'unica differenza riscontrata nei tempi di recupero. Ogni gruppo si \u00e8 allenato per 3 giorni settimanali per 5 settimane, eseguendo un allenamento da 15-20 ripetizioni massime (RM) e 2-5 serie. Nonostante nello studio non fosse stato specificato, il primo gruppo di fatto eseguiva un \"Circuit training\", poich\u00e9 un protocollo impostato con alte ripetizioni (15-20) - relative di conseguenza ad intensit\u00e0 basse - e tempi di recupero fino a 30 secondi (in questo caso 20) rientra per definizione nei canoni di questo metodo di allenamento. Il gruppo con pause lunghe invece eseguiva in definitiva un normale \"resistance training\" a bassa intensit\u00e0. Per verificare le differenze tra i due gruppi, i soggetti vennero sottoposti a due test, ovvero la capacit\u00e0 di sprint ripetuti su cicloergometro (6 secondi di sprint massimale x 5 volte), e un test di forza di 3 RM su leg press, aggiungendo la misurazione antropometrica. Questi test e misurazioni vennero determinati sia prima che dopo il programma. Il gruppo con tempi di recupero brevi (\"Circuit training\") mostr\u00f2 un maggiore miglioramento nell'esecuzione degli sprint ripetuti rispetto al gruppo con recuperi lunghi (12,5 contro 5,4%). Tuttavia, il gruppo con pause pi\u00f9 lunghe mostr\u00f2 un maggiore miglioramento della forza (45,9 contro 19,6%). Non vennerio riscontrate delle variazioni antropometriche per entrambi i gruppi di studio.\nQuesti risultati suggerirono che quando il volume e il carico di lavoro sono uguali, nonostante un inferiore aumento della forza, 5 settimane di allenamento con brevi tempi di recupero risultano in un maggior miglioramento dell'abilit\u00e0 nell'esecuzione degli sprint ripetuti rispetto a quando lo stesso allenamento prevede tempi di recupero pi\u00f9 lunghi.\nAl fine di esaminare gli effetti di diversi intervalli di riposo tra le serie sulle risposte ormonali acute del GH e IGF-1, Boroujerdi e Rahimi (2008) testarono queste variazioni su 10 uomini allenati (di et\u00e0 media 22 anni). I soggetti hanno eseguito 2 diversi protocolli di \"resistance training\" simili per quanto riguarda il volume totale di lavoro (serie x ripetizioni x carico), ma differivano per quanto riguarda la durata delle pause tra le serie (1 contro 3 minuti). Entrambi i protocolli includevano 5 serie da 10 RM su panca e squat che eseguirono in 2 sessioni sparate. Campioni di sangue sono stati esaminti prima, immediatamente dopo e 1 ora dopo i protocolli per determinare le concentrazioni di GH, IGF-I e lattato nel sangue. I valori post esercizio del lattato e GH erano significativamente elevati rispetto ai livelli pre esercizio, ma questo non \u00e8 stato riscontrato per le concentrazioni di IGF-1. Tuttavia, le concentrazioni di IGF-1 erano significativamente aumentate nel corso di 1 ora dal termine dell'attivit\u00e0. I livelli sierici di GH e le concentrazioni di lattato nel sangue nel post esercizio erano significativamente pi\u00f9 elevati nei protocolli con pause brevi (1 minuto) rispetto a quelli con pause lunghe (3 minuti), anche se i recuperi non hanno influito sui livelli di IGF-1. Questi dati\nsuggeriscono che la durata dei tempi di recupero tra le serie nel \"resistance training\" influenza i livelli di GH sierico, deve essere considerato che brevi tempi di recupero tra le serie inducono maggiori risposte acute del GH rispetto a tempi di recupero lunghi. Dato che il GH \u00e8 un ormone anabolico, questa constatazione potrebbe avere implicazioni per quanto riguarda l'ipertrofia nel \"resistance training\".\nBuresh et al. (2009) hanno analizzato le differenze tra tempi di recupero di 1 minuto e di 2,5 minuti sulle risposte ormonali, i guadagni della forza e dell'ipertrofia sulle braccia e cosce, e sulla composizione corporea, durante un programma di allenamento di 10 settimane. L'esercizio con pause brevi port\u00f2 ad una maggiore risposta ormonale rispetto alle pause lunghe, ma solo nella prima settimana di allenamento. Secondo i ricercatori la risposta ormonale non \u00e8 necessariamente predittiva dello sviluppo della forza e dell'ipertrofia muscolare in 10 settimane. Inoltre le dimensioni delle braccia aumentarono del 5% negli atleti che seguivano pause brevi, e del 12% nel gruppo che seguiva pause lunghe.\nBottaro et al. (2009) investigarono sulle risposte ormonali acute di tre differenti tempi di recupero tra le serie in un allenamento coi pesi per la parte inferiore del corpo. I soggetti vennero divisi in 3 gruppi, con pause rispettivamente da 30, 60 e 120 secondi tra le serie. In linea col resto delle ricerche, l'entit\u00e0 delle risposte acute del GH \u00e8 risultata maggiore con 30 secondi di recupero rispetto a 60 o 120 secondi.\nConclusioni.\nLe ricerche indicano che i tempi di recupero tra le serie sono un'importante variabile dell'allenamento che influisce sia sulle risposte acute che sugli adattamenti cronici indotti dal \"Resistance training\". In generale, i bodybuilder impostano periodi di riposo tra le serie piuttosto brevi, tra circa uno e due minuti in media, mentre i powerlifter spesso richiedono fino a oltre cinque minuti di riposo tra le serie pesanti. Tempi di recupero pi\u00f9 brevi sono stati associati ad un aumento della risposta anabolica ormonale, in particolare testosterone e GH. Anche se non \u00e8 chiaro se gli effetti ormonali acuti indotti dal \"resistance training\" contribuiscono ad una maggiore crescita muscolare in quanto non sempre \u00e8 stata dimostrata superiorit\u00e0 delle pause brevi sull'ipertrofia, diversi studi hanno riportato una significativa correlazione con l'entit\u00e0 della crescita sia per le fibre muscolari di tipo I che per quelle di tipo II. I tempi di recupero pi\u00f9 brevi hanno un effetto sull'aumento del parametro \"densit\u00e0\", aumentando il pompaggio muscolare, e aumentando la risposta ormonale. Aumentando la risposta ormonale anabolica si potrebbe venire a creare un ambiente pi\u00f9 favorevole per la sintesi proteica muscolare, e eventualmente aumentare l'attivit\u00e0 delle cellule satellite, anche se gli studi in questo settore non sono conclusivi. In effetti, l'impatto degli ormoni anabolici sull'ipertrofia \u00e8 stato recentemente messo in discussione, in quanto alcuni studi non hanno trovato differenze nello sviluppo della forza e dell'ipertrofia muscolare, suggerendo che l'elevazione ormonale indotta dall'allenamento coi pesi non stimola la sintesi proteica miofibrillare e non \u00e8 necessaria per l'ipertrofia.\nAd ogni modo, dopo diversi anni di ricerche, un'emblematica review di Willardson del 2006 riassumeva gli effetti delle variazioni dei tempi di recupero nel \"resistance training\" secondo quanto rilevato dalla letteratura scientifica. Il ricercatore concluse che la durata dei tempi di recupero tra le serie rappresenta un fattore determinante sulla capacit\u00e0 di sostenere le ripetizioni. La durata dei tempi di recupero \u00e8 comunemente impostata in base all'obiettivo dell'allenamento, ma pu\u00f2 variare in base a molti altri fattori. Durante gli allenamenti per la forza muscolare, l'entit\u00e0 del carico sollevato \u00e8 un fattore determinante per i tempi di recupero tra le serie previste.\nIn sintesi, la durata dei tempi di recupero tra le serie \u00e8 solo uno dei parametri fondamentali di un programma di \"resistance training\" che condiziona diversi obiettivi. Tuttavia, prescrivere l'adeguato intervallo di riposo non garantisce un risultato desiderato se non sono stabiliti in modo appropriato altri componenti quali l'intensit\u00e0 e il volume."}
{"id": "4202178", "revid": "729019", "url": "https://it.wikipedia.org/wiki?curid=4202178", "title": "Campionati europei di canottaggio 2012 - 2 di coppia pesi leggeri maschile", "text": "Il 2 di coppia pesi leggeri maschile dei Campionati europei di canottaggio 2012 si \u00e8 svolto tra il 14 e il 16 settembre 2012. Hanno partecipato 16 equipaggi.\nFormato.\nNel primo turno, i primi due classificati di ogni batteria si sono qualificati alle semifinali, mentre gli altri si sono affrontati nei ripescaggi che ha qualificato altri sei equipaggi, tre per batteria. Gli equipaggi eliminati al ripescaggio hanno gareggiato nella finale C per i piazzamenti.&lt;br&gt;I primi tre classificati di ogni semifinale si sono qualificati per la finale A, gli altri hanno partecipato alla finale B."}
{"id": "4202182", "revid": "986213", "url": "https://it.wikipedia.org/wiki?curid=4202182", "title": "Henri Charles de La Tr\u00e9moille", "text": "Biografia.\nNel 1628, il padre di La Tr\u00e9moille, Henri III of Tr\u00e9mo\u00eflle, convert\u00ec se stesso ed i figli al cattolicesimo, ma la madre di La Tr\u00e9moille lo convinse a riconvertirsi al protestantesimo quando raggiunse la maggiore et\u00e0. Nel 1638, si arruol\u00f2 nell'esercito di suo zio, Federico Enrico, Principe d'Orange.\nNell'ottobre 1651, durante la Fronda, affront\u00f2 il Cardinale Mazzarino ed appoggi\u00f2 Cond\u00e9 apertamente. Di conseguenza, nel 1656 fu imprigionato ad Amiens. La madre di La Tr\u00e9moille ottenne il suo rilascio dopo diversi mesi di prigionia. Fu poi relegato a Poitou ed in seguito torn\u00f2 a servire nei Paesi Bassi. Nel 1668, ritorn\u00f2 dai Paesi Bassi per gestire gli affari del ducato di Thouars poich\u00e9 il padre era indebolito dalla gotta, e si riconvert\u00ec nuovamente al cattolicesimo, togliendo i figli alla moglie che era fuggita nei Paesi Bassi. Mor\u00ec due anni prima di suo padre nel 1672; fu quindi suo figlio maggiore, Charles, che successe come terzo duca di Thouars.\nMatrimonio e discendenza.\nHenri Charles spos\u00f2, il 15 maggio 1648 a Kassel, Emilia (1626\u20131693), figlia del Langravio Guglielmo V d'Assia-Kassel e di sua moglie Amalia Elisabetta di Hanau-M\u00fcnzenberg, con la quale ebbe i seguenti figli:"}
{"id": "4202187", "revid": "123518336", "url": "https://it.wikipedia.org/wiki?curid=4202187", "title": "Felipe Carone", "text": "Tra i pi\u00f9 apprezzati caratteristi del suo Paese, \u00e8 ricordato in particolare per i suoi ruoli comici. Lavor\u00f2 soprattutto nelle serie televisive, firmando contratti con varie emittenti per poi rimanere stabilmente a Rede Globo. Carone divenne noto in Italia per aver preso parte a \"Piume e paillettes\" e \"Samba d'amore\", telenovelas trasmesse da Retequattro. Al cinema dette volto a un portiere d'albergo nel film \"Lo sciupafemmine\", diretto da Michele Massimo Tarantini."}
{"id": "4202188", "revid": "99425527", "url": "https://it.wikipedia.org/wiki?curid=4202188", "title": "Valle Gavarnia", "text": "La Valle Gavarnia (detta anche \"Valle del Gavarno\") \u00e8 una valle laterale della Val Seriana in Provincia di Bergamo, Lombardia.\nGeografia.\nPercorsa dall'omonimo torrente e compresa nel territorio dei comuni di Nembro, Villa di Serio e Scanzorosciate, la valle si sviluppa inizialmente con fare sinuoso da Nord-Est verso Sud-Ovest, per svoltare dopo circa un chilometro assumendo un andamento rettilineo in direzione Nord-Ovest.\nCompresa tra i circa 650 m s.l.m. ed i 300 del fondovalle, dove si unisce alla valle Seriana a Nord-Est dell'abitato della frazione Gavarno di Nembro, \u00e8 delimitata ad est dalla \"Costa di Gavarno\", propaggine digradante dal monte Misma dove si trova il punto pi\u00f9 elevato della vallata, ad ovest dal monte Roccolo, a nord dal fiume Serio ed a Sud dal \"Colle dei Pasta\".\nComprende \"Gavarno\" appartenente al comune di Nembro, Gavarno Vescovado, incluso nei confini di Scanzorosciate e \"Rinnovata\", frazione di Villa di Serio.\nNel tratto finale \u00e8 inclusa, sul suo lato orografico sinistro, nei PLIS denominati Parco del monte Bastia e del Roccolo e Parco del Serio Nord.\nStoria.\nIl primo documento in cui \u00e8 citato il nome di Gavarno risale al 928, anche se non \u00e8 chiaro a quale localit\u00e0 della valle si riferisse.\nSi suppone tuttavia che i primi insediamenti sia antecedenti alla colonizzazione romana: il toponimo di Gavarno \u00e8 difatti riconducibile al prefisso di origine celtica GAV-, poi utilizzato anche nel latino volgare, che indica la presenza di un corso d'acqua a carattere torrentizio. Gli esempi in tal senso non mancano: dal fiume francese Gave, ai paesi Gavoi (in provincia di Nuoro) e Gavardo (in valle Sabbia, provincia di Brescia). Inoltre il suffisso \u2013ARN, ricorrente in toponimi di matrice ligure, sta a rimarcare l'origine preromana dell'insediamento.\nPare senza riscontri invece la teoria, perorata da Gabriele Rosa, secondo cui l'origine sarebbe ascrivibile alla presenza in quei luoghi della famiglia romana dei Gavi.\nNel XVI secolo risultavano residenti soltanto un centinaio di persone, per lo pi\u00f9 minatori nelle cave di pietre coti e contadini che prestavano servizio nelle cascine di propriet\u00e0 degli esponenti dell'aristocrazia locale. In quel periodo difatti la valle era un luogo di passaggio, considerato poco sicuro per via dei briganti che vi si potevano incontrare.\nStoricamente rilevante \u00e8 il fatto che la localit\u00e0 \"Gavarno Vescovado\", posta nella parte pi\u00f9 a monte della vallata, in epoca medievale fu possedimento dei vescovi di Bergamo, che nei secoli successivi vi posero prima la loro residenza estiva e poi il primo seminario di Bergamo, opera di San Gregorio Barbarigo.\nAmministrativamente, fin dai tempi della dominazione veneta, la valle \u00e8 sempre appartenuta a tre entit\u00e0 differenti: la parte pi\u00f9 a monte, il \"Vescovado\", dal XV secolo venne aggregata a Rosciate (diventato poi Scanzorosciate), mentre Rinnovata e Gavarno hanno sempre fatto riferimento agli attuali comuni di appartenenza."}
{"id": "4202189", "revid": "684805", "url": "https://it.wikipedia.org/wiki?curid=4202189", "title": "Tempi di recupero", "text": ""}
{"id": "4202192", "revid": "74801", "url": "https://it.wikipedia.org/wiki?curid=4202192", "title": "Bona d'Artois", "text": "Biografia.\nBona d'Artois fu la seconda figlia di Filippo d'Artois (1358-1397), conte d'Eu e di Maria di Berry, figlia di Giovanni, duca di Berry. Nel 1413 sposa Filippo di Nevers (1389 \u2020 1415) figlio di Filippo II l'Ardito (1342-1404) e di Margherita III delle Fiandre, vedovo di Isabelle de Soissons (\u2020 1411). Nel 1414 nasce il loro primo figlio Carlo I di Nevers (1414 - 1464) che sposer\u00e0 Maria d'Albret, figlia di Carlo II conte di Dreux.\nNel 1415 il 25 ottobre, nasce nel Castello di Clamecy il secondo figlio Giovanni II di Nevers (1415, \u2020 1491) che sposer\u00e0 Jacqueline, figlia di Raoul d'Ailly e, rimasto vedovo, Paolina di Brosse, figlia di Giovanni II di Brosse, conte di Penthievre.\nLo stesso giorno della nascita del suo secondo figlio Bonne apprende la tragica notizia della morte di suo marito nella Battaglia di Azincourt mentre segue la messa nella chiesa di Saint Martin. Nel 1418 la Regina Isabella di Baviera (1370-1435) moglie di Carlo VI di Francia le dona il borgo di Marcy nella Ni\u00e8vre. Nel 1419 fonda il Convento delle clarisse di Decize donando a S\u0153ur Colette de Corbie una parte di terre e giardini del Castello.\nNel 1422 per impedire a Carlo VII di Francia di minacciare la Contea di Nevers, suggerisce al suo Governatore Louis de Listenois ex ciambellano di Carlo VI e a Perrinet Gressart de Granet di occupare il castello di Passy-Les-Tours che apparteneva alla sua Dama di compagnia H\u00e9liette Girard vedova di Guillaume de Chevenon. Nel 1424 sposa a Decize Filippo III di Borgogna (1396-1467), muore poco dopo nel 1425 e viene sepolta nella Certosa di Champmol nei dintorni di Digione."}
{"id": "4202200", "revid": "599013", "url": "https://it.wikipedia.org/wiki?curid=4202200", "title": "Gerd Schellenberg", "text": ""}
{"id": "4202201", "revid": "8660", "url": "https://it.wikipedia.org/wiki?curid=4202201", "title": "Bloomington Edge", "text": "I Bloomington Edge sono una franchigia professionistica di football americano indoor con sede a Bloomington, Illinois, che gioca nella Indoor Football League. Gli Edge disputano le loro gare casalinghe allo U.S. Cellular Coliseum\nStoria.\nLa franchigia inizi\u00f2 a giocare sotto il nome di Bloomington Extreme nel 2006 nella United Indoor Football. Nel 2008 vinsero il loro primo titolo di division. Dopo tre stagioni nella UIL, gli Edge passarono alla neonata IFL nel 2009. Dalla stagione 2012, la squadra ha cambiato nome in Bloomington Edge, qualificandosi per i playoff, perdendo al primo turno in trasferta contro i Wichita Wild."}
{"id": "4202202", "revid": "203575", "url": "https://it.wikipedia.org/wiki?curid=4202202", "title": "FC Etzella Ettelbruck", "text": ""}
{"id": "4202204", "revid": "647919", "url": "https://it.wikipedia.org/wiki?curid=4202204", "title": "FC RM Hamm Benfica", "text": ""}
{"id": "4202205", "revid": "203575", "url": "https://it.wikipedia.org/wiki?curid=4202205", "title": "FC Wiltz 71", "text": ""}
{"id": "4202207", "revid": "1442080", "url": "https://it.wikipedia.org/wiki?curid=4202207", "title": "ATSV Linz", "text": "L'ATSV Linz \u00e8 una squadra di pallamano maschile austriaca con sede a Linz. \u00c8 stata fondata nel 1986."}
{"id": "4202209", "revid": "599013", "url": "https://it.wikipedia.org/wiki?curid=4202209", "title": "Pierre Massy", "text": "Carriera.\nA livello di club, Massy ha giocato tutta la carriera nel Roermond, la squadra della citt\u00e0 natale. Con la maglia della Nazionale olandese ha giocato in totale 12 partite, segnando 3 goal: due contro la Cecoslovacchia e uno contro il Belgio.\nHa esordito il 31 ottobre 1926 ad Amsterdam contro la Germania (2-3) e ha preso parte alle Olimpiadi del 1928 tenutesi ad Amsterdam, dove \u00e8 sceso in campo contro l'Uruguay."}
{"id": "4202214", "revid": "36426", "url": "https://it.wikipedia.org/wiki?curid=4202214", "title": "Palazzo Moncada (Caltanissetta)", "text": "Palazzo Moncada (noto anche come palazzo Bauffremont) \u00e8 un palazzo storico di Caltanissetta, appartenuto alla famiglia Moncada del ramo dei principi di Patern\u00f2.\nStoria e descrizione.\nSorse attorno al 1651 per volont\u00e0 del principe Luigi Guglielmo I Moncada, feudatario anche della contea nissena, su progettazione dell'architetto palermitano Carlo D'Aprile. I lavori per la sua realizzazione iniziarono nel 1625, ma si interruppero a causa delle vicissitudini politiche siciliane che riguardarono lo stesso principe di Patern\u00f2.\nNel 1778 l'edificio divenne sede di un orfanotrofio, e dopo il 1892 ospit\u00f2 la sede della Corte d'appello del Tribunale della citt\u00e0 nissena.\nNel 1915 fu acquistato dalla principessa Maria Giovanna di Bauffremont, la quale lo priv\u00f2 del suo uso residenziale e vi fece costruire un'ampia sala con galleria in stile liberty, che fu adibita alla rappresentazione di spettacoli teatrali. Nel 1938 il palazzo fu acquistato dalla famiglia Trigona della Floresta ed in seguito adibito, con la costruzione di una sala all'interno del cortile, alla rappresentazione di spettacoli cinematografici e teatrali, con il nome di cineteatro \"Trieste\". Tuttora ottempera a questo ruolo, ma dal 2009 il nome di cineteatro \"Bauffremont\" \u00e8 stato sostituito con multisala \"Moncada\".\nCostruito in stile architettonico barocco con influssi rinascimentali, il palazzo ha pianta quadrangolare, \u00e8 elevato su tre livelli ed occupa un ampio isolato. Il prospetto si presenta incompleto, in particolare nel piano nobile.\nUna parte dell'edificio che si affaccia su largo Barile, pass\u00f2 sotto la propriet\u00e0 del comune dopo gli anni settanta, ed ospita gli uffici comunali. Dal 2010 sono inoltre aperte nuove sale dell'edificio adibite a galleria d'arte, per ospitare mostre di vario genere ed eventi estemporanei. Qui sono presenti due mostre permanenti: una sugli antichi signori di Caltanissetta, i Moncada appunto, e l'altra dedicata al grande scultore nisseno Michele Tripisciano e al suo museo."}
{"id": "4202219", "revid": "1543377", "url": "https://it.wikipedia.org/wiki?curid=4202219", "title": "Bernadette Flynn", "text": "Sei volte campionessa del mondo di danza irlandese, \u00e8 nota soprattutto per il ruolo di \"Saoirse, the Irish Colleen\", in Lord of the Dance e Feet of flames.\nPrimi anni.\nBernadette Flynn nasce nel 1979 a Nenag, nella Contea di Tipperary, dove i suoi genitori gestivano un pub e B&amp;B. Inizia a praticare danza fin da piccola, sulle orme della sorella maggiore Elaine.\nCarriera.\nL'anno della svolta \u00e8 il 1996 quando, presentatasi con Gillian Norris come ballerine di fila per partecipare a Lord of the Dance, vengono scelte per i due ruoli femminili principali.\nDal 1998 Bernadette veste i panni di Saoirse anche in Feet of flames, che riprende la stessa storia e le stesse coreografie di Lord of the dance con l'aggiunta di altre che ampliano la trama e la rendono pi\u00f9 gradevole e pi\u00f9 comprensibile per lo spettatore. Di questo spettacolo si ricorda il concerto ad Hyde Park con il tutto esaurito.\nNel 2009 ha partecipato con Damien O'Kane in rappresentanza dell'Irlanda allo show Superstars of dance.\nNel 2010, per il tour promozionale in occasione dell'uscita del DVD 3D, \u00e8 ritornata in scena col partner storico Michael Flatley.\nVita privata.\nBernadette Flynn \u00e8 sposata dal 28 dicembre 2005 con Damien O'Kane, il ballerino che ha sostituito Flatley nella parte di protagonista di \"Lord of the Dance\". Con il marito ha aperto una scuola di danza (la \"Flynn O'Kane Academy of Dance\") nel 2011."}
{"id": "4202220", "revid": "203575", "url": "https://it.wikipedia.org/wiki?curid=4202220", "title": "Football Club RM Hamm Benfica", "text": ""}
{"id": "4202221", "revid": "599013", "url": "https://it.wikipedia.org/wiki?curid=4202221", "title": "Detlef Raugust", "text": ""}
{"id": "4202227", "revid": "599013", "url": "https://it.wikipedia.org/wiki?curid=4202227", "title": "Speed of movement", "text": "Speed of movement, Speed of contraction, o Tempo, traducibile in italiano come \"velocit\u00e0 di movimento\" o \"di contrazione\", \u00e8 un parametro utilizzato nell'allenamento con sovraccarichi, e rappresenta la velocit\u00e0 delle singole ripetizioni nelle varie fasi della ripetizione stessa durante una serie, ovvero:\nEsso viene codificato con un numero a 4 cifre, ciascuna delle quali corrisponde alla durata in secondi delle 4 fasi rispettive. Ad esempio un codice \"4-1-3-1\", significa 4 secondi di fase eccentrica, 1 secondo di sosta isometrica in fase di allungamento, 3 secondi di fase concentrica, e 1 secondo si sosta isometrica in contrazione.\nTipi di contrazione muscolare.\nEsistono svariati tipi di contrazione muscolare, ma essenzialmente le due tipologie principali sono le contrazioni dinamiche e le contrazioni isometriche (o statiche).\nDefinizione.\nLa velocit\u00e0 di movimento (\"speed of movement\" o \"speed of contraction\") \u00e8 un fattore che, assieme al \"range\" di ripetizioni, determina il \"Time Under Tension\" (TUT), cio\u00e8 il tempo di durata di una serie. La velocit\u00e0 del movimento determina un certo numero di fattori, inclusa la quantit\u00e0 di tensione sviluppata, l'impiego di energia meccanica, e il carico. In altri termini, pi\u00f9 lento \u00e8 il movimento, minore \u00e8 il carico, ma maggiore \u00e8 il lavoro muscolare). Al contrario, pi\u00f9 rapido \u00e8 il movimento, maggiore \u00e8 il potenziale di carico, ma il carico muscolare si riduce (relativamente) e l'energia meccanica viene aumentata. Se si vuole massimizzare il carico sollevato, si utilizza l'energia meccanica a proprio vantaggio. Se si intende invece aumentare il lavoro muscolare, si riduce l'energia meccanica mediante tecniche come il rallentamento della velocit\u00e0 di movimento. La \"Speed of movement\" pu\u00f2 essere aumentata o diminuita, in particolare con carichi leggeri o moderati (intensit\u00e0 basse e medie). Queste variazioni nella velocit\u00e0 altereranno drammaticamente gli adattamenti muscolari. In generale, ripetizioni veloci con pesi molto leggeri sono adatti per sviluppare la forza veloce o la potenza, quando sono eseguite poche ripetizioni. Ripetizioni veloci con carichi submassimali ad alta intensit\u00e0 sviluppano la forza massimale. Al contrario ripetizioni di durata lenta o intermedia con carichi submassimali sono pi\u00f9 indicate per produrre adattamenti nella durata e ipertrofia muscolare in proporzione alla durata del \"Time Under Tension\". Ad esempio, usando un carico del 30-45% di 1RM eseguendo 3 ripetizioni pi\u00f9 velocemente possibile sviluppano la forza veloce (o potenza), ed hanno uno scarso effetto sull'ipertrofia o sulla durata muscolare.\nStoria.\nL'idea di tenere sotto controllo il tempo e la velocit\u00e0 di esecuzione del movimento durante le serie \u00e8 stata promossa originariamente dai celebri preparatori di fama internazionale quali Ian King e Charles Poliquin a partire dagli anni ottanta. Furono questi due coach ad introdurre delle formule per tenere sotto controllo la velocit\u00e0 del movimento. Da quanto dichiarato, King venne influenzato da atleti come Arthur Jones e Ellington Darden, i primi che not\u00f2 applicare il tempo ai loro programmi di allenamento. King per\u00f2 inser\u00ec anche il concetto di pausa tra il movimento eccentrico e concentrico, riconoscendo l'importante impatto che aveva questa strategia sui risultati dati dall'allenamento. In origine pare sia stato Poliquin nei primi anni ottanta a prescrivere una formula a due cifre a cui si riferiva alla parte concentrica ed eccentrica, ad esempio 1C:4E, indicava un secondo di contrazione concentrica e 4 secondi di contrazione eccentrica. La sua idea venne ispirata da uno scambio di opinioni con i coach tedeschi Rolf Feser e Lothar Spitz. Essi gli rivelarono che secondo loro gli atleti non dovevano eseguire solo contrazioni esplosive per creare adattamenti del sistema nervoso centrale, ma utilizzare anche altri tipi di protocolli di allenamento per creare ulteriori adattamenti muscolari. Pierre Roy, un allenatore nazionale canadese di sollevamento pesi, disse a Poliquin che stava prescrivendo delle contrazioni eccentriche di cinque secondi per le serie di sei ripetizioni durante la preparazione di uno dei suoi atleti per aumentare le dimensioni durante il periodo di preparazione. Dal contributo dell'esperienza di alcuni esperti nel mondo del sollevamento pesi e in generale dell'allenamento con i pesi, iniziava ad essere diffuso un nuovo approccio di allenamento, che non si limitava pi\u00f9 alla mera esecuzione di un numero definito di ripetizioni, ma guardava ad ulteriori sfaccettature, come la velocit\u00e0 applicata nelle varie fasi del movimento, e il tempo totale di tensione del muscolo. Negli stessi anni in cui Poliquin cominciava a valorizzare questi nuovi parametri, il coach australiano Ian King introdusse un sistema pi\u00f9 preciso a 3 cifre, in cui il primo numero indicava la durata della porzione eccentrica o negativa (con gravit\u00e0), il secondo numero indicava la durata della pausa in posizione allungata, e il terzo numero era relativo alla durata della porzione concentrica o positiva (contro gravit\u00e0). Ad esempio, un tempo \"3/1/X\" nelle distensioni su panca, impone un abbassamento del peso in 3 secondi, una pausa di un secondo, ed un sollevamento pi\u00f9 velocemente possibile (X). Seguendo questo approccio ci vorrebbero 5 secondi per eseguire una ripetizione. Se si esegue un allenamento di forza, si effettuano circa solo 2-3 ripetizioni (cio\u00e8 10-15 secondi di TUT totale), ma se ci si allena per l'ipertrofia si dovrebbero eseguire 6-12 ripetizioni (con risultanti 30-60 secondi di TUT totale). Poliquin rielabor\u00f2 ancora la formula di Ian King aggiungendo una quarta cifra a cui era correlata la sosta in fase di contrazione. Ad esempio una cifra \"4/2/1/2\" nelle distensioni su panca indicherebbe 4 secondi di allungamento/discesa (fase eccentrica), 2 secondi di sosta in massimo allungamento (sosta isometrica), 1 secondo nella contrazione/risalita (fase concentrica), e 2 secondi di sosta in massima contrazione (sosta isometrica).\nLa ricerca.\nRiguardo alla velocit\u00e0 del movimento delle ripetizioni, non sembra esserci pieno consenso sull'andamento ottimale per i miglioramenti della forza e dell'ipertrofia. Diversi studi hanno comparato i movimenti rapidi con i movimenti lenti, trovando che i movimenti lenti riuscissero a sviluppare la forza massima, mentre i movimenti esplosivi (pliometria) aumentassero il tasso di sviluppo della forza. Diverse ricerche hanno constatato che movimenti veloci portino a maggiori guadagni di ipertrofia e/o forza rispetto ai movimenti lenti, mentre questi sono un requisito fondamentale per lo sviluppo della potenza. Secondo Bruce-Low e Smith (2007) e Carpinelli et al. (2004) una cadenza relativamente lenta \u00e8 in grado di produrre guadagni ottimali di forza e ipertrofia, ma il metodo \"super slow\" (10 secondi nella fase eccentrica, e 4-10 secondi in quella concentrica) non offre ulteriori vantaggi. Secondo i risultati di Johnston (2005) non apparivano significative differenze nella forza generata o percepita quando i movimenti venivano svolti con uno \"Speed of movement\" rispettivamente \"10/X/10/X\", \"5/X/5/X\" o \"4/X/2/X\". Johnston sugger\u00ec che i movimenti esplosivi probabilmente reclutano meno fibre muscolari a causa dello slancio, e che il ridotto reclutamento muscolare attraverso gran parte del range di movimento sarebbe meno efficace per enfatizzare la funzione muscolare. Questo esito venne precedentemente riportato da Hay et al. (1983) testando il \"curl\" per bicipiti.Uno studio di Tran, Docherty e Behm (2006) not\u00f2 un decremento nella produzione di forza, notando una diminuzione notevolmente superiore a seguito di 10 ripetizioni con un andamento 5:5 (secondi nelle fasi concentrica eccentrica), rispetto a 10 ripetizioni con 2:2, e 5 ripetizioni 10:4. Questa maggiore diminuzione nella produzione di forza suggerisce un affaticamento su una maggior quantit\u00e0 di fibre muscolari, stimolando potenzialmente una maggiore crescita e maggiori guadagni di forza e potenza. Inoltre, Bruce-Low e Smith (2007), in particolare considerarono il rischio di infortuni da esercizi balistici, riportando alcune statistiche inquietanti che suggeriscono che l'allenamento esplosivo possa causare lesioni al polso, alle regioni della spalla, del gomito e la lombare. Va notato per\u00f2 che i risultati sullo sviluppo della forza sembrano \"velocit\u00e0-specifici\". La specificit\u00e0 della velocit\u00e0 caratterizza la probabilit\u00e0 che i maggiori aumenti di forza si verifichino in prossimit\u00e0 della velocit\u00e0 specifica utilizzata durante l'esercizio (Behm e Sale, 1993). Pertanto, l'allenamento con i pesi a bassa velocit\u00e0 si tradurr\u00e0 in maggiori guadagni di forza a lenta velocit\u00e0 di movimento, mentre l'allenamento ad alta velocit\u00e0 favorir\u00e0 miglioramenti sullo della forza a velocit\u00e0 di movimento pi\u00f9 rapide.\nSecondo molte rilevazioni, i movimenti rapidi portano ad un proporzionale aumento dell'attivit\u00e0 muscolare e del reclutamento delle unit\u00e0 motorie. Queste ricerche riportarono un aumento lineare dell'attivit\u00e0 elettromiografica (EMG) di pari passo con l'aumento dello \"speed of movement\". La spiegazione per questo fenomeno sarebbe semplice; con l'incremento della velocit\u00e0, incrementa di pari passo la necessit\u00e0 di reclutare le fibre a contrazione rapida. Dal momento che le fibre muscolari rapide dimostrano una maggiore attivit\u00e0 EMG, il livello di attivazione muscoare complessivo \u00e8 di conseguenza aumentato.\nUlteriori evidenze scientifiche riconoscono l'efficacia della variabilit\u00e0 dello stimolo di allenamento, alternando fasi di alta intensit\u00e0 ad altre di bassa intensit\u00e0 (con una conseguente variazione del TUT), per ottimizzare le prestazioni. Altre ricerche attribuiscono al carico e alla velocit\u00e0 di contrazione delle ripetizioni (determinanti il TUT) un diverso stimolo neuromuscolare, promuovendone il calcolo per definirne il volume di lavoro in un programma di allenamento. Pi\u00f9 di recente, Padulo (2012) ha dimostrato che l'allenamento coi pesi ad alta velocit\u00e0 sia pi\u00f9 indicato per migliorare la forza muscolare negli atleti avanzati sulla panca piana\nPer quanto riguarda nel contrazioni isometriche le evidenze sono limitate. Gentil et al. (2006), analizzando l'impatto di diversi metodi di allenamento coi pesi sul TUT e sulla produzione di acido lattico, riconoscono che eseguire 5 secondi di contrazione isometrica in allungamento (la 2\u00aa cifra della formula di Ian King), sia particolarmente efficace nel promuovere guadagni di forza e ipertrofia. Paoli et al. (2004) dimostrarono che applicare la contrazione isometrica in massimo allungamento per 15-20 secondi a seguito del \"cedimento muscolare\" portasse ad un maggiore sviluppo della massa muscolare rispetto ai metodi tradizionali (normali serie multiple) e alle serie con la tecnica del \"rest pause\". Questa tecnica venne denominata \"stretch contrastato\".\nConclusioni.\nAlcuni autori suggeriscono che la velocit\u00e0 del movimento debba essere controllata per ottenere un maggiore guadagni di forza e ipetrofia e per ridurre il rischio infortuni. Come precedentemente osservato, non sembra essere stato stabilito un andamento ottimale per lo sviluppo della forza e/o dell'ipertrofia, in quanto le evidenze scientifiche sono contrastanti. Ci\u00f2 nonostante, le \"ripetizioni eccentriche\" enfatizzate sono state pi\u00f9 volte riconosciute come pi\u00f9 efficaci per produrre ipertrofia muscolare rispetto a quelle concentriche, mentre le ripetizioni rapide ed esplosive sono fondamentali per sviluppare la potenza muscolare. Ci\u00f2 che \u00e8 necessario considerare, \u00e8 che un rallentamento dei movimenti porta come conseguenza ad una riduzione delle ripetizioni massime (RM) a parit\u00e0 di carico, o viceversa, a parit\u00e0 di RM i movimenti lenti impongono un abbassamento dei carichi. Anche se questo potrebbe portare ad inferiore sviluppo della prestazione di forza, alcune analisi non hanno confermato questo effetto. Bisogna tuttavia considerare che lo sviluppo della forza risulta ottimizzato alla velocit\u00e0 o l'andamento specifico con cui si allena questo adattamento. Se ci si allena per la forza con movimenti lenti, lo sviluppo ottimale della forza avverr\u00e0 con questo andamento, mentre se ci si allena con movimenti rapidi, lo sviluppo della forza sar\u00e0 effettivo con andamenti rapidi. Secondo Poliquin e King, i coach che introdussero il concetto di \"speed of movement\" o \"tempo\", il TUT (e di conseguenza lo \"speed of movement\") dovrebbe essere variato come qualsiasi altro parametro di allenamento per costringere il corpo a reagire ad un nuovo stimolo. Una regola generale \u00e8 che tempi pi\u00f9 rapidi e movimenti esplosivi vengono di solito utilizzati per allenamenti per la forza e soprattutto per la potenza, mentre tempi pi\u00f9 lenti e movimenti controllati vengono pi\u00f9 spesso, ma non sempre, utilizzati per l'ipertrofia."}
{"id": "4202229", "revid": "767487", "url": "https://it.wikipedia.org/wiki?curid=4202229", "title": "WAT Atzgersdorf", "text": "Il WAT Atzgersdorf \u00e8 una squadra di pallamano maschile austriaca con sede a Atzgersdorf, uno dei distretti di Vienna."}
{"id": "4202230", "revid": "256896", "url": "https://it.wikipedia.org/wiki?curid=4202230", "title": "Basilica Cattedrale di Santa Maria Assunta (Crotone)", "text": ""}
{"id": "4202237", "revid": "1543377", "url": "https://it.wikipedia.org/wiki?curid=4202237", "title": "Marcel Lobelle", "text": "Biografia.\nNacque a Kortrijk, Fiandre nel 1893. Prest\u00f2 servizio nell'Esercito belga all'inizio della prima guerra mondiale, combattendo in un reparto d'\u00e9lite, il 1\u00ba Reggimento granatieri. Rimase gravemente ferito nel combattimento di Tervaete, durante la battaglia dell'Yser, avvenuta nell'ottobre 1914. In seguito alle ferite riportate fu destinato a ruoli ausiliari, fino ad essere congedato dall'esercito nel corso del 1917. Trasferitosi in Gran Bretagna, inizi\u00f2 a lavorare nell'industria aeronautica W. G. Tarrant Company, dove collabor\u00f2 alla realizzazione del bombardiere pesante Tarrant Tabor, passando quindi alla Martinsyde.\nDopo la fine del conflitto and\u00f2 a lavorare presso la societ\u00e0 Fairey Aviation Company Ltd, che in quel periodo stava attraversando tempi difficili, come del resto tutte le industrie aeronautiche dell'epoca, a causa degli scarsi ordini passati dalla Royal Air Force. Nondimeno la Fairey riusc\u00ec a diventare uno dei regolari fornitori dell'aviazione navale britannica.\nAlla Fairey ricopr\u00ec inizialmente l\u2019incarico di assistente del capo progettista Charles Richard Fairey presso il reparto disegno e progettazione, mentre un altro ingegnere belga, Ernest Oscar Tips, si occup\u00f2 di ricoprire altre funzioni: pilota collaudatore e responsabile delle consegne. In seguito Lobelle sostitu\u00ec C. R. Fairey come capo progettista dell\u2019azienda.\nIl primo prodotto da lui realizzato nel 1925, su iniziativa privata della ditta, fu il prototipo del caccia Fairey Firefly, destinato all'esportazione in Belgio. Lasciata la direzione della Fairey nel 1940, si trasfer\u00ec alla R. Malcolm Company dove, nel 1941, realizz\u00f2 il progetto del caccia con fusoliera asimmetrica ML Night Fighter, noto anche ML NF.18/40, che rimase allo stadio di progetto.\nNel 1946 la ditta assunse la denominazione M.L. Aviation, dalle iniziali di Eric Mobbs e Marcel Lobelle, rispettivamente direttore aziendale e capo disegnatore. Presso la M.L. Aviation progetto e realizz\u00f2 un primo prototipo di seggiolino eiettabile la cui sperimentazione reale avvenne nell'aprile 1951 con un lancio da un caccia Boulton Paul P.82 Defiant TT Mk.II, appositamente modificato. Tale esperimento fu un totale fallimento, e port\u00f2 alla morte del capo collaudatore della Hawker Aviation, lo Squadron Leader \u201cWimpey\u201d Wade.\nIn seguito a ci\u00f2 la Royal Air Force prefer\u00ec acquistare il prodotto concorrente, realizzato dalla Martin-Baker. Del 1952 \u00e8 il progetto dell\u2019aereo telecomandato U120D, destinato ad operare come bersaglio per le esercitazioni di tiro e del 1961 quello per un casco di volo integrato con la maschera di ossigeno.\nSi spense presso il Wexham Park Hospital di Slough, Berkshire, Gran Bretagna il 30 agosto 1967."}
{"id": "4202239", "revid": "767487", "url": "https://it.wikipedia.org/wiki?curid=4202239", "title": "Operatie '55 Den Haag", "text": "L'Operatie '55 Den Haag \u00e8 una squadra di pallamano maschile olandese con sede a L'Aia."}
{"id": "4202241", "revid": "1442080", "url": "https://it.wikipedia.org/wiki?curid=4202241", "title": "Stagioni degli Hershey Bears", "text": "Questa \u00e8 una lista completa delle stagioni disputate dagli Hershey Bears, squadra della American Hockey League. Nell'elenco sono raccolti tutti i dati delle competizioni disputate fin dalla fondazione della squadra nel 1932."}
{"id": "4202247", "revid": "984922", "url": "https://it.wikipedia.org/wiki?curid=4202247", "title": "The Russell Girl - Una vita al bivio", "text": "The Russell Girl - Una vita al bivio (\"The Russell Girl\") \u00e8 un film per la televisione del 2008 con protagonista Amber Tamblyn.\nTrama.\nSarah Russell, \u00e8 una ragazza di 23 anni ed \u00e8 una studentessa di una scuola di medicina, visita la sua famiglia per condividere alcune notizie importanti ma si trova invece di fronte a un periodo difficile del suo passato."}
{"id": "4202250", "revid": "287204", "url": "https://it.wikipedia.org/wiki?curid=4202250", "title": "Daniel Sola", "text": ""}
{"id": "4202252", "revid": "1543377", "url": "https://it.wikipedia.org/wiki?curid=4202252", "title": "Gb\u00e9gourou", "text": "Gb\u00e9gourou \u00e8 un arrondissement del Benin situato nella citt\u00e0 di N'Dali (dipartimento di Borgou) con 6.852 abitanti (dato 2006)."}
{"id": "4202253", "revid": "287204", "url": "https://it.wikipedia.org/wiki?curid=4202253", "title": "Gbegourou", "text": ""}
{"id": "4202255", "revid": "1543377", "url": "https://it.wikipedia.org/wiki?curid=4202255", "title": "Ou\u00e9nou (N'Dali)", "text": "Ou\u00e9nou \u00e8 un arrondissement del Benin situato nella citt\u00e0 di N'Dali (dipartimento di Borgou) con 12.099 abitanti (dato 2006)."}
{"id": "4202256", "revid": "205197", "url": "https://it.wikipedia.org/wiki?curid=4202256", "title": "Ouenou", "text": ""}
{"id": "4202257", "revid": "1543377", "url": "https://it.wikipedia.org/wiki?curid=4202257", "title": "Sirarou", "text": "Sirarou \u00e8 un arrondissement del Benin situato nella citt\u00e0 di N'Dali (dipartimento di Borgou) con 19.113 abitanti (dato 2006)."}
{"id": "4202258", "revid": "1543377", "url": "https://it.wikipedia.org/wiki?curid=4202258", "title": "Biro (Benin)", "text": "Biro \u00e8 un arrondissement del Benin situato nella citt\u00e0 di Nikki (dipartimento di Borgou) con 10.686 abitanti (dato 2006)."}
{"id": "4202260", "revid": "1442080", "url": "https://it.wikipedia.org/wiki?curid=4202260", "title": "Notropis mekistocholas", "text": "Notropis mekistocholas \u00e8 un pesce osseo d'acqua dolce appartenenti alla famiglia Cyprinidae.\nDistribuzione e habitat.\nQuesta specie \u00e8 endemica della Carolina del Nord (Nordamerica), nell'alto corso del fiume Cape Fear e dei suoi affluenti, dove abita acque a fondo roccioso o sabbioso.\nDescrizione.\nPresentano un corpo sottile e allungato, idrodinamico, con pinne corte triangolari e coda bilobata. La livrea ha un colore di fondo grigio argenteo con riflessi dorati, mentre una fascia nera attraversa l'intero corpo del pesce, dall'occhio al peduncolo caudale. Le pinne sono trasparenti, con riflessi giallo dorati.\nRaggiunge una lunghezza massima di 7,7\u00a0cm.\nRiproduzione.\n\u00c8 specie ovipara, non forma legami di coppia, limitandosi alla riproduzione nel contesto del banco. Le uova sono abbandonate dai geniutori, senza alcuna cura parentale.\nAlimentazione.\nSi nutre esclusivamente di detriti vegetali e piante acquatiche.\nAcquariofilia.\nNon diffuso nel commercio acquariofilo europeo, \u00e8 allevato solamente da appassionati americani ed europei."}
{"id": "4202265", "revid": "767487", "url": "https://it.wikipedia.org/wiki?curid=4202265", "title": "Knattspyrnuf\u00e9lagi\u00f0 Fram (pallamano)", "text": "Il Knattspyrnuf\u00e9lagi\u00f0 Fram \u00e8 una squadra di pallamano maschile islandese con sede a Reykjav\u00edk.\n\u00c8 stata fondata nel 1908."}
{"id": "4202268", "revid": "77628", "url": "https://it.wikipedia.org/wiki?curid=4202268", "title": "The Apprentice (Italia)", "text": "The Apprentice \u00e8 stato un programma italiano prodotto da Sky dal 2012 al 2014. \u00c8 la versione italiana di The Apprentice (Stati Uniti d'America), programma televisivo creato da Mark Burnett e con Donald Trump nei panni del Boss. In Italia la prima edizione \u00e8 stata trasmessa dall'emittente Cielo, la seconda da Sky Uno, e vede Flavio Briatore nei panni del Boss seguito dai suoi collaboratori Patrizia Spinelli e Simone Avogadro di Vigliano. Il programma chiude i battenti dopo che la seconda edizione trasmessa solo a pagamento non raggiunse ascolti particolarmente rilevanti.\nIl programma.\nAspiranti uomini e donne d'affari devono superare una serie di prove manageriali (nelle prime due puntate i candidati si sono cimentati in prove di compravendita) per poter avere la possibilit\u00e0 di lavorare alle dipendenze di Flavio Briatore per almeno un anno con uno stipendio a sei cifre.\nI candidati (equamente divisi tra maschi e femmine) vengono invece divisi in due squadre; per ogni prova viene eletto un team leader all'interno delle due squadre, che ha il compito di coordinare l'operato dei compagni. La squadra che vince la prova decisa dal Boss ricever\u00e0 come premio un momento di svago, quella perdente dovr\u00e0 sottoporsi ad un duro colloquio con il boss, durante il quale almeno uno dei concorrenti verr\u00e0 eliminato. La location del Boss e della Boardroom \u00e8 il grattacielo \"Diamantone\" a Milano.\nEdizioni.\nPrima edizione.\nIn onda su Cielo (e in replica su SkyUno) dal 18 settembre al 23 ottobre 2012 per 6 puntate in prima serata divise in 10 episodi, la prima edizione \u00e8 stata vinta da Francesco Menegazzo (29 anni, trader bancario).\nSeconda edizione.\nIn onda in esclusiva su Sky Uno (e in replica su Cielo) dal 17 gennaio al 21 marzo 2014 e ha visto la vittoria di Alice Maffezzoli (29 anni, responsabile vendite nel settore energia)."}
{"id": "4202269", "revid": "86599", "url": "https://it.wikipedia.org/wiki?curid=4202269", "title": "NABC Coach of the Year", "text": "Il premio NABC Coach of the Year \u00e8 un premio cestistico istituito nel 1959, conferito dalla National Association of Basketball Coaches (NABC) al miglior allenatore del campionato di pallacanestro NCAA."}
{"id": "4202270", "revid": "31886", "url": "https://it.wikipedia.org/wiki?curid=4202270", "title": "Gaspare Sturzo", "text": "Biografia.\nPronipote di Luigi Sturzo, dopo gli studi liceali presso i salesiani ha conseguita la laurea in Giurisprudenza presso l'Universit\u00e0 degli Studi di Palermo.\nAttivit\u00e0 giurisdizionale.\nEntrato in Magistratura nel giugno 1989, \u00e8 stato sostituto procuratore dapprima alla Procura della Repubblica di Termini Imerese e poi alla Procura di Palermo, dove ha lavorato nelle Sezioni: Reati finanziari, fiscali e contrasto al contrabbando; Reati contro la pubblica amministrazione; Contrasto alla criminalit\u00e0 organizzata nella gestione dei grandi appalti, mafia, appalti e riciclaggio.\nDal maggio 1996 al settembre 2001 ha lavorato nella Direzione Distrettuale Antimafia della Procura della Repubblica di Palermo. In tale incarico ha coordinato diverse indagini su reati di corruzione, riciclaggio e contrasto alle infiltrazioni mafiose nella gestione degli appalti, tra cui quella relativa alla costruzione del nuovo Palazzo di Giustizia di Palermo.\nIn tale veste ha raccolto le dichiarazioni del collaboratore di giustizia Angelo Siino, noto come il \"ministro degli appalti di Cosa nostra\", ha coordinato le ricerche del latitante Bernardo Provenzano e ha diretto le indagini che hanno condotto all'arresto del capomafia Benedetto Spera.\nDal settembre 2001 al gennaio 2004 \u00e8 stato presidente vicario del Tribunale di Tivoli.\nNel gennaio 2004 \u00e8 stato nominato esperto giuridico presso il Dipartimento Affari Giuridici e Legislativi della Presidenza del Consiglio dei ministri. In tal veste, nel settembre 2005 \u00e8 stato nominato componente del Gruppo di lavoro incaricato di predisporre il testo unico delle disposizioni sulla prevenzione del riciclaggio di denaro frutto di illeciti.\nInoltre \u00e8 stato consigliere giuridico dell\"'Alto Commissariato per la prevenzione e il contrasto alla corruzione\" e alle altre forme di illecito nella pubblica amministrazione.\n\u00c8 stato componente della Commissione paritetica Stato-Regione per l'attuazione dello Statuto speciale siciliano.\nNel 2012 \u00e8 magistrato ordinario col grado di consigliere di Corte d'Appello, fuori ruolo per incarichi extragiudiziali..\nViene quindi trasferito, dopo la sua candidatura alle elezioni regionali, al tribunale penale di Roma, e assegnato alla sezione GIP .\nAttivit\u00e0 accademica.\nDocente di Diritto penale del lavoro presso la Libera Universit\u00e0 Maria Santissima Assunta di Roma.\nDocente di \"Misure e metodologie di contrasto alla criminalit\u00e0 organizzata\" presso il corso superiore di Polizia Tributaria della Guardia di Finanza\nPresidente del Centro Internazionale Studi Luigi Sturzo (CISS) di Roma, ha pubblicato diversi studi sulla figura, il pensiero e le opere del suo avo nella rivista ufficiale del CISS, \"Rinascimento popolare\", nella collana dei \"Quaderni del CISS\" e presso altre case editrici, oltre che nei periodici \"Linea di confine\", \"Il SuDsidiario\", \"La societ\u00e0\", \"La rivista giuridica del Mezzogiorno/Svimez\", \"Pi\u00f9Voce.net\" e \"Rinascimento popolare\".\nAttivit\u00e0 politica.\nPartecipa alle elezioni regionali in Sicilia dell'ottobre 2012 quale candidato alla presidenza della Regione siciliana sostenuto dalla lista Italiani Liberi e Forti, ottenendo 19.248 voti (0,95% dei voti espressi)."}
{"id": "4202274", "revid": "767487", "url": "https://it.wikipedia.org/wiki?curid=4202274", "title": "Voglio una donna", "text": "Voglio una donna \u00e8 il quindicesimo album di Drupi, pubblicato nel 1995.\nL'album \u00e8 una raccolta di vecchi brani del cantante pavese, alcuni dei quali riarrangiati in chiave funk, soul e gospel, con l'aggiunta di due canzoni inedite, \"Alla grande\" e \"Voglio una donna\"; quest'ultima \u00e8 stata presentata al Festival di Sanremo nello stesso anno. Quella del 1995 \u00e8 tuttora l'ultima partecipazione di Drupi al Festival della Canzone Italiana.\nPer la registrazione dell'album Drupi si \u00e8 avvalso della collaborazione di artisti di fama internazionale tra cui Vinnie Colaiuta, Larry Dunn (ex tastierista degli Earth, Wind &amp; Fire), Beppe Cantarelli, Jim Crespo (gi\u00e0 chitarrista degli Aerosmith) e John Patitucci. I brani gospel sono stati registrati con il \"Pentecostal Community Choir\"."}
{"id": "4202275", "revid": "1573940", "url": "https://it.wikipedia.org/wiki?curid=4202275", "title": "Rhacophoridae", "text": "I Racoforidi (Rhacophoridae ) sono una famiglia di anfibi anuri diffusi principalmente in Africa e in Asia.\nDescrizione.\nLe specie di questa famiglia hanno dimensioni varie, da un minimo di 1,5 centimetri a un massimo di 12. La gran parte delle specie di questa famiglia vive sugli alberi. Dotati di ventose che permettono di aderire alle superfici, i racoforidi comprendono anche alcune specie note come rane volanti, caratterizzate dalla presenza di lembi di pelle fra le dita o fra le zampe che permettono loro di effettuare salti molto lunghi, simili a voli, da un albero a un altro.\nRiproduzione.\nSovente la riproduzione avviene sugli alberi: durante l'amplesso le rane sbattono le zampe in modo da formare una schiuma, nella quale vengono deposte le uova, coperte successivamente da liquido seminale. In alcune specie, la riproduzione avviene in gruppo e la schiuma viene posta sopra una sorgente d'acqua, in modo che i girini, appena nati, cadano in acqua.\nTassonomia.\nLa famiglia comprende 434 specie suddivise in due sottofamiglie:"}
{"id": "4202277", "revid": "599013", "url": "https://it.wikipedia.org/wiki?curid=4202277", "title": "Helmut Nordhaus", "text": ""}
{"id": "4202279", "revid": "158286", "url": "https://it.wikipedia.org/wiki?curid=4202279", "title": "Racoforidi", "text": ""}
{"id": "4202280", "revid": "834", "url": "https://it.wikipedia.org/wiki?curid=4202280", "title": "Ozzie Guillen", "text": ""}
{"id": "4202281", "revid": "599013", "url": "https://it.wikipedia.org/wiki?curid=4202281", "title": "Trave (disambigua)", "text": ""}
{"id": "4202282", "revid": "287204", "url": "https://it.wikipedia.org/wiki?curid=4202282", "title": "Campionato lussemburghese di calcio", "text": "Il campionato lussemburghese di calcio \u00e8 organizzato dalla Federazione calcistica del Lussemburgo (FLF).\nIl calcio \u00e8 lo sport pi\u00f9 popolare in Lussemburgo. In Lussemburgo il calcio \u00e8 gestito dalla FLF, che \u00e8 sia un membro FIFA sia un membro UEFA. Nello specifico la FLF gestisce le nazionali di calcio maschile, femminile e di calcio a 5 e, non essendoci professionismo, organizza direttamente le principali competizioni nazionali: la Division Nationale e la Coupe de Luxembourg. Nonostante il calcio sia cos\u00ec popolare, i club lussemburghesi raramente hanno superato il secondo turno di qualificazione della Champions League. Tuttavia, nel 2018 l'F91 Dudelange si \u00e8 qualificata per la fase a gironi di Europa League."}
{"id": "4202292", "revid": "767487", "url": "https://it.wikipedia.org/wiki?curid=4202292", "title": "Jochen M\u00fcller (calciatore 1925)", "text": ""}
{"id": "4202306", "revid": "767487", "url": "https://it.wikipedia.org/wiki?curid=4202306", "title": "Siegfried Meier", "text": ""}
{"id": "4202313", "revid": "1305772", "url": "https://it.wikipedia.org/wiki?curid=4202313", "title": "Re del silenzio (brano musicale)", "text": "Re del silenzio \u00e8 un brano scritto ed interpretato dalla rock band italiana Litfiba, contenuto nel loro secondo album \"17 re\", del 1986. La canzone \u00e8 la seconda traccia del disco.\nNonostante il brano non sia mai stato pubblicato come singolo su 45 giri, nel 1990 fu inserito come lato B del singolo \"Tex '90\" e risulta uno dei brani pi\u00f9 conosciuti e apprezzati della prima parte della carriera della band.\nLa canzone \u00e8 caratterizzata da un continuo riff di basso che si ripete in modo serrato per quasi tutta la durata del pezzo e da armonie cupe e inquietanti. Il tema trattato dal brano \u00e8 la depressione.\nNel 2004 la canzone \u00e8 stata reinterpretata da Piero Pel\u00f9 che, dopo averla riarrangiata in una versione pi\u00f9 melodica e lenta, l'ha inserita nel suo terzo album da solista \"Soggetti smarriti\"."}
{"id": "4202314", "revid": "478814", "url": "https://it.wikipedia.org/wiki?curid=4202314", "title": "Matthias Bachinger", "text": "Carriera.\nNel 2007, Bachinger si qualifica per il suo primo torneo dell'ATP Tour, il BMW Open. Supera il primo turno contro Andreas Beck per 6\u20132, 6-7(5), 7\u20135 ma perde poi al secondo turno contro Marcos Baghdatis per 7-6(7), 2\u20136, 4\u20136.\nNel 2008, Bachinger gioca l'ABN AMRO World Tennis Tournament, i BMW Open, gli Austrian Open e gli Stockholm Open, perdendo al primo turno in tutti i tornei.\nNegli anni successivi gioca solo i tornei Challenger fino al 2010 quando si qualifica per lo Stockholm Open dove raggiunge il secondo turno.\nNel 2011 riesce a qualificarsi per il tabellone principale di due slam Wimbledon e US Open dove viene per\u00f2 sconfitto al primo turno. Nel doppio in coppia con Frank Moser arriva la prima finale in un torneo ATP World Tour 250 Series negli Atlanta Tennis Championships dove per\u00f2 vengono sconfitti da Alex Bogomolov, Jr. e Matthew Ebden per 6\u20133, 5\u20137, [8\u201310].\nNel 2012 raggiunge per la prima volta in carriera i quarti di finale di un torneo, i Croatia Open Umag dopo aver eliminato la testa di serie numero 7 del torneo Martin Kli\u017ean al secondo turno per 6-0, 2-6, 6-4, perde contro Marcel Granollers per 6-1, 3-6, 5-7. Riesce a qualificarsi per tre slam, Australian Open, Wimbledon e US Open ma non riesce ad andare oltre il primo turno."}
{"id": "4202315", "revid": "599013", "url": "https://it.wikipedia.org/wiki?curid=4202315", "title": "Giuseppe Marcantonio", "text": " N\u00b0 d'Ordine 5244 Registrato alla Corte dei Conti add\u00ec 12 giugno 1970 Registro 15 D. Foglio 321 Pubblicato nel Boll.Uff. 1970 disp.29 pag.3712.\nBiografia.\nNato a Chieti nel 1901, fautore della nascita del Partito Comunista d'Italia nel 1921, fu partigiano della resistenza abruzzese, ed \u00e8 stato presente in tutte le battaglie antifasciste, pagando duramente di persona con la galera e il confino. Nel 1951 gli fu conferita la Croce al Merito di Guerra in seguito ad attivit\u00e0 partigiana e nel 1971 fu decorato con la medaglia di bronzo al valor militare.\nGiuseppe Marcantonio di professione barbiere aveva contatti con un agente infiltrato nel comando tedesco installato a Pescara S. Silvestro presso la Villa Pandolfi. \"Peppine lu barbire\" come era soprannominato, nel suo salone di barberia raccoglieva le confidenze dei soldati Tedeschi sugli spostamenti delle truppe e mandava uno dei suoi figli ad avvertire l'agente infiltrato che telegrafava le notizie agli alleati.\nNell'ottobre del 1943 a Francavilla si form\u00f2 una banda partigiana guidata da Rocco Angelucci, formata prevalentemente da soldati e marinai del luogo tornati in paese dopo l'armistizio. A questi si aggiunsero militari che si trovavano di stanza a Francavilla, ex- prigionieri inglesi, americani, iugoslavi fuggiti dai campi di concentramento della zona. Nel giro di pochi giorni, al primitivo nucleo di volontari, si aggiunsero altri militari sbandati, fino a costituire un raggruppamento di circa duecentocinquanta uomini: poi, con l'arrivo di alcuni agenti segreti delle truppe alleate, venne a mano a mano \"selezionata\" e ridotta fino a giungere ad una sessantina di effettivi. Questa particolare formazione ebbe il compito di proteggere una stazione radio installata in quelle campagne. \nGiuseppe Marcantonio tra il 1943 e il 1944 fu comandante di una cellula della resistenza che oltre a svolgere il compito principale di raccolta e trasmissione delle informazioni attraverso la potente stazione radio, si occupava anche di fornire appoggio ai prigionieri alleati fuggiti dai campi di concentramento, e di aiutare i civili che attraversavano le linee sia via mare che attraverso i sentieri di montagna ed a favorire la latitanza degli antifascisti ricercati dalla polizia nazista. \nNel luglio del 1948, dopo l'attentato di Pallante a Palmiro Togliatti, guid\u00f2 la protesta dei lavoratori pescaresi e fu arrestato e condannato a 11 mesi di carcere. Fu ancora arrestato nel giugno del 1955, quando, insieme ad un compagno affront\u00f2 con decisione un gruppo di fascisti che percorrevano una strada pescarese cantando inni fascisti. Subito dopo la guerra, rivest\u00ec la carica di Delegato Provinciale di Chieti dell'Alto Commissariato per le Sanzioni contro il Fascismo, ed ebbe importanti incarichi direttivi nelle Federazioni del PCI di Pescara e di Chieti (della quale fu anche segretario).\nCollegamenti esterni.\nLotte politiche e sociali in provincia di Chieti negli anni '60 '70 del '900\nIl ruolo del PCI (pagine13-14)"}
{"id": "4202316", "revid": "106429253", "url": "https://it.wikipedia.org/wiki?curid=4202316", "title": "Episodi speciali di Carletto il principe dei mostri", "text": "Ecco la lista degli episodi speciali dell'anime Carletto il principe dei mostri."}
{"id": "4202320", "revid": "767487", "url": "https://it.wikipedia.org/wiki?curid=4202320", "title": "Union sportive d'Ivry", "text": "L'Union sportive d'Ivry handball \u00e8 una squadra di pallamano francese avente sede a Ivry-sur-Seine.\nIl club \u00e8 stato fondato nel 1947 ed attualmente milita in Division 1 del campionato francese.\nNella sua storia ha vinto 8 campionati francesi e 1 Coppa di Francia.\nDisputa le proprie gare interne presso il Gymnase Auguste-Delaune di Ivry-sur-Seine il quale ha una capienza di 1.500 spettatori."}
{"id": "4202323", "revid": "253269", "url": "https://it.wikipedia.org/wiki?curid=4202323", "title": "Jack Thibeau", "text": "Biografia.\nNon pi\u00f9 attivo dal 1993, \u00e8 divenuto famoso per aver interpretato il carcerato Clarence Anglin in \"Fuga da Alcatraz\"."}
{"id": "4202325", "revid": "307923", "url": "https://it.wikipedia.org/wiki?curid=4202325", "title": "Brandon Brooks", "text": ""}
{"id": "4202326", "revid": "132266", "url": "https://it.wikipedia.org/wiki?curid=4202326", "title": "Wukro", "text": ""}
{"id": "4202329", "revid": "110157", "url": "https://it.wikipedia.org/wiki?curid=4202329", "title": "Chicago Slaughter", "text": "I Chicago Salughter sono una franchigia professionistica di football americano indoor con sede a Chicago, Illinois, che gioca nella Indoor Football League. Gli Slaughter disputano le loro gare casalinghe al Resch Center e sono allenati dall'ex Pro Bowler dei Chicago Bears Steve \"Mongo\" McMichael\nStoria.\nIl nome originale della squadra avrebbe dovuto essere \"Foxes\" (\"volpi\"), fino a che Steve \"Mongo\" McMichael sugger\u00ec che la squadra avrebbe dovuto utilizzare una denominazione che riflettesse uno dei lavori caratteristici dell'area di Chicago come i macellai nel caso dei vecchi Chicago Stockyards. La squadra originariamente avrebbe dovuto giocare nella United Indoor Football, ma non lo fece a causa di una disputa con la lega.\nLa squadra invece disput\u00f2 le sue prime 4 stagioni nella Continental Indoor Football League, dove vinse il campionato da imbattuta nel 2009. Nel 2010, gli Slaughter passarono alla neonata Indoor Football League.\nIl 7 gennaio 2010, i Chicago Slaughter annunciarono che Jarrett Payton, figlio del leggendario running back Walter Payton, avrebbe giocato per la squadra nel 2010. Nel febbraio 2010, l'ex quarterback dei Chicago Bears Jim McMahon divenne il nuovo proprietario della squadra."}
{"id": "4202337", "revid": "599013", "url": "https://it.wikipedia.org/wiki?curid=4202337", "title": "Hans-Bert Matoul", "text": ""}
{"id": "4202339", "revid": "119249062", "url": "https://it.wikipedia.org/wiki?curid=4202339", "title": "Rete ciclopedonale della provincia di Mantova", "text": "La rete ciclopedonale della provincia di Mantova si snoda per circa 380 chilometri di piste ciclabili.\nParticolarmente suggestivi sono gli itinerari delle colline moreniche del Garda, della pianura e lungo i fiumi Po, Oglio e Secchia.\nSul sito internet della provincia \u00e8 possibile visualizzare le informazioni in modo dettagliato.\nI tracciati non sono sempre in sede propria, ma in alcuni punti sfruttano tratti di sterrato o utilizzano strade trafficate secondarie, o dei centri cittadini.\nItinerari.\nGli itinerari sono in tutto 10, a cui si aggiunge una rete di piste ciclabili a livello locale.\nPercorsi.\nPista ciclabile Mantova-Peschiera.\nL'itinerario inizia dalla stazione di Mantova in piazza Don Leoni. Dopo aver seguito il percorso tra i laghi della citt\u00e0 virgiliana termina a Peschiera del Garda (VR).\nPista ciclabile Sinistra Po dal ponte di San Benedetto Po ad Ostiglia.\nIl percorso ha inizio al ponte sul Po di San Benedetto Po e dopo aver toccato Governolo e Ostiglia termina a Melara, in provincia di Rovigo.\nPista ciclabile Sinistra Po da Viadana al ponte di Bagnolo San Vito.\nL'itinerario inizia a Cicognara di Viadana e si snoda sulla riva sinistra del Po sino a raggiundere il ponte di San Benedetto Po.\nPista ciclabile Destra Po da Riva di Suzzara al ponte di San Benedetto Po.\nL'itinerario inizia da Riva di Suzzara e si snoda sugli argini della riva destra del fiume Po sino a raggiungere il ponte di San Benedetto Po.\nPista ciclabile Destra Po dal ponte di San Benedetto Po a Quatrelle.\nIl percorso ha inizio al ponte di San Benedetto Po lungo le strade arginali del Po e raggiunge l'abitato di Quatrelle, frazione del comune di Felonica.\nPista ciclabile Sinistra e Destra Secchia.\nItinerario circolare che inizia e termina presso il ponte presso la foce del fiume Secchia nel comune di Quistello.\nPista ciclabile Destra Oglio.\nL'itinerario si snoda sulla riva destra del fiume Oglio partendo da San Matteo delle Chiaviche di Viadana e raggiunge la riserva naturale Le Bine presso Calvatone (CR).\nPista ciclabile Sinistra Oglio.\nIl percorso ha inizio presso il ponte di barche di Torre d'Oglio, frazione del comune di Marcaria, percorre la riva sinistra del fiume Oglio e termina a Isola Dovarese, in provincia di Cremona.\nPista ciclabile Corridoio Morenico alto.\nL'itinerario si snoda tra le colline moreniche a sud del lago di Garda iniziando a Cavriana e terminando a Ponti sul Mincio.\nPista ciclabile Corridoio Morenico basso.\nIl percorso ha inizio a Castiglione delle Stiviere nell'Alto Mantovano e termina a Pozzolo, frazione del comune di Marmirolo."}
{"id": "4202341", "revid": "124123", "url": "https://it.wikipedia.org/wiki?curid=4202341", "title": "Francesco Mattea", "text": "Biografia.\nFratello del calciatore Angelo, con cui condivise esperienze agonistiche nel Piemonte e nel , fu anche dirigente del Comitato ULIC di Torino.\nCominci\u00f2 ad arbitrare nel 1918; dal 1929 fu promosso internazionale. Diresse una finale di Coppa dell'Europa Centrale e, assieme a Barlassina e Carraro, fu il primo italiano ad essere chiamato ad arbitrare la fase finale di un campionato mondiale: diresse infatti due partite ai campionati del 1934.\nNel 1936 fu il primo direttore di gara ad essere insignito del Premio Giovanni Mauro come migliore arbitro italiano della stagione.\nMor\u00ec nel 1973, a 78 anni."}
{"id": "4202359", "revid": "729019", "url": "https://it.wikipedia.org/wiki?curid=4202359", "title": "Battaglia della Baia di Viipuri", "text": "La battaglia della baia di Viipuri (in finlandese \"Viipurinlahden taistelu\") \u00e8 stato un episodio della guerra di continuazione a seguito della quale l'Unione Sovietica conquist\u00f2 la maggior parte delle isole della Baia di Viipuri.\nContesto.\nNel giugno 1944 l'Armata Rossa penetr\u00f2 nelle difese finlandesi nei pressi di Valkeasaari e il 20 giugno le forze sovietiche arrivarono a Viipuri dove incontrarono una forte resistenza finlandese.\nLa battaglia.\nLa marina finlandese controllava la Baia di Viipuri grazie anche ad un robusto avamposto sull'isola di Koivisto e quando la Flotta del Baltico sovietico arriv\u00f2 nell'area i combattimento furono molto intensi. Le forze finlandesi erano infatti supportate dalle motozzattere della Kriegsmarine.\nSolo il 5 luglio la 124. divisione fucilieri sovietica riusc\u00ec a conquistare le isole di Teikari e Melansaari ma i combattimenti durarono fino all'8 luglio quando le forze naziste e finlandesi respinsero l'ultimo tentativo di sbarcare sulla riva nord della baia.\nConseguenze.\nL'esercito sovietico riusc\u00ec a conquistare le isole della Baia di Viipuri pagando un alto prezzo in termini di uomini e risorse ma non riusc\u00ec a costruire una testa di ponte verso la riva settentrionale della baia."}
{"id": "4202367", "revid": "767487", "url": "https://it.wikipedia.org/wiki?curid=4202367", "title": "Rainer Jarohs", "text": ""}
{"id": "4202382", "revid": "339392", "url": "https://it.wikipedia.org/wiki?curid=4202382", "title": "Badamm\u00e8", "text": ""}
{"id": "4202385", "revid": "767487", "url": "https://it.wikipedia.org/wiki?curid=4202385", "title": "Gambit - Una truffa a regola d'arte", "text": "Gambit - Una truffa a regola d'arte (\"Gambit\") \u00e8 un film del 2012 diretto da Michael Hoffman.\nIl film \u00e8 il remake di \"Gambit - Grande furto al Semiramis\" (1966), interpretato da Michael Caine e Shirley MacLaine.\nTrama.\nIl curatore d'arte inglese Harry Deane escogita un elaborato piano per truffare il suo datore di lavoro, il ricco proprietario di un network televisivo internazionale e collezionista d'arte impressionista, Lionel Shabandar, facendogli acquistare un falso d'autore, un falso quadro di Claude Monet. Nella fantasia di Deane tutto va secondo i suoi piani senza nessun intoppo, ma nella realt\u00e0 una serie infinita di imprevisti complicher\u00e0 l'attuazione del piano fino quasi a farlo desistere. La difficolt\u00e0 maggiore \u00e8 senz'altro dover organizzare una truffa a regola d'arte essendo perennemente in bolletta.\nDeane, con l'aiuto del maggiore, un attempato ma abile falsario d'arte, vola in Texas e arruola la bella cowgirl PJ Puznowski, perch\u00e9 si finga proprietaria di un dipinto di Monet, \"Covoni effetto sera\", scomparso durante la seconda guerra mondiale, e dare il via al suo piano. Il quadro era stato trafugato dai nazisti per entrare nella collezione privata di Hermann G\u00f6ring e alla fine della guerra fu recuperato da una squadra americana comandata dal sergente Puznowski per poi sparire nuovamente. Il ricco, ma per niente sprovveduto Shabandar, \u00e8 interessato al quadro proposto da Deane, appena rientrato a Londra dal viaggio in Texas, soprattutto perch\u00e9 vuole abbinarlo all'altro Monet \"Covoni effetto mattina\" che gi\u00e0 fa parte della sua ricca collezione da quando lo aveva soffiato al rivale giapponese Takagawa ad un'asta. Deane organizza un incontro tra Shabandar e PJ per aprire le trattative della compravendita, ma dopo la richiesta di 12 milioni di sterline viene deciso di rimandare la decisione per esaminare il quadro in arrivo dal Texas e alloggiare la ragazza all'Hotel Savoy. La costosa permanenza a Londra della ragazza mette in difficolt\u00e0 le gi\u00e0 precarie finanze di Deane che, oltretutto, viene informato da PJ di essere stato sostituito dall'esperto d'arte tedesco Zaidenweber per l'autenticazione del quadro di Monet. Nonostante tutto decide di andare avanti con il piano e convince PJ a non abbandonarlo. Nel frattempo, Shabandar e PJ entrano in confidenza; lui la ospita al Savoy, la porta alla cena d'affari con un gruppo di giapponesi e passa la sera con lei in albergo. Durante il ricevimento in cui ospita la delegazione giapponese nella propria villa, Shabandar organizza anche la verifica del Monet da parte di Zaidenweber, il quale, dopo attento esame, dichiara l'autenticit\u00e0 della pregevole copia. Deane, in uno scatto d'orgoglio per essere stato sostituito, dimostra invece che il quadro \u00e8 un falso salvando Shabandar da un incauto acquisto e dimostrando la propria professionalit\u00e0 per poi licenziarsi.\nLa truffa \u00e8 andata a monte e PJ sta per partire in aereo per tornare a casa, ma non tutto \u00e8 come sembra. Deane si incontra all'aeroporto con la delegazione giapponese che \u00e8 al seguito di Takagawa e a loro consegna il \"Covoni effetto mattina\" che ha sottratto alla collezione di Shabandar durante il ricevimento sostituendolo con una copia del maggiore, il tutto per dieci milioni di sterline. Alla preziosa PJ che si sta imbarcando, Deane regala un biglietto di \"business class\" e un piccolo quadro ma dal grande valore.\nProduzione.\nL'idea di un remake di \"Gambit\" era in progetto da diversi anni. Gi\u00e0 nel 1997 il produttore Mike Lobell, che all'epoca lavorava per la Universal, era alla ricerca di sceneggiatori per un possibile rifacimento. Inizialmente propose a Aaron Sorkin lo script per essere riscritto, ma Sorkin, pur interessato al progetto, dovette rifiutare la proposta perch\u00e9 troppo impegnato con le serie televisive \"Sports Night\" e \"West Wing - Tutti gli uomini del Presidente\". Lo script \u00e8 stato successivamente proposto a diversi sceneggiatori, ma nel 2003 i fratelli Joel ed Ethan Coen si sono interessati dando una revisione radicale allo script. Nonostante il lavoro dei fratelli Coen, il film \u00e8 rimasto per molti anni in \"development hell\".\nMolti registi sono stati considerati per dirigere il film, tra cui Alexander Payne, Robert Altman e Doug Liman. Anche Bo Welch era stato considerato per dirigere il film, con un cast che comprendeva Colin Firth nei panni di Harry Deane, Jennifer Aniston e Ben Kingsley, ma dopo il flop al botteghino del film del 2003 di Welch \"Il gatto... e il cappello matto\", la Universal prefer\u00ec non rischiare e blocc\u00f2 nuovamente il progetto.\nLe riprese cominciarono a Londra nel maggio 2011 sotto la direzione di Michael Hoffman, con un cast che comprendeva Colin Firth, Cameron Diaz, Alan Rickman e Stanley Tucci. Le riprese, terminate il 20 luglio seguente, sono state effettuate tra gli Stati Uniti d'America (nella citt\u00e0 di Albuquerque, in Nuovo Messico), ed il Regno Unito, nelle citt\u00e0 di Londra, dove vengono girate le scene degli interni e dell'aeroporto, e Stratford-upon-Avon, dove girano le scene esterne e della galleria d'arte.\nPromozione.\nIl primo teaser trailer del film viene pubblicato online il 19 settembre 2012, mentre il full trailer definitivo viene distribuito il giorno successivo in esclusiva sul sito MSN.\nDistribuzione.\nIl film \u00e8 stato distribuito negli Stati Uniti il 21 novembre 2012 dalla CBS Films, mentre in Italia l'uscita \u00e8 avvenuta il 21 febbraio 2013 distribuito da Medusa Film"}
{"id": "4202388", "revid": "1543377", "url": "https://it.wikipedia.org/wiki?curid=4202388", "title": "Sportklub Rapid (pallamano)", "text": "Lo Sportklub Rapid \u00e8 stata la sezione di pallamano maschile della famosa polisportiva austriaca con sede a Vienna, oggi non pi\u00f9 attiva.\nHa vinto quattro titoli nazionali, nel 1963, 1964, 1965 e 1967."}
{"id": "4202392", "revid": "580520", "url": "https://it.wikipedia.org/wiki?curid=4202392", "title": "Teatromania", "text": "Teatromania (\"Stage Struck\") \u00e8 un film muto del 1925 diretto da Allan Dwan.\nProduzione.\nIl film fu prodotto dalla Paramount Pictures (con il nome Famous Players-Lasky Corporation). Venne girato dall'agosto al settembre 1925 a New York, negli studi Paramount di Astoria e nel West Virginia, a New Martinsville.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 16 novembre 1925 dopo essere stato presentato in prima mondiale il 7 novembre al James Grand Theatre di Columbus, in Ohio.\nIn Italia, ribattezzato \"Teatromania\", ottenne nel novembre 1926 il visto di censura numero 23126.\nCopia della pellicola viene conservata negli archivi dell'International Museum of Photography and Film at George Eastman House."}
{"id": "4202393", "revid": "775372", "url": "https://it.wikipedia.org/wiki?curid=4202393", "title": "Giornata mondiale del sordo", "text": "La Giornata mondiale del sordo si celebra ogni anno l'ultima domenica di settembre.\nStoria.\nLa prima giornata fu organizzata il 28 settembre 1958 dall'Ente Nazionale Sordi in memoria per la fondazione del World Federation of the Deaf del 1951, a Roma.\nL'iniziativa si sviluppa in ogni nazione in cui sia presente almeno di un'Associazione dei sordi ufficialmente riconosciuta dai propri governi.\nLa Giornata mondiale dei sordi mostra al mondo intero l'orgoglio dei sordi e le proprie culture e i modi di uso dei sordi di ogni Nazione appartenente. Sensibilizza l'opinione pubblica e i governi per una totale integrazione dei sordi, per un riconoscimento legislativo della LIS per favorirne l'insegnamento ai bambini sordi e non.\nNel 2009 fu organizzata per l'Italia, a Torino, il 26 settembre alla presenza delle autorit\u00e0 e della comunit\u00e0 sorda piemontese e torinese.\nNel 2012 si organizza la prima Settimana del sordo dal 22 al 30 settembre a Roma per l'Italia.\nNel 2013 si organizz\u00f2 per la prima volta in tutta Italia, il flash mob, il 28 settembre che in molte piazze aderirono all'evento per sollecitare il Governo ed il Parlamento italiano affinch\u00e9 possa approvare il disegno di legge al riconoscimento ufficiale della lingua dei segni italiana.\nCultura di massa.\nNel film \"The Tribe\" (\"Plemya\") \u00e8 presente ed \u00e8 l'unico film interamente con i dialoghi con la lingua dei segni ucraina. \u00c8 il primo film della Storia del Cinema ad essere girato senza una sola parola.\nEventi nel mondo.\nSan Marino.\nIn San Marino si celebra in concomitanza con l'Italia.\nStati Uniti d'America.\nNegli Stati Uniti d'America si celebra l'ultima settimana del mese di settembre.\nFrancia ed Africa.\nNei paesi francofoni si celebra la seconda domenica chiedendo pi\u00f9 rispetto dei diritti dei sordi, in particolare nelle aree africane ed asiatiche.\nPaesi latino-americani.\nNei paesi sudamericani, come la Bolivia o il Brasile ."}
{"id": "4202394", "revid": "715366", "url": "https://it.wikipedia.org/wiki?curid=4202394", "title": "Iolanta", "text": "\"Iolanta\", Op. 69 \u00e8 l'ultima opera di P\u00ebtr Il'i\u010d \u010cajkovskij su libretto del fratello Modest, basato sul dramma \"Kong Ren\u00e9s Datter\" (\"La figlia del re Ren\u00e9\") di Henrik Hertz.\nIl dramma \u00e8 una narrazione romanzata (non risulta che fosse nata cieca) della vita di Iolanda d'Angi\u00f2, tradotto in russo da F\u00ebdor Miller ed adattato da Vladimir Zotov, per essere messo in scena al teatro Malyj di Mosca.\nStoria della composizione.\n\u010cajkovskij si dedic\u00f2 alla composizione dell'opera nel 1891, dopo aver ultimato \"La dama di picche\", e per novembre dello stesso anno la complet\u00f2. Essa fu messa in scena il 6 (18) dicembre 1892, al teatro Mariinskij, diretta da Eduard N\u00e1pravn\u00edk, assieme al suo ultimo balletto, \"Lo schiaccianoci\". L'accoglienza del pubblico fu favorevole, anche se il compositore non era particolarmente soddisfatto del lavoro. La prima rappresentazione al di fuori della Russia ebbe luogo ad Amburgo il 3 gennaio 1893, con Gustav Mahler alla direzione d'orchestra.L'organico dell'orchestra era il seguente:\nTrama.\nL'azione ha luogo tra le montagne del sud della Francia nel XV secolo.\nScena prima.\nIolanta \u00e8 cieca dalla nascita, ma nessuno gliel'ha mai detto, cos\u00ec come ignora di essere una principessa, e vive rinchiusa in un giardino bellissimo nella residenza del re. La sua corte le porta dei fiori e canta per lei, ma ella \u00e8 triste ed ha una vaga sensazione di mancanza di qualcosa di molto importante.\nScena seconda.\nDopo aver annunciato l'arrivo del re, Alm\u00e9ric viene avvertito da Bertrand di non parlare della luce con Iolanta, n\u00e9 di rivelarle che il re \u00e8 suo padre. La ragazza \u00e8 stata promessa al duca Robert, che non \u00e8 a conoscenza della sua cecit\u00e0. Il re entra con Ibn-Hakia, un medico moro che afferma che Iolanta pu\u00f2 essere curata, a condizione per\u00f2 che prima venga resa consapevole della sua situazione. Il re rifiuta la cura, temendo che la felicit\u00e0 di Iolanta possa essere infranta se la cura non dovesse funzionare dopo aver appreso cosa le manca.\nScena terza.\nRobert arriva a corte con il suo amico Vaud\u00e9mont, al quale confida di non volere le nozze perch\u00e9 si \u00e8 innamorato della contessa Matilda. Vaud\u00e9mont trova l'ingresso del giardino segreto dove si trova Iolanta, ignorando il segnale che minaccia di morte chiunque osi varcarne la soglia, cos\u00ec vede Iolanta addormentata e se ne innamora all'istante. Robert, stupito dal comportamento dell'amico, si convince che la ragazza sia una strega e che abbia lanciato un incantesimo su Vaud\u00e9mont. Gli chiede di andarsene, ma egli \u00e8 troppo incantato: quindi Robert va a radunare le sue truppe per salvarlo. Iolanta si sveglia e Vaud\u00e9mont comprende che \u00e8 cieca quando si accorge che non riesce a distinguere le rose bianche da quelle rosse. I due si innamorano, dopo che lui le ha spiegato cosa siano la luce e i colori.\nScena quarta.\nLa coppia \u00e8 scoperta dal re. Vaud\u00e9mont promette il suo amore, sia la ragazza cieca oppure no. Ibn-Hakia dice al re che, ora che la ragazza \u00e8 conscia della sua cecit\u00e0, il trattamento pu\u00f2 avere successo. Il re minaccia di giustiziare Vaud\u00e9mont se il medico non riuscir\u00e0 a dare la vista a sua figlia. Iolanta, inorridita, accetta la cura. Dopo che la ragazza e il medico sono usciti, il re dice a Vaud\u00e9mont che non ha intenzione di ucciderlo, ma desiderava solo infondere alla figlia una motivazione ulteriore. Robert arriva con le sue truppe, e confessa al re di essere innamorato di un'altra, ma di voler comunque andare avanti con le nozze. Il re cancella l'accordo e promette Iolanta a Vaud\u00e9mont. Ibn-Hakia e Iolanta ritornano: la cura ha avuto successo e la ragazza ora vede e canta sul magico mondo che le si \u00e8 dischuiso. La corte ne gioisce."}
{"id": "4202395", "revid": "767487", "url": "https://it.wikipedia.org/wiki?curid=4202395", "title": "Cyrus (Pok\u00e9mon)", "text": ""}
{"id": "4202396", "revid": "1442080", "url": "https://it.wikipedia.org/wiki?curid=4202396", "title": "AZS Katowice", "text": "L'AZS Katowice \u00e8 una squadra di pallamano maschile polacca, con sede a Katowice."}
{"id": "4202398", "revid": "767487", "url": "https://it.wikipedia.org/wiki?curid=4202398", "title": "Reeves Nelson", "text": "Carriera.\nDal 2009 al 9 dicembre 2011 ha giocato nei Bruins di UCLA. Il 23 dicembre si trasferisce ufficialmente allo \u017dalgiris Kaunas. Con la squadra lituana firma un contratto valido fino al 1\u00ba febbraio 2012 e disputa un incontro di Eurolega contro il Maccabi Tel Aviv, 3 in Lietuvos krep\u0161inio lyga e 2 in VTB United League.\nIl 5 settembre 2012 firma ufficialmente per i Los Angeles Lakers, venendo per\u00f2 tagliato prima dell'inizio della stagione."}
{"id": "4202399", "revid": "287204", "url": "https://it.wikipedia.org/wiki?curid=4202399", "title": "Esau", "text": ""}
{"id": "4202401", "revid": "830939", "url": "https://it.wikipedia.org/wiki?curid=4202401", "title": "Zuhr ibn Abi Marwan Abu l-Ala", "text": "Fu ministro di Yusuf ibn Tashufin e istruttore di suo figlio, il celeberrimo Avenzoar."}
{"id": "4202405", "revid": "6923", "url": "https://it.wikipedia.org/wiki?curid=4202405", "title": "Tetraneuriinae", "text": " Tetraneuriinae () \u00e8 una sottotrib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Helenieae).\nEtimologia.\nIl nome scientifico della sottotrib\u00f9 deriva dal suo genere pi\u00f9 importante (\"Tetraneuris\") che a sua volta deriva da due parole greche: \"\u201dtetras\u201c\" ( = quattro) e \"\u201dneuron\u201c\" ( = nervi) e fa riferimento alla nervatura delle corolle dei fiori di questa sottotrib\u00f9.\nLa sottotrib\u00f9 \u00e8 stata definita per la prima volta dal botanico americano (svedese di nascita) Per Axel Rydberg (1860 - 1931) in una pubblicazione del 1915.\nDescrizione.\nLe specie di questa sottotrib\u00f9 hanno un ciclo biologico annuale, bienne o perenne, mentre l'habitus pu\u00f2 essere erbaceo, cespitoso o arbustivo. L'altezza di queste piante varia da 2 a 150\u00a0cm. In alcune specie le radici principali sono legnose, in altre sono provvisti di robusti rizomi (\"Hymenoxys\").\nLe foglie possono essere sia basali che cauline. In genere quelle basali sono picciolate. Quelle cauline sono disposte in modo alterno e sono amplessicauli; la lamina \u00e8 intera (lanceolata, ovale o spatolata con margini dentati oppure no) o sezionata (in alcuni casi \u00e8 pennatifida oppure 1-2- pennata). Le superfici possono essere sia glabre che pelose oppure ricoperte da ghiandole puntate.\nI capolini sono scaposi, solitari oppure raccolti in gruppi aperti, o in infiorescenze panicolate (fino a 45 capolini in \"Amblyolepis\") o corimbose. I capolini sono formati da un involucro composto da diverse squame (o brattee) disposte in modo embricato al cui interno un ricettacolo fa da base ai fiori ligulati periferici o fiori del raggio e ai fiori tubulosi quelli centrali del disco. L'involucro pu\u00f2 avere una forma da emisferica, campanulata a globosa, ma anche da cilindrica a obconica (\"Psilostrophe\"). Le squame sono da 5 a 60 disposte su 1-3 serie (persistenti in \"Baileya\" e in \"Hymenoxys\"); la forma \u00e8 da strettamente ellittica a lanceolata; la consistenza \u00e8 erbacea talvolta con margini scariosi. Il ricettacolo \u00e8 privo di pagliette a protezione della base dei fiori (raramente in \"Amblyolepis\" le pagliette dei fiori pi\u00f9 esterni sono presenti); la forma del ricettacolo \u00e8 da globosa a ovoidale, ma anche da piatta a convessa. Diametro dell'involucro: 2 \u2013 32\u00a0mm.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo), pentameri (ogni verticillo ha 5 elementi) e ermafroditi. I fiori ligulati (fiori del raggio) sono da 5 a 55 (da 1 a 8 in \"Psilostrophe\"), femminili e fertili; i fiori tubulosi (del disco) sono da 10 a 100 (massimo 400 in \"Hymenoxys\"), ermafroditi e fertili.\nFormula fiorale: per queste piante viene indicata la seguente formula fiorale:\nI sepali del calice sono ridotti ad una coroncina di squame.\nLe corolle dei fiori ligulati (fiori del raggio) colorate di giallo o giallo-arancio; le corolle dei fiori tubulosi (del disco) sono colorate di giallo o giallo-marrone; i lobi sono 5.\nL'androceo \u00e8 formato da 5 stami con filamenti liberi e antere saldate in un manicotto circondante lo stilo.\nIl gineceo ha un ovario uniloculare infero formato da due carpelli.. Lo stilo \u00e8 unico e bifido nella parte apicale (2 stigmi). Le linee stigmatiche sono marginali.\nI frutti sono degli acheni con o senza pappo. L'achenio ha una forma obconica o obpiramidale con al massimo 10 coste longitudinali; la superficie \u00e8 glabra o densamente pubescente oppure ghiandolosa. Il pappo, se presente, \u00e8 formato da scaglie (da 2 a 11) a forma ovata; le scaglie sono inoltre acuminate o aristate (in \"Hymenoxys\").\nDistribuzione e habitat.\nLa distribuzione delle specie di questa sottotrib\u00f9 \u00e8 ristretta soprattutto all'areale del Messico del nord e USA meridionale (zone temperate secche con habitat aridi o semi-aridi).\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Helenieae \u00e8 una delle 21 trib\u00f9 della sottofamiglia. La trib\u00f9 Helenieae a sua volta \u00e8 suddivisa in 5 sottotrib\u00f9 (Tetraneuriinae \u00e8 una di queste).\nFilogenesi.\nAll'interno della grande famiglia delle Asteraceae la trib\u00f9 Helenieae (e quindi la sottotrib\u00f9 Tetraneuriinae) fa parte del gruppo Heliantheae Alliance; che a sua volta fa parte della sottofamiglia Asteroideae (una delle due grandi divisioni della famiglia \u2013 l'altra \u00e8 il \u201csupergruppo\u201d Non-Asteroideae contenente il resto delle undici sottofamiglie). Il gruppo \u201cHeliantheae Alliance\u201d si distingue soprattutto per le brattee involucrali disposte su 1 \u2013 3 serie, per le teche delle antere che sono spesso annerite e senza speroni e code, per la presenza di peli sotto la divisione dello stilo, per i rami dello stilo (gli stigmi) s'incurvano a maturit\u00e0 e per le appendici dello stilo che sono solitamente pi\u00f9 corte della porzione stigmatica. Questo gruppo viene anche definito \"Phytomelanic cipsela\" e forma un clade caratterizzato dalla presenza nella cipsela di uno strato di fitomelanina.\nAll'interno della trib\u00f9, da un punto di vista filogenetico, la sottotrib\u00f9 occupa una posizione interna ed \u00e8 \u201cgruppo fratello\u201d della sottotrib\u00f9 Gaillardiinae. La struttura filogenetica della sottotrib\u00f9 indica il genere \"Psilostrophe\" \u201cgruppo fratello\u201d del resto del gruppo, all'interno del quale i generi \"Amblyolepis\"/\"Tetraneuris\" risultano \u201cgruppo fratello\u201d degli altri due generi restanti (vedi il cladogramma a lato).\nIl numero cromosomico delle specie di questa sottotrib\u00f9 varia da 2n = 30 fino a 2n = 38.\nComposizione della sottotrib\u00f9.\nLa sottotrib\u00f9 comprende 5 generi e 48 specie.\nChiave per i generi.\nPer meglio comprendere ed individuare i vari generi della sottotrib\u00f9 l'elenco seguente utilizza il sistema delle chiavi analitiche:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "4202406", "revid": "830939", "url": "https://it.wikipedia.org/wiki?curid=4202406", "title": "Abu l-Aswad al-Du'ali", "text": "Biografia.\nAppartenente ai Du\u02beil b. Bakr, della stirpe dei Banu Kinana, e per lato materno ai Quraysh, \u1e92\u0103lim ibn \u02bfAmr ibn Sufy\u0101n ibn Du\u02be\u0101l\u012b al-Kin\u0101n\u012b (questo il nome del poeta) \u00e8 accreditato per essere stato inventore della cosiddetta \"arte grammaticale\", che probabilmente fu invece il frutto di una molteplicit\u00e0 di persone, in maggior parte Siriaci e Persiani. Viene accreditato anche e dell'apposizione delle vocali scritte al testo coranico.\nFu si sentimenti alidi e lasci\u00f2 varie opere sulle guerre civili dell'epoca (battaglia del Cammello e battaglia di Siffin), descritte nella sua privilegiata veste di testimone.\nFu anche investito, per breve tempo, della carica di \"Wali\" di Ba\u1e63ra dal quarto Califfo, 'Ali ibn Abi Talib."}
{"id": "4202408", "revid": "339392", "url": "https://it.wikipedia.org/wiki?curid=4202408", "title": "Provincia di Osumi", "text": ""}
{"id": "4202414", "revid": "287204", "url": "https://it.wikipedia.org/wiki?curid=4202414", "title": "Abu l-'Atahiya", "text": "\"Laqab\" di Ab\u016b Is\u1e25\u0101q Ism\u0101\u02bf\u012bl b. al-Q\u0101sim b. Suwayd b. Kays\u0101n, fu cortigiano degli Abbasidi a Baghdad, poeta e autore di poesia gnomica.\nBiografia.\nLa sua famiglia era, da qualche generazione, \"cliente\" (\"mawl\u0101\") della trib\u00f9 dei B. \u02bfAnaza e il sentimento d'inferiorit\u00e0, esaltata dalla sua povert\u00e0, fu da lui espresso in alcuni dei suoi ultimi poemi. \nUn panegirico da lui composto in onore del califfo Mu\u1e25ammad al-Mahd\u012b lo fece entrare nelle grazie della corte abbaside di Baghdad, anche se al-Mahd\u012b non grad\u00ec affatto un suo \"ghazal\" amoroso rivolto a una schiava di una sua cugina, che lo fece frustare ed esiliare a K\u016bfa quando il poeta compose alcuni versi irriguardosi nei confronti del califfo, ritenuto responsabile dell'insuccesso del suo corteggiamento.\nQuando alla morte tragica di al-Mahd\u012b torn\u00f2 nella capitale abbaside, le cose non migliorarono, dal momento che le lodi da lui rivolte al nuovo califfo al-H\u0101d\u012b, provocarono l'indispettita reazione del fratello (e presto successore) H\u0101r\u016bn al-Rash\u012bd, che lo imprigion\u00f2 assieme all'amico Ibr\u0101h\u012bm al-Maw\u1e63il\u012b, che aveva messo in musica alcune sue liriche.\nCambi\u00f2 pi\u00f9 tardi inspiegabilmente registro e pass\u00f2 alla composizione di poemi ascetici e l'insistito riferimento al contrapposto binomio Bene-Male fece sorgere alcuni sospetti circa un suo preteso (ma indimostrato) sentimento manicheo."}
{"id": "4202415", "revid": "74801", "url": "https://it.wikipedia.org/wiki?curid=4202415", "title": "Hannibal (Missouri)", "text": "Hannibal \u00e8 una citt\u00e0 statunitense della contea di Marion nello stato del Missouri."}
{"id": "4202417", "revid": "1442080", "url": "https://it.wikipedia.org/wiki?curid=4202417", "title": "Ajax Copenaghen", "text": "L'Ajax Copenaghen \u00e8 una squadra di pallamano maschile danese con sede a Copenaghen.\n\u00c8 stata fondata nel 1934."}
{"id": "4202420", "revid": "767487", "url": "https://it.wikipedia.org/wiki?curid=4202420", "title": "Albubather", "text": "Una sua opera, il \"Liber nativitatum\", fu tradotto in latino nel 1219 e conobbe varie ristampe fino al 1540."}
{"id": "4202424", "revid": "830939", "url": "https://it.wikipedia.org/wiki?curid=4202424", "title": "Shams al-Ri\u02be\u0101sa Ab\u016b al-Barak\u0101t", "text": "Sacerdote copto egiziano, fu collaboratore dell'Emiro mamelucco Ruqn al-D\u012bn Baybars al-Man\u1e63\u016br\u012b - generale (\"Muqaddam alf\") e \"daw\u0101d\u0101r\" (capo della cancelleria sultanale) di al-Malik al-N\u0101\u1e63ir Mu\u1e25ammad - per quanto riguarda il compendio dell'opera storica di Baybars nota come \"Mukht\u0101r al-akhb\u0101r\".\nFu autore dell'opera teologica \"Lampada delle tenebre\" (\"Kit\u0101b mi\u1e63b\u0101\u1e25 al-\u1e93ulma wa \u012b\u1e0d\u0101\u1e25 al-khidma\")."}
{"id": "4202425", "revid": "964734", "url": "https://it.wikipedia.org/wiki?curid=4202425", "title": "Banu Sa'ida", "text": "I Ban\u016b S\u0101\u02bfida furono un clan della trib\u00f9 araba di Yathrib (in seguito chiamata Medina) dei B. Khazraj.\nIl clan divenne noto per la storia dell'Islam quando, da poco morto Maometto nel giugno del 632, nella sua \"saq\u012bfa\" si riunirono vari \"An\u1e63\u0101r\", raggiunti poi da alcuni \"Muh\u0101jir\u016bn\".\nLa \"saq\u012bfa\" era la corte coperta in cui si radunavano all'occorrenza gli appartenenti al clan e non fu forse un caso che essa fosse prescelta dal \"nocciolo duro\" degli An\u1e63\u0101r, in buona parte appartenenti cio\u00e8 alla trib\u00f9 dei Khazraj, con il loro \"Sayyid\", Sa\u02bfd b. \u02bfUb\u0101da al-Khazraj\u012b.\nIl timore che costui volesse proporsi come guida dei musulmani - riappropriandosi della signoria svolta a Yathrib fino all'arrivo dalla Mecca del Profeta con l'Egira - fu sventata dall'arrivo di alcuni importanti \"Muh\u0101jir\u016bn\", con Ab\u016b Bakr, \u02bfUmar b. al-Kha\u1e6d\u1e6d\u0101b e Ab\u016b \u02bfUbayda b. al-Jarr\u0101\u1e25 in testa, attorniati discretamente ma eloquentemente dai guerrieri dei Ban\u016b Aslam, un clan dei Ban\u016b Khuz\u0101\u02bfa, totalmente devoti degli Emigrati e onorati dallo stesso Maometto col titolo altamente onorifico di \"Muh\u0101jir\u016bn\".\nFu grazie a un vibrante discorso tenuto da \u02bfUmar (pi\u00f9 tardi destinato a succedere ad Ab\u016b Bakr, che il suocero di Maometto fu acclamato dagli astanti come primo califfo."}
{"id": "4202427", "revid": "110157", "url": "https://it.wikipedia.org/wiki?curid=4202427", "title": "Mundaun", "text": "Mundaun \u00e8 stato un comune svizzero di 301 abitanti nel distretto di Surselva (Canton Grigioni). \nStoria.\nIl comune di Mundaun stato istituito il 1\u00ba gennaio 2009 con la fusione dei comuni soppressi di Flond e Surcuolm ed \u00e8 stato soppresso il 31 dicembre 2015: il 1\u00ba gennaio 2016 \u00e8 stato aggregato all'altro comune soppresso di Obersaxen per formare il nuovo comune di Obersaxen Mundaun, nella regione Surselva."}
{"id": "4202430", "revid": "124123", "url": "https://it.wikipedia.org/wiki?curid=4202430", "title": "Abu l-Fadl 'Allami", "text": "Fu Primo ministro dell'Imperatore mughal Akbar e autore di un \"Akbarn\u0101ma\" (Libro di Akbar) e di una \"Pietra di paragone della saggezza\"."}
{"id": "4202435", "revid": "124123", "url": "https://it.wikipedia.org/wiki?curid=4202435", "title": "Abu l-Faraj al-Tayyib", "text": "Nestoriano, oper\u00f2 a Baghdad e fu autore di un'esposizione dei punti del credo cristiano nestoriano circa la Trinit\u00e0 (\"al-Fiqh al-Na\u1e63raniyya\", \"Il Diritto della Cristianit\u00e0\"), e un apprezzato commentatore di Aristotele e delle opere mediche di Ippocrate e Galeno.\nIn Occidente divenne noto sotto il nome di Abbefagar, Albefagar o Abelfarag.\nSuo allievo fu \u02bfAl\u012b ibn \u02bf\u012as\u0101 al-Ka\u1e25\u1e25\u0101l."}
{"id": "4202442", "revid": "830939", "url": "https://it.wikipedia.org/wiki?curid=4202442", "title": "Abu l-Fath as-Samiri", "text": "Samaritano, fu autore di una cronaca della storia del mondo, vista attraverso la sua religione."}
{"id": "4202443", "revid": "132266", "url": "https://it.wikipedia.org/wiki?curid=4202443", "title": "Kebri Dahar", "text": ""}
{"id": "4202456", "revid": "110157", "url": "https://it.wikipedia.org/wiki?curid=4202456", "title": "NBA 2K13", "text": "NBA 2K13 \u00e8 un videogioco di basket NBA sviluppato da Visual Concepts, successore di \"NBA 2K12\" nella serie \"NBA 2K\", e che \u00e8 stato pubblicato da 2K Sports il 2 ottobre 2012 in America Settentrionale ed il 5 ottobre in Europa. Il gioco \u00e8 utilizzabile con Xbox 360, PlayStation Portable, PlayStation 3, Microsoft Windows, Wii U e Wii.\nKevin Durant degli Oklahoma City Thunder, Blake Griffin dei Los Angeles Clippers, e Derrick Rose dei Chicago Bulls saranno gli atleti in copertina."}
{"id": "4202458", "revid": "830939", "url": "https://it.wikipedia.org/wiki?curid=4202458", "title": "Abu al-Ghazi Bahadur", "text": "Fu khan del khanato di Khiva dal 1643 al 1663."}
{"id": "4202459", "revid": "1543377", "url": "https://it.wikipedia.org/wiki?curid=4202459", "title": "Colorado Ice", "text": "I Colorado sono una franchigia professionistica di football americano indoor con sede a Loveland, Colorado, che gioca nella Indoor Football League. Gli Ice disputano le loro gare casalinghe al Budweiser Events Center.\nStoria.\nI Colorado Ice furono fondati nel 2006 e disputarono le prime due stagioni della loro storia nella United Indoor Football, in seguito confluita nella nuova Indoor Football League nel 2009. Nel 2011 la squadra vinse per la prima volta la propria conference ma venne eliminata nel primo turno di playoff dai Tri-Cities Fever."}
{"id": "4202460", "revid": "205250", "url": "https://it.wikipedia.org/wiki?curid=4202460", "title": "Daniele Piccini", "text": " Docente universitario e critico letterario, \u00e8 autore di varie raccolte di versi.\nBiografia.\nDaniele Piccini vive dividendosi tra Sansepolcro, Milano e Napoli.\nDopo aver collaborato con l'Universit\u00e0 Cattolica di Milano, dove ha anche conseguito la laurea in Lettere, dal 2011 \u00e8 professore associato presso la Seconda Universit\u00e0 di Napoli.\nDal 2007 \u00e8 presidente dell'Istituzione Culturale \u201cMuseo \u2013 Biblioteca \u2013 Archivi Storici della citt\u00e0 di Sansepolcro\u201d.\nIl 25 novembre 2008 ha ricevuto il Premio delle Pontificie Accademie, nel corso di una solenne seduta pubblica delle accademie pontificie presieduta dal cardinale Tarcisio Bertone, segretario di Stato vaticano.\nCollabora con Famiglia Cristiana.\nAttivit\u00e0 scientifica e bibliografia.\nCome critico letterario, ha concentrato la sua riflessione sulla poesia italiana contemporanea nell'antologia \"La poesia italiana dal 1960 ad oggi\" (Rizzoli, 2005).\nTra le sue pubblicazioni si ricordano inoltre la cura delle \"Rime\" di Sennucio del Bene (Antenore 2004) e delle \"Laudi del folle amore\" di Iacopone da Todi (Baldini e Castoldi 2006) nonch\u00e9 il volume \"Sinibaldo da Perugia: un poeta del Trecento e la sua opera\" (Deputazione di Storia Patria per l'Umbria 2008).\nProduzione poetica.\nCome poeta ha pubblicato le raccolte \"Terra dei voti\" (Crocetti, 2003), \"Canzoniere scritto solo per amore\" (Jaka Book, 2005) e \"Altra Stagione\" (Nino Aragno, 2006)."}
{"id": "4202461", "revid": "599013", "url": "https://it.wikipedia.org/wiki?curid=4202461", "title": "Violazione di legge", "text": "In diritto amministrativo la violazione di legge \u00e8 data dalla difformit\u00e0 dell'atto amministrativo rispetto alle norme di legge ed \u00e8 uno dei motivi per cui si pu\u00f2 ottenere dalla giustizia amministrativa l'annullabilit\u00e0 dell'atto stesso.\nDiritto italiano.\nL'articolo 21 octies della legge 7 agosto 1990 n. 241, al secondo comma, introduce due importanti eccezioni rispetto alla violazione di legge:\nLa violazione di legge deve considerarsi una figura residuale in quanto comprende tutte quelle specie di vizi che non rientrano nelle altre due categorie (eccesso di potere, incompetenza). Essa si sostanzia in un contrasto tra l'atto e l'ordinamento giuridico indipendentemente dalla posizione psicologica (dolosa o colposa) del soggetto agente e si concreta in ogni difformit\u00e0 dal modello legale diversa dall incompetenza e dall'eccesso di potere. Il contrasto deve sussistere nei confronti di una legge e consiste:\nI casi di violazione di legge possono cos\u00ec raggrupparsi:\nStoria.\nLa legge 20 marzo 1865, n. 2248, all'allegato E, attribuiva al giudice ordinario il potere di conoscere dei invalidit\u00e0 dell'atto amministrativo.\nQuesta legge, per\u00f2 considerava come vizi solo l\u2019incompetenza e la violazione di legge, la legge 3761 del 1877 ha introdotto anche l'eccesso di potere, costituendo cos\u00ec i tre motivi di annullabilit\u00e0 dell'atto amministrativo anche quando la materia \u00e8 entrata nelle competenze della Giustizia amministrativa"}
{"id": "4202463", "revid": "830939", "url": "https://it.wikipedia.org/wiki?curid=4202463", "title": "Abu Hamid al-Gharnati", "text": "A lui si deve una descrizione di Roma fortemente filtrata dal punto di vista islamico."}
{"id": "4202466", "revid": "1543377", "url": "https://it.wikipedia.org/wiki?curid=4202466", "title": "Pista ciclabile di Castel Goffredo", "text": "La pista ciclabile di Castel Goffredo \u00e8 un percorso ciclopedonale circolare della provincia di Mantova che si snoda esternamente all'abitato di Castel Goffredo e all'interno del centro cittadino.\nDescrizione.\nLa pista, che si snoda attorno alla citt\u00e0, percorre alcune zone particolarmente suggestive dal punto di vista ambientale, come il tratto che, iniziando da via Monteverdi, costeggia per un tratto il torrente Tartaro.\nAltri percorsi cicloturistici.\nA Castel Goffredo \u00e8 possibile effettuare anche alcuni percorsi cicloturistici su strade comunali nella campagna circostante, a contatto con la natura:"}
{"id": "4202472", "revid": "830939", "url": "https://it.wikipedia.org/wiki?curid=4202472", "title": "Abu Ali Hasan al-Marrakushi", "text": "Biografia.\nForn\u00ec una delle prime articolatissime descrizioni dell'astrolabio lineare arabo."}
{"id": "4202480", "revid": "729019", "url": "https://it.wikipedia.org/wiki?curid=4202480", "title": "Kalev (azienda)", "text": "La societ\u00e0 per azioni AS Kalev (dal 2006 Kalev Chocolate Factory AS) \u00e8 il pi\u00f9 grande produttore estone di prodotti dolciari.\nOrigini.\nAlle origini della Kalev si annovera il negozio di pasticceria che fu fondato nel centro di Tallinn nell'agosto 1806, dal pasticciere svizzero Lorenz Caviezel.\nNel 1864, dopo che l'attivit\u00e0 era cambiata di mano innumerevoli volte, divenne proprietario della societ\u00e0 l'estone di origini tedesche Georg Stude Johann Narva. Narva invest\u00ec molto nella societ\u00e0 e compr\u00f2 la casa adiacente al negozio per ampliare il laboratorio. Ancora oggi l'edificio ospita un caff\u00e8 pasticceria, il \"Caf\u00e9 Maiasmokk\".\nLe tipiche figure di marzapane e gli altri prodotti di cioccolato artigianali ben presto divennero note anche oltre i confini dell'Estonia. Ai primi del 1900 anche lo zar russo apparteneva ai clienti abituali.\nPoco dopo aver ottenuto l'indipendenza del paese nel 1921, i fratelli Karl e Kolla Wellner fondarono nel centro storico di Tallinn l'azienda dolciaria \"Kawe\". Ben presto la Kawe divenne la pi\u00f9 grande produttrice di cioccolato in Estonia. Nel periodo tra le due guerre mondiali la Kawe esport\u00f2 gran parte della sua produzione nel Regno Unito e in Francia, ma anche negli Stati Uniti, in Nord Africa, in India e in Cina.\nInoltre, sempre nel periodo precedente la seconda guerra mondiale, nacquero altre tre grandi aziende dolciarie estoni, la \"Ginovker\", fondata nel 1906, la \"Brandmann\", fondata nel 1901 e la \"Klausson\", fondata nel 1920 nonch\u00e9 numerosi piccoli laboratori tra cui la \"Riola\", la \"Endla\" e la \"Eelis\" conosciuta anche come \"Efekt\".\nDurante l'occupazione sovietica.\nCon l'occupazione sovietica dell'Estonia nel 1940, tutte le imprese furono nazionalizzate.\nIl 1\u00ba aprile 1948 con la fusione della Kawe con il laboratorio del Caf\u00e9 Maiasmokk e con tutte le altre fabbriche di cioccolato esistenti nacque la societ\u00e0 \"Kalev\".\nIl precedente nome Kawe fu respinto per motivi ideologici, perch\u00e9 ricordava l'azienda originale e cos\u00ec fu scelto il nome Kalev, il mitico re dell'Estonia prima della cristianizzazione del paese.\nDurante l'epoca socialista la Kalev fu considerata una societ\u00e0 modello con elevati standard qualitativi.\nNel 1957 fu fondata la \"Uus Kalev\" (\"Nuova Kalev\") nei pressi di Tallinn con un moderno stabilimento produttivo.\nNel 1962 la Kalev e la Uus Kalev si fusero.\nPer decenni l'azienda ha rifornito l'Estonia e l'intera Unione Sovietica con dolciumi di ogni tipo riuscendo anche a farsi conoscere all'estero.\nLa Kalev oggi.\nDopo l'indipendenza estone e il ritorno all'economia di mercato nel 1991 si procedette alla privatizzazione della Kalev tra il 1995 al 1996, con la quotazione della AS Kalev alla Borsa di Tallinn.\nDa allora il capitale si trova in gran parte in mani estoni.\nNel 2000 \u00e8 stato inaugurato il \"Kalev Chocolate Museum\".\nDal 2003 la fabbrica di cioccolato Kalev si trova alla periferia di Tallinn in un nuovo, moderno complesso nella cittadina di Rae (Contea di Harju).\nOggi la AS Kalev \u00e8 la pi\u00f9 grande azienda dolciaria in Estonia, che gestisce anche dodici tra caff\u00e8 e pasticcerie.\nInoltre, con il nome di Kalev AS Vilma produce anche prodotti da forno.\nI mercati principali sono, oltre alla Scandinavia, i Paesi Baltici e la Russia.\nLa societ\u00e0 impiega attualmente circa 770 dipendenti.\nDal 2004, la societ\u00e0 \u00e8 sponsor della squadra estone Kalev Chocolate Team di ciclismo."}
{"id": "4202482", "revid": "33689", "url": "https://it.wikipedia.org/wiki?curid=4202482", "title": "Progettazione Universale (nelle ICT)", "text": ""}
{"id": "4202484", "revid": "287204", "url": "https://it.wikipedia.org/wiki?curid=4202484", "title": "Abu Hayyan al-Tawhidi", "text": "Nato in Iraq (Baghd\u0101d, W\u0101si\u1e6d), oppure in F\u0101rs (Sh\u012br\u0101z) o in Khor\u0101s\u0101n (N\u012bsh\u0101p\u016br), ricevette un'accurata preparazione culturale e giuridica, aderendo in materia di \"fiqh\" al \"madhhab\" sciafeita.\nSi dice che, a causa di certe sue opinioni \"ereticheggianti\", sia stato avversato dal vizir al-Mu\u1e25allab\u012b (m. 963).\nDi carattere aspro. dovette varie volte affrontare le negative conseguenze dei suoi atteggiamenti.\nGrande ammiratore di al-J\u0101\u1e25i\u1e93, tra il 961 e il 975 concluse la sua antologia di \"adab\" in 10 volumi, chiamata \"Ba\u1e63\u0101\u02beir al-qudam\u0101\u02be\", ovvero \"al-Ba\u1e63\u0101\u02beir wa l-Dhakh\u0101\u02beir\".\nSotto il patronato del suo protettore, Ibn Sa\u02bfd\u0101n, ben addentro alla corte buwaihide, scrisse numerosi altri lavori, alcuni dei quali di letteratura cortese, di filologia e di filosofico, come l\"'al-Muqabas\u0101t\", scritto tuttavia quando - caduto in disgrazia e giustiziato il suo patrono - visse in stato di sostanziale povert\u00e0."}
{"id": "4202491", "revid": "33689", "url": "https://it.wikipedia.org/wiki?curid=4202491", "title": "Port Salut (formaggio)", "text": ""}
{"id": "4202492", "revid": "287204", "url": "https://it.wikipedia.org/wiki?curid=4202492", "title": "Guildford Kings", "text": "La Guildford Kings \u00e8 stata una societ\u00e0 di pallacanestro della citt\u00e0 di Guildford, militante sia nella British Basketball League che nella National Basketball League.\nStoria.\nI Guildford Kings erano una franchigia del basket britannico, una delle pi\u00f9 vincenti del British Basketball League (BBL) durante i primi anni '90. Cessarono l'attivit\u00e0 sportiva e societaria verso la fine della stagione 1993-94.\nLe origini della franchigia risalgono alla nascita della squadra del \"London YMCA Metros\" che \u00e8 entrato nella National Basketball League nel 1973. La squadra partecip\u00f2 a diverse stagioni dell'allora massima lega inglese per tutti gli anni '70 quando il proprietario \"Malcolm Chamberlain\" decide di trasferire la squadra a Kingston e rinominarla \"Kingston Kings\". Con questa denominazione partecip\u00f2 al primo campionato della BBL-Carlsberg, finendo al secondo nella stagione inaugurale 1987-88.\nNel 1988 la franchigia venne acquistata dalla squadra scozzese dei del presidente \"David Murray\", e venne rinominata \"Glasgow Rangers\" vincendo il campionato nel 1988-89; il periodo scozzese si concluse quell'anno e la societ\u00e0 si trasfer\u00ec nuovamente a Kingston, dove il franchigia riusc\u00ec dal 1989 al 1992 a vincere altri tre titoli nazionali consecutivi.\nNel 1992 la squadra si spost\u00f2 nuovamente, questa volta a Guildford, per diventare Guildford Kings. I Kings gareggiarono per altri due anni nella Lega di pallacanestro britannica fino al 1994, quando la franchigia a causa di difficolt\u00e0 finanziarie dovette interrompere le attivit\u00e0.\nIl basket professionale tornat\u00f2 a Guildford nel 2005 con la creazione di Guildford Heat, nel 2012 rinominati Surrey Heat."}
{"id": "4202493", "revid": "1855146", "url": "https://it.wikipedia.org/wiki?curid=4202493", "title": "Diribitorium di Agrippa", "text": "Il diribitorium di Agrippa era un edificio sito a Roma nel Campo Marzio destinato allo scrutinio dei voti.\nLa costruzione dell'edificio ebbe inizio con Agrippa nel 25 a.C. e si concluse con Augusto nel 7 a.C. \nL'ubicazione esatta non \u00e8 nota, ma probabilmente si trovava presso i Saepta Iulia lungo il portico meridionale. Consisteva in una grande aula a pianta rettangolare allungata, pavimentata in lastre di travertino, articolata internamente con nicchie e colonne. Il grande tetto ad un'unica falda era considerato una meraviglia dell'edilizia romana e, fino al secondo secolo d.C., fu la pi\u00f9 grande copertura dell'impero Romano. Una grande trave in legno lunga 100 piedi e alta un piede e mezzo, inizialmente destinata a quest'edificio ma non utilizzata, fu esposta nei Saepta Julia alla curiosit\u00e0 dei cittadini romani.\nCaligola lo utilizz\u00f2 come teatro estivo mentre Claudio se ne serv\u00ec come base per organizzare i soccorsi per un vasto incendio scoppiato nell'area.\nFu distrutto nel grande incendio di Roma nell'80 d.C. e non fu pi\u00f9 restaurato, forse per la perdita delle sue funzioni o per la difficolt\u00e0 a reperire travi della lunghezza adatte."}
{"id": "4202502", "revid": "647919", "url": "https://it.wikipedia.org/wiki?curid=4202502", "title": "Samsung Galaxy Tab2", "text": ""}
{"id": "4202506", "revid": "247222", "url": "https://it.wikipedia.org/wiki?curid=4202506", "title": "Bella e strega", "text": "Bella e strega \u00e8 il sedicesimo album di Drupi, pubblicato nel 1997.\nIl disco \u00e8 il primo pubblicato con la Proxima Centauri, etichetta discografica fondata dal cantante, e vede ancora la collaborazione con Larry Dunn il quale, oltre a produrlo, scrive due dei brani presenti nell'album."}
{"id": "4202508", "revid": "685038", "url": "https://it.wikipedia.org/wiki?curid=4202508", "title": "Samsung Galaxy Tab 10.1 2", "text": ""}
{"id": "4202521", "revid": "123343017", "url": "https://it.wikipedia.org/wiki?curid=4202521", "title": "Minchia di re", "text": "Minchia di re \u00e8 un romanzo scritto da Giacomo Pilati, pubblicato nel 2004 ed edito da Mursia. Nel 2009 ha ispirato il film \"Viola di mare\", presentato al Festival Internazionale del Film di Roma ed il successivo spettacolo teatrale nel 2011 scritto e interpretato da Isabella Carloni chiamato anch'esso \"Viola di mare\".\nIl titolo del romanzo si rif\u00e0 alla donzella di mare (o viola di mare), un pesce ermafrodito, che nasce femmina e crescendo diventa maschio. Quando passa alla fase maschile, in molte parti della Sicilia viene chiamato pisci re o appunto minchia di re.\nIl libro \u00e8 stato pubblicato nel 2012 in Russia dall'editore Ripol Classic."}
{"id": "4202524", "revid": "336956", "url": "https://it.wikipedia.org/wiki?curid=4202524", "title": "Carro armato per la fanteria", "text": ""}
{"id": "4202526", "revid": "767487", "url": "https://it.wikipedia.org/wiki?curid=4202526", "title": "Avoca (Iowa)", "text": "Avoca \u00e8 una citt\u00e0 degli Stati Uniti, situata nella Contea di Pottawattamie, nello Stato dell'Iowa.\nGeografia fisica.\nAvoca \u00e8 situata a . La citt\u00e0 ha una superficie di 5.52 km\u00b2 interamente coperti da terra. Avoca \u00e8 situata a 364 m s.l.m.\nSociet\u00e0.\nEvoluzione demografica.\nAl censimento del 2010, Avoca contava 1.506 abitanti e 439 famiglie. La densit\u00e0 di popolazione era di 272,83 abitanti per chilometro quadrato. Le unit\u00e0 abitative erano 711 con una media di 128,80 per chilometro quadrato. La composizione razziale contava il 98,8% di bianchi, lo 0,2% di afroamericani, lo 0,1% di nativi americani, lo 0,1% di asiatici e lo 0,1% di altre razze. Ispanici e latini costituivano il 1,9% della popolazione."}
{"id": "4202527", "revid": "113378631", "url": "https://it.wikipedia.org/wiki?curid=4202527", "title": "Ayrshire (Iowa)", "text": "Ayshire \u00e8 una citt\u00e0 degli Stati Uniti, situata nella Contea di Palo Alto, nello Stato dell'Iowa.\nGeografia fisica.\nAyrshire \u00e8 situata a . La citt\u00e0 ha una superficie di interamente coperti da terra. Ayrshire \u00e8 situata a \nSociet\u00e0.\nEvoluzione demografica.\nAl censimento del 2010, Ayrshire contava 143 abitanti e 34 famiglie. La densit\u00e0 di popolazione era di 264,81 abitanti per chilometro quadrato. Le unit\u00e0 abitative erano 95 con una media di 17,21 per chilometro quadrato. La composizione razziale contava il 100% di bianchi."}
{"id": "4202533", "revid": "106908", "url": "https://it.wikipedia.org/wiki?curid=4202533", "title": "Aeroporto di Bari - Palese", "text": ""}
{"id": "4202544", "revid": "106908", "url": "https://it.wikipedia.org/wiki?curid=4202544", "title": "Aeroporto di Lecce - Galatina", "text": ""}
{"id": "4202549", "revid": "767487", "url": "https://it.wikipedia.org/wiki?curid=4202549", "title": "Tenebrescenza", "text": "La tenebrescenza \u00e8 un effetto ottico presentato da alcuni minerali che si manifesta con un cambiamento del colore quando sono esposti alla luce solare dopo essere rimasti al buio per un certo tempo. Il fenomeno si manifesta anche con l'esposizione alla radiazione ultravioletta. Il cambiamento di colore \u00e8 reversibile dal momento che il minerale ritorna al colore originario tenendolo al buio per ore o giorni ed \u00e8 ripetibile senza fine con una nuova esposizione alla luce. L'effetto \u00e8 analogo all'effetto fotocromatico delle lenti di alcuni tipidi occhiali e quindi \u00e8 chiamato anche fotocromismo reversibile.\nLa tenebrescenza fu notata per la prima volta su una variet\u00e0 di sodalite di colore rosa intenso scoperta nel 1896 in Groenlandia da L.C. Boergstroem che diventava incolore quando esposta alla luce. Questa variet\u00e0 \u00e8 stata denominata hackmanite.\nNell'hackmanite il colore originario pu\u00f2 essere ripristinati in due modi, il primo consiste semplicemente nel lasciare il campione al buio per un tempo variabile da qualche ora ad alcune settimane, il secondo prevede di esporre il campione a raggi ultravioletti. La radiazione ultravioletta ad onda corta \u00e8 la pi\u00f9 efficace ma comunque la velocit\u00e0 di ritorno al colore originario varia a seconda del campione. Per alcuni campioni, per ottenere una leggera tonalit\u00e0 rosa, \u00e8 necessaria una lunga esposizione alla luce ultravioletta, in altri l'esposizione a raggi ultravioletti ad onda corta produce istantaneamente una colorazione rosa. Vi sono altri campioni nei quali un'ulteriore esposizione alla radiazione ultravioletta da pochi minuti a qualche ora causa una colorazione da rosa intenso a rosso lampone con una leggera tonalit\u00e0 di blu.\nLa tenebrescenza \u00e8 cancellata definitivamente dal riscaldamento del campione.\nMinerali tenebrescenti.\nI minerali che presentano tenebrescenza sono pochi, oltre all'hackmanite vi sono i seguenti:\nCausa della tenebrescenza.\nLe ricerche indicano che la variazione di colore \u00e8 probabilmente legata al centro di colore, nell'hackmanite probabilmente mancano nel reticolo alcuni anioni di cloro pertanto alcuni elettroni nelle vicinanze possono rimanere intrappolati nelle lacune. Questi elettroni intrappolati sono alla base dei centri di colore. Nell'hackmanite il centro di colore assorbe la luce verde, gialla ed arancio ed una certa quantit\u00e0 di blu. L'hackmanite assorbe l'energia dalla radiazione ultravioletta e quindi gli elettroni assumono un livello energetico pi\u00f9 elevato e questo causa la variazione di colore. La luce bianca fornisce energia agli elettroni che, anche se minore di quella della luce ultravioletta, \u00e8 sufficiente per liberare gli elettroni pertanto il campione diventa nuovamente incolore."}
{"id": "4202557", "revid": "298229", "url": "https://it.wikipedia.org/wiki?curid=4202557", "title": "Progressione del record mondiale della staffetta 4\u00d7400 metri femminile", "text": "La voce seguente illustra la progressione del record mondiale della staffetta 4\u00d7400 metri femminile di atletica leggera.\nIl primo record mondiale femminile venne riconosciuto dalla federazione internazionale di atletica leggera nel 1969, mentre il primo record mondiale indoor risale al 1981. Dal 1975 la federazione internazionale ha accettato anche il cronometraggio elettronico per i record nelle distanze fino ai 400 metri e dal 1977 ha richiesto, per l'omologazione dei record, unicamente il cronometraggio elettronico al centesimo di secondo. Ad oggi, la World Athletics ha ratificato ufficialmente 15 record mondiali assoluti e 7 record mondiali indoor di specialit\u00e0."}
{"id": "4202561", "revid": "729019", "url": "https://it.wikipedia.org/wiki?curid=4202561", "title": "Okinoerabujima", "text": ", nella locale lingua Amami: \"Yyerabu\", \u00e8 un'isola del Giappone meridionale facente parte delle isole Amami, situate nella zona centro-settentrionale del grande arcipelago delle Ry\u016bky\u016b. Come tutte le Amami, l'amministrazione ricade sotto la giurisdizione della Prefettura di Kagoshima, il cui capoluogo Kagoshima si trova nella grande isola di Ky\u016bsh\u016b.\nIl territorio di Okinoerabujima \u00e8 suddiviso nelle cittadine di Wadomari e China, che assieme ad altre municipalit\u00e0 delle isole Amami formano il Distretto di \u014cshima.\nL'aeroporto di Okinoerabu si trova a Wadomari e collega l'isola con Kagoshima, Naha (isola di Okinawa) e altre localit\u00e0 delle Amami."}
{"id": "4202564", "revid": "108637328", "url": "https://it.wikipedia.org/wiki?curid=4202564", "title": "Haworth (Regno Unito)", "text": "Haworth (6.000 ab. ca.) \u00e8 un villaggio della contea inglese del West Yorkshire, nella regione di Yorkshire e Humber (Inghilterra nord-orientale), situato ai piedi dei Monti Pennini e facente parte - dal punto di vista amministrativo - della parrocchia civile di Haworth, Cross Roads and Stanbury e del distretto della City of Bradford.\nIl villaggio \u00e8 famoso soprattutto come il luogo dove vissero le sorelle Bront\u00eb, tanto che la zona in cui si trova ha preso il nome di Bront\u00eb Country e che molti dei principali luoghi d'interesse, situati anche nei dintorni, prendono il nome da quello delle tre scrittrici.\nGeografia fisica.\nCollocazione.\nHaworth si trova al confine con la contea del Lancashire, nelle immediate vicinanze di Halifax, Bradford e Leeds e a nord di Hebden Bridge.\nSociet\u00e0.\nEvoluzione demografica.\nAl censimento del 2001, Haworth contava una popolazione pari a 6.078 abitanti.\nStoria.\nHaworth si svilupp\u00f2 a partire dal 1840 grazie all'industria tessile e manifatturiera.\nArchitettura.\nIl villaggio presenta strade in acciottolato ed ha in gran parte conservato l'aspetto che aveva nel XIX secolo.\nLungo la via principale, la \"Main Street\", si trovano caff\u00e8, pub, sale da t\u00e8, ecc.\nEdifici e luoghi d'interesse.\nChiesa parrocchiale.\nLa \"Haworth Parish Church\", risale alla fine del XIX secolo e fu realizzata al posto della vecchia chiesa parrocchiale, demolita nel 1879.\nBront\u00eb Parsonage Museum.\nIl \"Bront\u00eb Parsonage Museum\" \u00e8 un museo dedicato alle scrittrici Anne, Charlotte ed Emily Bront\u00eb, che \u00e8 stato allestito nella casa georgiana, risalente al 1778-1779, in cui le tre sorelle vissero a partire dal 1820 insieme al padre, nonch\u00e9 reverendo Patrick e al fratello Branwell e in cui composero i loro romanzi pi\u00f9 celebri. Nelle stanze, rimaste com'erano all'epoca, sono esposti manoscritti, lettere e oggetti vari appartenuti alle scrittrici, vi si trova inoltre una piccola statua e una breve biografia di Charlotte Bront\u00eb redatta dalla sua amica Elizabeth Gaskell.\nTop Withens.\nNei dintorni di Haworth si trova Top Withens o Top Withins, una fattoria (ora in rovina), che si suppone abbia ispirato la descrizione della casa di Heathcliff fatta da Emily Bront\u00eb nel suo romanzo \"Cime tempestose\" (\"Wuthering Heights\")."}
{"id": "4202565", "revid": "124123", "url": "https://it.wikipedia.org/wiki?curid=4202565", "title": "Roberto Barni", "text": "Opere.\nLe sue opere sono collocate presso il Giardino di Daniel Spoerri a Seggiano, nel complesso del Cavallaccio RC10 a Firenze, in Piazzetta dell'Ortaggio a Pistoia, a Villa Celle presso Pistoia, e a Groningen, nei Paesi Bassi.\n\u00c8 stato annoverato tra gli esponenti del movimento pittura colta teorizzato dal critico Italo Mussa negli anni ottanta. \nNel 1992-93 partecip\u00f2 alla mostra \"The artist and the book in the twentieth century in Italy\" al Museum of modern art di New York, insieme ad artisti quali Giacomo Balla, Umberto Boccioni, Carlo Carr\u00e0, Giorgio de Chirico, Renato Guttuso, Filippo Tommaso Marinetti, Amedeo Modigliani, Emilio Vedova ed altri.\nAl 2000 risale la collettiva \"Fermentazioni\" con Antonino Bove, Giuseppe Chiari, Omar Galliani e Marco Nereo Rotelli a cura di Giandomenico Semeraro presso il Palazzo Ducale di Lucca. In occasione \u00e8 stato pubblicato un catalogo con testo critico di Giancarlo Politi.\nNel 2008 partecip\u00f2 alla mostra \"Estetika. Forma &amp; segno. Da Renoir a de Chirico\" ad Arona, dove erano presenti opere, fra gli altri, di Georges Braque, Mark Chagall, Carlo Carr\u00e0, Salvador Dal\u00ed, Giorgio de Chirico, Max Ernst, Joan Mir\u00f3, Pablo Picasso, Arnaldo Pomodoro, Pierre-Auguste Renoir, Henri de Toulouse-Lautrec e Andy Warhol.\nNel 2015 partecipazione al piccolo formato promosso dal Archivio Carlo Palli con catalogo curato da Laura Monaldi edito da Polistampa dal titolo \"Vitamine\" Tavolette energetiche con mostre dal medesimo titolo al Museo Novecento, Gamc Viareggio, Centro per l'arte contemporanea Luigi Pecci e nel 2016 Villa Caruso a lastraSigna, Bosco dei poeti Dolc\u00e8, Spazio d'arte Alberto Moretti/ schema Polis. "}
{"id": "4202567", "revid": "716642", "url": "https://it.wikipedia.org/wiki?curid=4202567", "title": "Football Club Vittoria 2002-2003", "text": "Questa voce raccoglie le informazioni riguardanti il Football Club Vittoria nelle competizioni ufficiali della stagione 2002-2003\nStagione.\nIn questa stagione, la societ\u00e0 mut\u00f2 la propria denominazione da \"Associazione Sportiva Vittoria\" a \"Football Club Vittoria\". Dopo aver concluso al quarto posto il girone I della Serie D, i biancorossi ottennero il ripescaggio in Serie C2 dopo la vittoria in un triangolare play-off, arrivata contro Vigor Lamezia e Siracusa grazie alla miglior differenza reti; la squadra siciliana ritorn\u00f2 cos\u00ec nel calcio professionistico a oltre vent'anni dall'ultima apparizione."}
{"id": "4202571", "revid": "287204", "url": "https://it.wikipedia.org/wiki?curid=4202571", "title": "Barresi", "text": ""}
{"id": "4202572", "revid": "287204", "url": "https://it.wikipedia.org/wiki?curid=4202572", "title": "Cattedrale di Avignone", "text": "La cattedrale di Notre-Dame des Doms \u00e8 il principale luogo di culto cattolico della citt\u00e0 francese di Avignone, nel dipartimento di Vaucluse, in Provenza-Alpi-Costa Azzurra, e sede vescovile dell'omonima arcidiocesi.\nSituata di fianco al Palazzo dei Papi, sulla parte nord della citt\u00e0 \"intramuros\" (cio\u00e8 all'interno della cinta dei bastioni), dal 1840 \u00e8 monumento storico di Francia e, dal 1995, patrimonio mondiale dell'umanit\u00e0.\nNel 1854 \u00e8 stata insignita del titolo di Basilica minore.\nLa sua posizione su una sporgenza rocciosa elevata, la sua cuspide imponente sormontata da una statua della Vergine e la sua vicinanza al palazzo dei Papi le permettono di dominare la valle ed essere vista da molto lontano. Uno dei punti migliori per vederla, ed il fatto non \u00e8 casuale, si trova sulla sponda opposta del Rodano, dal monte Adaon, promontorio sul quale \u00e8 stato costruito il \"fort Saint-Andr\u00e9\" di Villeneuve-l\u00e8s-Avignon. Essa \u00e8 anche visibile, come d'altro canto anche il palazzo, dalla sommit\u00e0 della Alpilles, pi\u00f9 o meno a una ventina di chilometri a sud.\nStoria.\nCostruita a partire dal 1150, su una protuberanza rocciosa, la cosiddetta \"rocher des Doms\", a strapiombo sulla riva sinistra del Rodano, fu ampliata una prima volta nel XIV secolo. Dopo la caduta del campanile (all'ora dei Vespri del 27 gennaio 1405), che trascin\u00f2 nella distruzione anche l'antico battistero dedicato a san Giovanni, fu dapprima trasformata in fortezza, quando i mercenari catalani al soldo del Rettore del Contado Venassino accusati di aver provocato il crollo sistemarono una piattaforma sulle rovine e vi installarono la loro artiglieria.\nLa chiesa fu poi completata con le cappelle laterali nel XVII secolo.\nNel 1336 il cardinale Jacopo Caetani degli Stefaneschi commission\u00f2 a Simone Martini gli affreschi del portico di \"Notre-Dame-des-Doms\". Simone venne ad Avignone con la consorte Giovanna ed il fratello Donato: gli affreschi furono terminati nel 1343, poco prima della morte del committente.\nDescrizione.\nEsterno.\nLa cattedrale di Notre-Dame des Doms non ha uno stile architettonico omogeneo, ma presenta caratteristiche appartenenti al romanico, al protogotico e al barocco.\nL'esterno \u00e8 caratterizzato dall'alta torre campanaria, che sostituisce un'eventuale facciata, della quale la cattedrale \u00e8 sprovvista. Il campanile, caratterizzato da paraste che si sviluppano per tutta la sua altezza, presenta, alla base, un particolare pronao ispirato all'architettura romana. Sulla parte anteriore, si apre un grande arco a tutto sesto chiuso da una cancellata in ferro battuto. Ai due angoli, vi sono due semicolonne corinzie che sorreggono un semplice cornicione sul quale poggia un frontone triangolare avente al centro un piccolo oculo strombato con una vetrata che raffigura la \"Vergine con il Bambino\". Nella parte superiore della torre, si aprono due ordini di monofore ogivali che mettono in comunicazione la cella campanaria con l'esterno. Il campanile \u00e8 privo di cuspide ed \u00e8 sormontato da una statua di piombo dorato raffigurante l\"Immacolata Concezione\" (1859).\nIl campanile della cattedrale \u00e8 dotato di un importante \"carillon\" di 35 campane. Quindici di esse possono suonare a distesa, il che le rende la suoneria pi\u00f9 corposa di Francia dopo quella della cattedrale di Notre-Dame de Verdun. Per contro, con un peso totale di 14 tonnellate, non pu\u00f2 essere annoverata fra le pi\u00f9 pesanti del Paese (La suoneria della cattedrale di Strasburgo ha un peso di 24 tonnellate, quella della cattedrale di Notre-Dame a Rouen ne pesa 20).\nIl bordone della cattedrale di Avignone, chiamato \"Maria de Domnis\", pesa 6300\u00a0kg ed \u00e8 stato colato dal fonditore avignonese Pierre Pierron.\nNon vi sono pi\u00f9, nel campanile di Notre-Dame des Doms, campane datate anteriormente alla rivoluzione francese, che le fece fondere per recuperarne il bronzo e farne cannoni, tanto pi\u00f9 che la citt\u00e0 di Avignone, citt\u00e0 dei papi, era un simbolo negativo per i rivoluzionari. Durante la restaurazione, nel 1825, sotto il vescovado di Monsignor Maurel de Mons, venne colato un bordone da M. Perre, fonditore ad Avignone.\nRottosi nel 1830, esso venne calato e rifuso con un'altra campana detta \"piccolo bordone\" da M. Perre e Pierron nel 1848, come un'altra campana aggiunta nel 1853. Queste due ultime, mal accordate con il bordone, furono vendute ed installate nel campanile della Basilica di San Pietro ad Avignone, ove si trovano ancor oggi.\nTra il 1854 ed il 1855 furono aggiunte 8 campane supplementari al bordone, nuovamente rifuso, per dotare la chiesa metropolitana di un \"carillon\" ben accordato. Il \"carillon\" progettato inizialmente non fu mai realizzato e queste nuove 9 campane ritmarono la vita religiosa della citt\u00e0 fino al 1980.\nIn quell'anno M. Jean Zeeh, elettromeccanico di Montigny-l\u00e8s-Metz, decise di aiutare il capitolo della cattedrale a completare il \"carillon\", al quale dovevano essere aggiunte 4 nuove campane, che furono benedette il 2 marzo 1980. Nel 1984, M. Zeeh offr\u00ec 8 nuove campane, giunte il 5 agosto 1984, benedette nel 1985 ed installate il 18 marzo dello stesso anno sulla torre campanaria.\nNel 1988 alcuni generosi donatori permisero di completare il \"carillon\". 14 nuove campane, benedette l'8 gennaio 1989, vennero ad aggiungersi alle 21 gi\u00e0 piazzate. Esse colmarono le lacune delle note mancanti ed aggiunsero una nuova gamma. Il nuovo \"carillon\" di 35 campane permette dunque un utilizzo su 3v ottave cromatiche.\nInterno.\nL'interno della cattedrale presenta una pianta con unica navata di quattro campate coperta con volta a botte ogivale lungo la quale si aprono otto cappelle laterali a pianta rettangolari, quattro per lato. Al di sopra delle cappelle, nella navata, vi \u00e8 una tribuna continua in stile barocco con balaustra in marmo.\nPrima delle campate e dopo l'ingresso, \u00e8 collocato un nartece, sulle cui pareti spiccano due statue raffiguranti la \"Maddalena\" e \"Santa Marta\" e un quadro raffigurante \"La presenza della Vergine.\"\nNelle cappelle laterali di sinistra, interessante la terza, della Resurrezione a pianta ottagonale, coperta da una cupola, e la quarta di Santo Spirito e di Santa N\u00e9via F\u00e9licit\u00e9.\nLa prima cappella a destra, d'Anglezy o di San Roch, contiene un altare primitivo (VI secolo). Dalle cappelle successive si accede sul fondo a due ulteriori cappelle ricche di opere d'arte.\nLa prima, chiamata Cappella dei Fiori, contiene quadri raffiguranti la \"Guarigione d'un posseduto\", il \"Riposo della Santa Famiglia\" e l\"'Adorazione dei Pastori\" (1851) opera del pittore Eug\u00e8ne D\u00e9v\u00e9ria, un leggio (XVII secolo), le sepolture del papa Benedetto XII, morto nel 1342, e dell'arcivescovo Domenico De Marini, morto nel 1669. La seconda, invece, dedicata al Santo Sacramento, contiene un Ecce Homo in pietra (1500 circa).\nL'abside, poligonale, illuminato da monofore a tutto sesto con ritratti dei papi, \u00e8 unito alla navata tramite una campata coperta con cupola, al disotto della quale si trova il presbiterio, rialzato di alcuni gradini rispetto al resto della chiesa. Quest'ultimo ospita, al centro, l'altare maggiore e, sulla sinistra, la pregevole cattedra episcopale (XII secolo) in marmo bianco, decorata sotto uno dei braccioli dal leone di San Marco, sotto l'altro del bue di San Luca e un ambone.\nA destra del coro in una grande sala si trova la tomba di papa Giovanni XXII (1345) e due statue della Vergine Maria: una statua di \"Notre Dame de tout Pouvoir\" e una di \"Notre Dame des Doms\" \nAffreschi macabri.\nNella cattedrale di Notre-Dame-des-Doms \u00e8 stato riportato a vista un affresco detto \"Incontro dei tre morti e dei tre vivi\", ove i personaggi rappresentati sono posti sotto arcate individuali. Questo affresco inquadra un'altra opera macabra, ove la Morte crivella di dardi persone ammassate alla sua destra ed alla sua sinistra. Lo studio paleografico dell'iscrizione posta sopra questo affresco, che fornisce il nome del benefattore, Pierre de Romans, ha permesso di datare l'insieme alla seconda met\u00e0 del XIII secolo, il che fa di questo insieme di affreschi macabri una delle opere pi\u00f9 antiche d'Europa..\nSinopie di Simone Martini.\nIl timpano della cattedrale ha conservato le tracce dell'opera di Simone Martini, due sinopie, passaggi preliminari al pigmento rosso nel lavoro di pittura ad affresco, una rappresentante il \"Cristo Redentore in Gloria circondato da angeli\" e l'altra la \"Vergine e il Bambino circondati da angeli\", che si trovavano sul timpano del portico (realizzati negli anni 1340), staccati e trasferiti su pannelli esposti nella sala del Concistoro del Palazzo dei Papi.\nOrgani a canne.\nSulla tribuna alla sinistra del presbiterio, si trova l'organo a canne dagli organari Piantanida e Mentasti. Lo strumento, a trasmissione integralmente meccanica, \u00e8 racchiuso all'interno di un'elaborata cassa lignea dorata decorata con intagli e sculture, caratterizzata da una \"tourrelle\" centrale, tipica della scuola organaria francese. La mostra \u00e8 interamente composta da canne di principale con bocche \"a scudo\". La consolle \u00e8 a finestra ed ha un'unica tastiera di 54 note ed una pedaliera a leggio di 17 note.\nA pavimento alla destra dell'altare maggiore, racchiuso entro un'elegante cassa lignea neoclassica, si trova un secondo organo a canne, costruito da Charles Mutin nel 1904. Lo strumento, a trasmissione meccanica, ha due tastiere di 56 note ciascuna e pedaliera di 30 note.\nRappresentazione di Notre-Dame des Doms nel corso dei tempi.\nIl \"Retablo del crocifisso\", di Antoine Rozen, dipinto nel 1520, \u00e8 considerato la seconda rappresentazione realista pi\u00f9 antica del Palazzo e di \"Notre-Dame des Doms\".\nIl disegno del Palazzo dei Papi nel 1617, opera del gesuita \u00c9tienne Martellange, fa apparire poca differenza a livello della Cattedrale.\nTra le rappresentazioni pi\u00f9 recenti, in stili artistici diversi, molti pittori hanno dipinto l'insieme Rodano \u2013 ponte di Avignone \u2013 Palazzo dei Papi / Cattedrale di \"Notre-Dame des Doms\" - rocher des Doms, ponendo di volta in volta di fronte o l'uno o l'altro. Quando James Carroll Beckwith dipinge \"Le palais des papes et le pont d'Avignon\", \"Notre-Dame des Doms\" \u00e8 trattato come il Palazzo che non \u00e8 presente che nel cono superiore destro su meno di 1/6 del dipinto mentre il Rodano ne occupa la met\u00e0.\nPaul Signac, con il suo dipinto \"Le Palais des papes\", rappresenta una veduta orientata allo stesso modo, ma anche se la proporzione accordata al Ponte di Avignone (a sinistra nel dipinto) rimane la stessa, l'angolo prescelto mette nuovamente al centro il Palazzo, rendendolo molto pi\u00f9 importante e pressoch\u00e9 cancellando di fatto il \"rocher de doms\". Le proporzioni scelte dall'autore paiono esagerate al fine di dargli un'importanza maggiore. \"Notre-Dame des Doms\" \u00e8 ben distinta, creando cos\u00ec un effetto di valorizzazione delle due entit\u00e0 architettoniche. Con diverso orientamento, verosimilmente dall'isola della Barthelasse o da Villeneuve-l\u00e8s-Avignon, Adrian Stokes per il suo \"Le palais des papes d'Avignon\" cancella il Palazzo ed il ponte sulla met\u00e0 destra del dipinto per far riuscire la collina del \"rocher de doms\" e vi aggiunge pure la vegetazione, cosicch\u00e9 \"Notre-Dame des Doms\" perde molto della sua visibilit\u00e0.\nStudi di Viollet-le-Duc sul Palazzo e sulla Cattedrale.\nA, Chiesa di Notre-Dame des Doms, riproposta nella forma primitiva e prima dell'aggiunta delle cappelle.B &amp; H, tours.b, corpi di alloggiamento con in basso la sala delle feste.C, coro del chiostro.D, coro d'onore.e, caditoie a difesa del fabbricato E.G, grande sala a piena volta, che serviva da cappella.I, scalone d'onore che d\u00e0 accesso alla cappella ed agli appartamenti dei corpi di alloggi ad occidente ed a levante.K, scala di servizio che fiancheggia le parti dell'ala occidentale e comunica con le difese superiori tramite la chiocciola L, che termina sulla posterla P, e mette l'ala occidentale in comunicazione con gli appartamenti E.F, le grandi cucine (primo piano)."}
{"id": "4202578", "revid": "336956", "url": "https://it.wikipedia.org/wiki?curid=4202578", "title": "Infantry tank", "text": ""}
{"id": "4202579", "revid": "110157", "url": "https://it.wikipedia.org/wiki?curid=4202579", "title": "Torneo di pallacanestro maschile NCAA Division I 2008", "text": "Il Torneo di pallacanestro maschile NCAA Division I 2008 si concluse con la vittoria, per il secondo anno consecutivo, di Kansas contro Memphis.\nMario Chalmers di Kansas fu nominato Most Outstanding Player."}
{"id": "4202582", "revid": "287204", "url": "https://it.wikipedia.org/wiki?curid=4202582", "title": "Barsanti", "text": ""}
{"id": "4202583", "revid": "486946", "url": "https://it.wikipedia.org/wiki?curid=4202583", "title": "La donna di Bath", "text": ""}
{"id": "4202594", "revid": "339392", "url": "https://it.wikipedia.org/wiki?curid=4202594", "title": "Aeroporto di Rimini - Miramare", "text": ""}
{"id": "4202596", "revid": "84184", "url": "https://it.wikipedia.org/wiki?curid=4202596", "title": "Beccari", "text": ""}
{"id": "4202608", "revid": "287204", "url": "https://it.wikipedia.org/wiki?curid=4202608", "title": "Belluschi", "text": ""}
{"id": "4202609", "revid": "736476", "url": "https://it.wikipedia.org/wiki?curid=4202609", "title": "Fiume Conwy", "text": ""}
{"id": "4202610", "revid": "112988589", "url": "https://it.wikipedia.org/wiki?curid=4202610", "title": "Il racconto del medico", "text": "Il racconto del medico (\"The Physician Tale\") \u00e8 la tredicesima novella dei \"Racconti di Canterbury\", scritti da Geoffrey Chaucer.\nSi tratta di un dramma domestico, che vede protagonista la relazione fra una figlia e suo padre; \u00e8 uno dei pi\u00f9 antichi poemi inglesi giunti a noi su tale tema. Il racconto deriva dalla \"Storia di Roma\" di Tito Livio ed \u00e8 ripreso nel \"Romanzo della Rosa\" e nella \"Confessione di un amante\" di John Gower.\nTrama.\nVirginius, un nobile romano, ha una bella figlia quattordicenne di nome Virginia. Un giorno, il giudice Appius la nota e decide di farla sua. Con l'aiuto di un complice, lo zotico Claudius, decreta in tribunale che Virginia \u00e8 una schiava fuggiasca e che suo padre la deve consegnare alla corte. Virginius annuncia allora a sua figlia che, per proteggere il suo onore, si vede costretto ad ucciderla. Lei accetta il suo destino ed il padre le taglia la testa, che porta poi in tribunale. Appius chiede allora che Virginius venga condannato per omicidio, ma il popolo si solleva contro l'ufficiale corrotto e lo depone. In cella, Appius si toglie la vita, mentre Claudius viene graziato da Virginius e mandato in esilio."}
{"id": "4202624", "revid": "154893", "url": "https://it.wikipedia.org/wiki?curid=4202624", "title": "Capitolo (sala)", "text": ""}
{"id": "4202625", "revid": "154893", "url": "https://it.wikipedia.org/wiki?curid=4202625", "title": "Capitolo (stanza)", "text": ""}
{"id": "4202630", "revid": "1494169", "url": "https://it.wikipedia.org/wiki?curid=4202630", "title": "Bertinelli", "text": ""}
{"id": "4202631", "revid": "106908", "url": "https://it.wikipedia.org/wiki?curid=4202631", "title": "Aeroporto di Trieste - Ronchi dei Legionari", "text": ""}
{"id": "4202633", "revid": "125032712", "url": "https://it.wikipedia.org/wiki?curid=4202633", "title": "Frecciarossa 1000", "text": "Frecciarossa 1000 \u00e8 il nome commerciale dell'elettrotreno per l'impiego nell'alta velocit\u00e0 ferroviaria facente parte del progetto V300 Zefiro. \u00c8 classificato come ETR1000.\nMentre il progetto \u00e8 di propriet\u00e0 Bombardier, l'assemblaggio \u00e8 a cura di AnsaldoBreda (dal 2015 Hitachi Rail Italy) ed Alstom Group. L'allestimento \u00e8 opera della carrozzeria italiana Bertone.\nCon i suoi 9,8 MW \u00e8 l'elettrotreno pi\u00f9 potente in circolazione in Italia ed \u00e8 stato progettato per raggiungere la velocit\u00e0 di , mentre quella massima per il servizio commerciale \u00e8 di ; sulle linee AV/AC italiane pu\u00f2 per\u00f2 circolare a un massimo di , in quanto per ora la rete ferroviaria non \u00e8 abilitata a velocit\u00e0 maggiori.\nStoria.\nNel 2010 Trenitalia indice una gara d'appalto per la realizzazione e fornitura di 50 unit\u00e0 di un nuovo modello di treno ad alta velocit\u00e0, il successore dell'ETR 500.\nIl consorzio AnsaldoBreda-Bombardier risulta vincitore con il modello V300 Zefiro a 30,8 milioni di euro a convoglio, superando la Alstom, che aveva chiuso la sua offerta a 35 milioni di euro a convoglio.\nUna riproduzione in scala reale di parte del primo elemento con cabina di guida \u00e8 stata presentata il 19 agosto 2012 a Rimini, mentre i primi due elementi del treno sono stati presentati al pubblico presso lo stabilimento di AnsaldoBreda a Pistoia il 26 marzo 2013. Una composizione ridotta di quattro casse \u00e8 stata poi trasferita presso lo stabilimento di Vado Ligure di Bombardier il 19 aprile 2013 per il prosieguo dei test. Il 5 settembre, con il primo treno nella composizione completa di 8 elementi, sono iniziate le prove dinamiche, con alcuni viaggi di prova tra lo stabilimento Bombardier di Vado Ligure e Savona Parco Doria, mentre il 13 settembre il treno \u00e8 stato trasferito a Velim (Repubblica Ceca) sul circuito di prova specializzato nei collaudi dei nuovi mezzi ferroviari per l'esecuzione dei test di marcia in diverse condizioni. Gi\u00e0 il 1\u00ba ottobre 2013 il treno ha superato la velocit\u00e0 di 200\u00a0km/h durante i test.\nIl primo Frecciarossa 1000 ad entrare in servizio \u00e8 stato battezzato con il nome di \"Pietro Mennea\" in onore dell'atleta italiano deceduto il 21 marzo 2013, campione olimpico e detentore del record mondiale sui 200 metri piani dal 1979 al 1996.\nIl mezzo, potenzialmente in grado di raggiungere la velocit\u00e0 di 400 km/h, ha superato per la prima volta i 300\u00a0km/h sulla linea AV Roma-Napoli, raggiungendo il 3 maggio 2014 i .\nIl 25 aprile 2015, in occasione del 70\u00ba anniversario della liberazione d'Italia, \u00e8 avvenuto il debutto del treno sulla tratta Milano-Roma, percorsa in 2 ore e 40 minuti con a bordo il Presidente della Repubblica Sergio Mattarella.\nI primi quattro convogli sono entrati in servizio il 14 giugno 2015, con l'orario ferroviario estivo ed in corrispondenza con l'Expo 2015.\nDall'ottobre 2015 gli esemplari contrassegnati dai numeri 03 e 04 sono stati impegnati in test dinamici sul binario dispari della linea AV Torino - Milano, tra le progressive chilometriche 32+836 ed 89+957, finalizzati a raggiungere la velocit\u00e0 di 400\u00a0km/h ed abilitare il Frecciarossa 1000 a servizi commerciali con velocit\u00e0 di punta di 360\u00a0km/h.\nIl 24 novembre 2015 l'esemplare 03 ha raggiunto la velocit\u00e0 di 385,5\u00a0km/h in corrispondenza del km 62+991 della tratta AV Torino - Milano, stabilendo il nuovo record italiano; tale prestazione avrebbe consentito di abilitare l'elettrotreno a servizi commerciali fino a velocit\u00e0 di 350\u00a0km/h. Il 27 novembre 2015 il treno ha superato il suo stesso primato raggiungendo i 389,5\u00a0km/h sul medesimo tratto, e il giorno 3 dicembre 2015 sono stati raggiunti i 390,7\u00a0km/h al km 55+240 della Torino-Milano. Nella notte tra il 25 e il 26 febbraio 2016 sono stati raggiunti i 393,8\u00a0km/h.\nSecondo Trenitalia, il Frecciarossa 1000 avrebbe dovuto ottenere l'omologazione per viaggiare a 350 km/h entro la fine del 2017, collegando Roma e Milano in 2 ore e 20 minuti, risultato conseguito il 17 dicembre dello stesso anno. Nonostante questo, il Ministero dei trasporti italiano non ha abilitato l'innalzamento della velocit\u00e0 commerciale a 350 km/h, in quanto \"non necessari alla rete nazionale\".\nIl 10 maggio 2019 viene ufficializzato l'acquisto di altri 23 esemplari da parte di Trenitalia, che saranno costruiti a cura di Hitachi Rail e Alstom.\nInoltre, sempre nell'anno 2019, \u00e8 stato ufficializzato l'acquisto di una fornitura di altri 14 ETR 1000 comprensivi di un contratto di manutenzione integrale per 10 anni.\nQuesti ulteriori convogli dovrebbero essere parte di due forniture diverse. La prima, da 23 convogli, sar\u00e0 destinata al mercato spagnolo, mentre la seconda sar\u00e0 probabilmente dedicata al servizio interno, per sostituire in parte i precedenti modelli ETR 500.\nIl 3 giugno 2019, durante la presentazione del nuovo orario estivo di Trenitalia a Milano Centrale, viene svelata la livrea commemorativa per i \"10 anni di Frecciarossa\" applicata sull'ETR n.28. Essa \u00e8 la protagonista di un cortometraggio sulla AV realizzato dal regista Ferzan \u00d6zpetek.\nIl 6 febbraio 2020 il convoglio numero 21 resta coinvolto nell'Incidente ferroviario di Livraga, deragliando a causa di uno scambio posizionato non correttamente presso il posto di movimento omonimo, lungo la linea ad alta velocit\u00e0 Milano-Bologna, causando la morte dei due macchinisti e il ferimento di 31 persone. Questo fu il primo incidente avvenuto su una linea AV/AC italiana.\nIl 10 agosto 2020, Hitachi Rail SpA e Bombardier Transportation annunciano in un comunicato congiunto la firma del contratto con Trenitalia per la fornitura di 23 unit\u00e0, destinati al nuovo operatore ferroviario Intermodalidad de Levante (ILSA), joint venture costituita da Trenitalia e Operador Ferroviario de Levante SL, che \u00e8 stata selezionata da ADIF come primo operatore privato ad avere accesso al mercato ferroviario spagnolo ed avvier\u00e0 entro il 2022 servizi ad alta velocit\u00e0 sulle linee Madrid-Barcellona, Madrid-Valencia/Alicante e Madrid-Siviglia/Malaga. Il contratto per la partnership Hitachi Rail e Bombardier ha un valore di circa 800 milioni di euro e prevede la distribuzione delle quote rispettivamente al 60% e 40%. I convogli verranno costruiti da Hitachi Rail Italy e Alstom, in quanto Bombardier Transportation ha recentemente ceduto integralmente il settore ferroviario ad Alstom.\nNel mese di novembre 2021, in Spagna, nella stazione di Atocha a Madrid, viene presentato il primo dei 23 convogli Frecciarossa 1000 che circoleranno sulle reti AV spagnole entro la fine del 2022 sotto il marchio Iryo, della societ\u00e0 ILSA controllata da Trenitalia e Air Nostrum. Iryo unir\u00e0 in una prima fase le citt\u00e0 di Madrid, Barcellona, Siviglia, Malaga, Cordoba, Valencia, Alicante e Saragozza, per poi estendersi ad altri collegamenti.\nDopo diversi anni di pubbliche avvisaglie in merito, nel dicembre 2021 Trenitalia avvia un collegamento tra Milano e Parigi attraverso Modane utilizzando alcuni convogli Frecciarossa 1000, in concorrenza con il servizio espletato da SNCF con i treni francesi TGV. I collegamenti Frecciarossa tra Italia e Francia, nella tratta tra Milano e Torino, possono viaggiare sulla linea ad alta velocit\u00e0, cosa che i TGV non possono fare in quanto non sono attrezzati per il segnalamento ERTMS, e ci\u00f2 consente una riduzione di circa mezz\u2019ora del tempo di percorrenza totale.\nCaratteristiche.\nIl singolo treno ha una lunghezza di 202 m ed una capienza massima di 457 posti a sedere (pi\u00f9 2 per le persone a ridotta mobilit\u00e0) in 8 carrozze. Il convoglio \u00e8 dotato di 4 pantografi ATR 95, che lo rendono in grado di funzionare con tutte le quattro tipologie di alimentazione elettrica presenti sulle reti ferroviarie europee: due sono per l'alimentazione in corrente alternata a 25kV~50Hz oppure 15kV~16 2/3 Hz, gli altri due per l'alimentazione in corrente continua a 3 kV o 1,5 kV.\nI carrelli sono in totale 16, di cui 8 motorizzati (il primo, terzo, sesto e ottavo elemento, per un totale di 4 carrozze con ambo i carrelli motorizzati e 4 rimorchiate). Ogni carrello \u00e8 dotato di due motori. Questo permette al treno di godere di una migliore aderenza e di accelerare da fermo a 300 chilometri orari in 4 minuti.\nGrazie all'uso di particolari leghe leggere per realizzare casse dei veicoli ed arredi, unitamente a nuovi carrelli, il treno riesce a controbilanciare le forze centrifughe con un migliore rapporto massa/potenza. L'innovativo design della testata riduce la resistenza aerodinamica, migliorando la sicurezza e il comfort degli occupanti del convoglio.\nIl singolo convoglio \u00e8 abbinabile ad un altro gemello (possibilit\u00e0 sfruttata a partire dal 2017 fino al 31 marzo 2019 e di nuovo dall'orario invernale di Trenitalia del dicembre 2021), raddoppiando cos\u00ec la capienza complessiva senza influenzare la velocit\u00e0 e i tempi di percorrenza. Scopo del treno per il committente era collegare Roma e Milano in 2 ore e 20 minuti, nonch\u00e9, data l'elevata interoperabilit\u00e0, acquisire nuove quote di mercato in Europa. Trenitalia, infatti, afferma che potr\u00e0 viaggiare, oltre che in Francia ed in Spagna dove \u00e8 gi\u00e0 stato introdotto, anche in Austria, Svizzera, Paesi Bassi e Belgio.\nPer quanto riguarda l'Italia, tuttavia, nel 2018 il Ministero delle infrastrutture e dei trasporti e l'ANSF hanno negato la possibilit\u00e0 di aumentare la velocit\u00e0 di esercizio dei treni oltre i 300 chilometri orari, essendosi riscontrati problemi di risucchio del pietrisco, su cui poggiano le traversine dei binari, contro il fondo delle carrozze: tali criticit\u00e0, sebbene risolte ai fini del traffico a 300 km/h (con la stesura di collanti), per velocit\u00e0 superiori - specialmente in concomitanza di incrocio tra due convogli - necessitano di soluzioni differenti, con ulteriori costi non proporzionati alle riduzioni dei tempi di percorrenza ottenibili.\nDal dicembre 2021 alcuni Frecciarossa 1000, quelli utilizzati per il nuovo collegamento internazionale Milano-Parigi da parte di Trenitalia France (nota fino all'ottobre 2021 come \"Thello\"), sono stati attrezzati per poter circolare sulle linee ferroviarie francesi, con l'aggiunta dei sistemi di sicurezza e segnalamento TVM (per le linee LGV), KVB (per le linee tradizionali) e RSO (Ripetizione Segnali Ottica) e con lo sfruttamento della predisposizione all'alimentazione elettrica a 1,5 kV in corrente continua.\nLivelli di servizio.\nLe carrozze dei Frecciarossa 1000 usate nei collegamenti nazionali sono assegnate a quattro diversi livelli di servizio:\nLa carrozza 3 \u00e8 parzialmente occupata dallo spazio ristorante, denominato \"Bistr\u00f2\" e privo di posti a sedere.\nTutti i posti a sedere sono dotati di prese elettriche e tavolini.\nSul treno \u00e8 presente la connessione WiFi.\nI Frecciarossa 1000 che arrivano in Francia offrono quattro livelli di servizio: Executive Comfort Class, Business Comfort Class, Standard Comfort Class, Sala Meeting.\nInoltre, i livelli di servizio Business e Standard hanno carrozze per tipologie diverse di viaggiatori: area Silenzio, per viaggiare senza rumori, e area Allegro per chi desidera approfittare del viaggio per scambiare chiacchiere liberamente con colleghi, amici o familiari.\nAmbiguit\u00e0 sulla classificazione.\nLa classificazione del treno rispetta la normativa europea a 12 cifre per l'attribuzione del NEV (Numero Europeo Veicolo),secondo le norme emanate da ANSFISA. In certi casi viene riportata in maniera errata come classificazione interna la dicitura ETR 400, seguendo la normativa che prescrive che la prima delle ultime 4 cifre, quella corrispondente alle migliaia, venga utilizzata, per i mezzi di trazione, seguendo la tabella riportata qui sotto:\nIn realt\u00e0 questa tipologia di classificazione non \u00e8 pi\u00f9 utilizzata pedissequamente, e infatti il treno viene indicato come ETR 1000 dai costruttori Hitachi Rail (prima AnsaldoBreda) e Bombardier, dalle Ferrovie dello Stato Italiane e dall'Autorit\u00e0 di regolazione dei trasporti, cos\u00ec come nei documenti ufficiali di Trenitalia e RFI. Il nome utilizzato da Trenitalia per i servizi commerciali AV \u00e8 invece \"Frecciarossa 1000\"."}
{"id": "4202634", "revid": "1543377", "url": "https://it.wikipedia.org/wiki?curid=4202634", "title": "Nebraska Danger", "text": "I Colorado sono una franchigia professionistica di football americano indoor con sede a Grand Island (Nebraska), che gioca nella Indoor Football League. I Danger disputano le loro gare casalinghe al Budweiser Events Center.\nStoria.\nI Nebraska Danger furono fondati nel 2010 e presero parte al loro primo campionato nella Indoor Football League nell'annata successiva, vincendo per\u00f2 solamente 3 partite a fronte di 11 sconfitte. Alla fine dell'anno i tifosi dei Danger furono eletti i migliori della lega. Nell'anno successivo il record miglior\u00f2 passando a 5 vittorie e 9 sconfitte, non qualificandosi tuttavia per i playoff. Nel 2013, i Danger furono nominati franchigia della IFL dell'anno. Il general manager Mike McCoy fu nominato dirigente dell'anno e il quarterback Jameel Sewell fu premiato come miglior giocatore dell'anno e come giocatore offensivo dell'anno."}
{"id": "4202637", "revid": "154893", "url": "https://it.wikipedia.org/wiki?curid=4202637", "title": "Giardino dei semplici (monastero)", "text": ""}
{"id": "4202641", "revid": "709565", "url": "https://it.wikipedia.org/wiki?curid=4202641", "title": "Episodi di Last Resort", "text": "La prima e unica stagione della serie televisiva Last Resort \u00e8 stata trasmessa negli Stati Uniti per la prima volta dall'emittente ABC dal 27 settembre 2012 al 24 gennaio 2013.\nIn Italia \u00e8 stata trasmessa in prima visione sul canale satellitare Fox dall'8 ottobre 2012 al 4 febbraio 2013.\n\"Il capitano\".\nTrama.\nIl capitano Marcus Chaplin, comandante del sottomarino \"USS Colorado\" classe Ohio, riceve l'ordine, trasmesso attraverso la linea antartica, di lanciare tre testate nucleari contro il Pakistan. Il comandante chiede spiegazioni in merito all'ordine (poich\u00e9 la rete antartica viene utilizzata esclusivamente nel caso in cui gli Stati Uniti subiscano un attacco), ma immediatamente gli Stati Uniti mandano il sottomarino \"Illinois\" a distruggere la USS Colorado e a lanciare le testate. Il sottomarino non subisce danni ingenti. L'equipaggio si rifugia su di un'isola base della Nato, che in seguito dichiarano Stato Sovrano ed Indipendente dotato di armamento nucleare.\n\"Otto rintocchi\".\nTrama.\nLa missione prevede di oltrepassare con il sottomarino \"USS Colorado\" il blocco navale per poter ricevere dei carichi di droga in cambio della salvezza di Cortez, Red e Brannan, tre soldati presi in ostaggio dal signorotto della droga. La missione ha una data di scadenza: l'alba. Sfortunatamente, per poter seminare due cacciatorpediniere americani, il sottomarino allunga la strada, passando per un canyon sommerso. Per questo motivo l'equipaggio non riesce ad arrivare puntuale per lo scambio e Red viene assassinato. Intanto un soldato passa la giornata con la barista dell'isola.\n\"Traditori\".\nTrama.\nIl comandante Marcus Chaplin \u00e8 costretto a fronteggiare il malcontento crescente del suo equipaggio, sempre pi\u00f9 spaventato e impaziente di tornare a casa; il messaggio del segretario della difesa Curry, che impone ai militari dello U.S.S. Colorado di deporre il comandante Chaplin e il suo secondo in comando Kendal, provoca un attentato alla vita del comandante stesso. A causa di tutto ci\u00f2, Marcus decide di dare una scelta al suo equipaggio, cio\u00e8 di scegliere se restare al suo fianco o essere congedati con onore. Bench\u00e9 all'inizio la grande maggioranza dell'equipaggio propenda per l'abbandono della missione e il rientro in patria, essi cambiano idea ben presto quando si rendono conto che gli Stati Uniti, rappresentati dal segretario Curry, accetterebbero volentieri di affondare il sottomarino con tutti i suoi uomini a bordo pur di insabbiare questa faccenda scomoda; a questo punto l'equipaggio propende, invece, per la posizione del suo comandante. Nel frattempo due Seals, Fisher e Viper, abbandonano l'isola mentre James rimane per restare al fianco del ferito Hopper e per seppellire il suo amico di vecchia data Gil. Infine Sophie scopre, mediante test chimici e geologici, che l'isola nasconde una grande ricchezza nel sottosuolo e decide che ci\u00f2 dovr\u00e0 rimanere assolutamente segreto.\n\"L'accordo\".\nTrama.\nGli Stati Uniti inviano due alte cariche dello Stato, il segretario della difesa Curry e la rappresentante della Casa Bianca Amanda Strawe, per condurre un negoziato con Chaplin e Kendal; questo negoziato \u00e8 pi\u00f9 che mai necessario perch\u00e9, in una fase estremamente complicata di riassestamento delle alleanze politiche in tutto il mondo, la flotta americana deve concentrarsi interamente sul nemico, specificamente su un possibile attacco della Cina e non su faide interne come quella rappresentata dallo U.S.S. Colorado. Gli U.S.A. inviano anche il padre del tenente Grace Shepard, tra l'altro vecchio amico del comandante Chaplin, sperando di farlo rinsavire. Le trattative sono difficili poich\u00e9 Curry non \u00e8 disposto a concedere a Chaplin ci\u00f2 che questi richiede, ossia un pubblico processo di cui venga garantita l'equit\u00e0 ed imparzialit\u00e0. Nel momento in cui, con uno stratagemma, il comandante riesce ad ottenere un accordo vantaggioso per tutto il suo equipaggio meno che per se stesso, interviene Amanda la quale non intende firmare nessun compromesso potendo distruggere il sottomarino: mentre si svolgono le trattative, infatti, il sottomarino si trova in missione per riparare una falla nel perimetro di sicurezza ma, nel farlo, si espone all'attacco missilistico del presidio americano attorno all'isola. Quando il sottomarino, comandato dal tenente Shepard in sostituzione del comandante Chaplin, sta per essere attaccato interviene il padre di Grace che, per salvare la figlia, uccide Amanda e ferisce Curry impedendo loro di dare in tempo l'ordine di attacco allo U.S.S. Colorado.\n\"Attacco chimico\".\nTrama.\nAlcuni soldati americani sbarcano sull'isola dopo aver concluso un accordo con Serrat: il boss dell'isola dovr\u00e0 drogare l'unica riserva d'acqua dell'isola con una sostanza, il \"buzz\", non letale ma capace di provocare allucinazioni, deliri, vuoti di memoria e infine una temporanea perdita di conoscenza; durante questa fase di stordimento sia degli abitanti che dell'equipaggio dello U.S.S. Colorado, i soldati appena arrivati prenderanno con loro i Seals, ed a quel punto l'isola sar\u00e0 di nuovo sotto il controllo di Serrat, sostenendo che, senza i Seals, l'equipaggio del Colorado non avrebbe pi\u00f9 motivo di restare a Sainte Marina. Il piano, per\u00f2, evolve in maniera imprevista: i soldati arrivati, capeggiati da Booth, riescono ad uccidere due Seals, mentre Hopper viene catturato per essere interrogato e James scappa. L'equipaggio del sottomarino, nel frattempo, fronteggia un'altra emergenza: bisogna intervenire per ripristinare la ventilazione dell'ossigeno ma nessuno pu\u00f2 farlo a causa degli effetti della droga; dell'equipaggio militare, solo Kendal \u00e8 rimasto sull'isola per cercare di controllare la situazione: Sam Kendal incontra James, il Seal sfuggito ai soldati nemici, e insieme attaccano e uccidono tutti i soldati appena arrivati ad eccezione del loro capo Booth, il quale fa capire che per il governo americano \u00e8 molto importante liberarsi dei Seals ed ottenere da loro \"qualcosa\" di altrettanto importante. Infine nel sottomarino la situazione viene risolta da un infiltrato a bordo di cui non si conosce l'identit\u00e0, che ripristina la ventilazione, inietta l'adrenalina a Chaplin per svegliarlo ma al tempo stesso gli sottrae la chiave di avviamento dell'armamento nucleare, neutralizzando di fatto la possibilit\u00e0 del sottomarino di attaccare gli U.S.A. con testate nucleari.\n\"Caccia al traditore\".\nTrama.\nIl capitano Marcus Chaplin e il comandante in seconda Sam Kendal, preoccupati dal furto della chiave di innesco dei missili nucleari, cominciano una serie di perquisizioni a tappeto che innervosiscono sempre pi\u00f9 i membri dell'equipaggio; Sam intanto tiene segretamente sotto sorveglianza Booth, l'unico sopravvissuto del convoglio militare giunto sull'isola durante l'attacco chimico; conquistandone la fiducia, Sam scopre da Booth che l'infiltrato che ha rubato la chiave comunica tramite una frequenza radio sicura con il suo superiore e che la resistenza dello U.S.S. Colorado al governo americano \u00e8 vista in patria come un'opposizione eroica alla \"tirannia\" irrazionale del presidente degli U.S.A. Per sollevare di morale dell'equipaggio, Sam concede loro una serata di svago durante la quale, per\u00f2, Serrat interviene legando un soldato della marina con dell'esplosivo a tempo, che viene sventato solo dall'esperienza del seal James evitando la strage; la minaccia di Serrat voleva essere un simbolo della sua forza, spaventando la marina cos\u00ec che non interferisse pi\u00f9 con i suoi affari, come il commercio di droghe. Infine si scopre che a custodire la chiave \u00e8 il soldato Cortez, apparsa fino ad allora tra i pi\u00f9 fidati membri della marina.\n\"Nemico pubblico\".\nTrama.\nDopo il sequestro di sua moglie, Sam chiede l'aiuto del seal James per poterla trovare e portare al sicuro. Cos\u00ec, dopo aver ricevuto dal capitano Chaplin il permesso di lasciare l'isola, i due partono verso le isole delle Filippine, dove James \u00e8 convinto sia tenuta prigioniera Christine. Con l'aiuto di un ex poliziotto, Kendal riesce effettivamente a liberare la moglie e assieme a James \u00e8 intenzionato a tornare a Sante Marina. Nonostante le proteste di Christine, Sam la convince a cercare riparo in un luogo sicuro per non essere coinvolta in ulteriori pericoli; ma mentre lui e James fronteggiano cacciatori di taglie intenzionati a consegnare Sam alle autorit\u00e0, il camion dove si trova Christine viene fatto esplodere. Disperato e sconvolto, Sam torna sull'isola con James, insieme alla certezza che niente sar\u00e0 pi\u00f9 come prima."}
{"id": "4202642", "revid": "154893", "url": "https://it.wikipedia.org/wiki?curid=4202642", "title": "Cellerario", "text": ""}
{"id": "4202643", "revid": "123707212", "url": "https://it.wikipedia.org/wiki?curid=4202643", "title": "Andrew Rannells", "text": "Biografia.\nRannells nasce ad Omaha, in Nebraska, figlio di Charlotte e Ronald Rannels, quarto di cinque fratelli. Suo padre mor\u00ec per un infarto nel 2001.\nNella sua citt\u00e0 natale studia alla scuola maschile cattolica Crighton Prep, frequentando contemporaneamente la Emmy Gifford Children's Theater. Dopo il diploma, nel 1997 si trasferisce a New York per studiare recitazione al Marymount Manhattan College solo per due anni prima di dare avvio alle sue prime audizioni. \nCarriera.\nCome doppiatore, Rannells appare in diversi programmi televisivi 4Kids e DIC, e videogiochi. Dopo aver fatto parte a diverse produzioni regionali di musical, nel 2006, ottiene il ruolo di Link Larkin nella produzione di Broadway di \"Hairspray\". Successivamente interpreta Bob Gaudio nel primo tour nazionale di \"Jersey Boys\". La sua ultima performance con il tour fu il 6 dicembre 2008 a Toronto. Nel gennaio del 2009, riprende il ruolo di Gaudio ma nella produzione di Broadway del musical.\nRannells interpreta il ruolo originale di Elder Price in \"The Book of Mormon\", un musical scritto da creatori di \"South Park\" Trey Parker e Matt Stone, e in \"Avenue Q\" composto da Robert Lopez. Per la sua performance, \u00e8 stato nominato per il Tony Award al miglior attore protagonista in un musical. In seguito vince il Grammy Award al miglior album di un musical. La sua ultima performance \u00e8 stata il 10 giugno 2012.\nNel 2012-13 assieme a Justin Bartha interpreta il co-protagonista Bryan Collins, un uomo gay che insieme al suo compagno segue la gravidanza della loro donatrice di ovuli, nella serie televisiva ideata dal creatore di \"Glee\" Ryan Murphy, \"The New Normal\". Inoltre ricopre il ruolo ricorrente di Elijah nella serie televisiva \"Girls\".\nNel 2018 \u00e8 protagonista a Broadway dell'opera teatrale The Boys in the Band, in scena al Booth Theatre dal 28 aprile all'11 agosto. Prodotta da Ryan Murphy, questo allestimento celebra il cinquantesimo anniversario di \"The Boys in the Band\" e il cast comprende Jim Parsons (Michael), Zachary Quinto (Harold), Charlie Carver (Cowboy), Tuc Watkins (Hank) e Matt Bomer (Donald) con la regia di Joe Mantello.\nVita privata.\nRannels ha origini polacche e irlandesi. \u00c8 apertamente gay e vive a New York. Dal 2018 \u00e8 legato all\u2019attore Tuc Watkins, conosciuto sul set di \"The Boys in the Band\".\nDoppiatori italiani.\nDa doppiatore \u00e8 sostituito da: "}
{"id": "4202645", "revid": "287204", "url": "https://it.wikipedia.org/wiki?curid=4202645", "title": "Ciamberlano", "text": ""}
{"id": "4202655", "revid": "767487", "url": "https://it.wikipedia.org/wiki?curid=4202655", "title": "Farmville (Virginia)", "text": "Farmville \u00e8 una citt\u00e0 statunitense sita in Virginia, nella contea di Prince Edward della quale \u00e8 la capitale.\n\u00c8 attraversata dal fiume Appomattox. \u00c8 sede dell'Universit\u00e0 di Longwood.\nCollegamenti esterni.\n "}
{"id": "4202656", "revid": "228587", "url": "https://it.wikipedia.org/wiki?curid=4202656", "title": "Episodi di Grey's Anatomy (nona stagione)", "text": "La nona stagione della serie televisiva Grey's Anatomy \u00e8 stata trasmessa in prima visione assoluta negli Stati Uniti da ABC dal 27 settembre 2012 al 16 maggio 2013.\nIn Italia la stagione \u00e8 stata trasmessa in prima visione satellitare da Fox Life dal 14 gennaio al 1\u00ba luglio 2013; in chiaro \u00e8 andata in onda su LA7 dal 29 settembre 2013.\nGaius Charles, Camilla Luddington, Jerrika Hinton, Tina Majorino, Tessa Ferrer e Steven Culp entrano nel cast come ruolo ricorrente. Mentre Eric Dane, interprete del personaggio di Mark Sloan, abbandona la serie definitivamente nel secondo episodio della stagione.\nSto andando. Sto andando. Sono andato.\nTrama.\nL'episodio si svolge al Seattle Grace Mercy West Hospital. La dottoressa Yang lavora nel Minnesota, Meredith Grey \u00e8 diventata una strutturata di chirurgia generale al Seattle Grace e deve insegnare ai nuovi tirocinanti, i quali le hanno dato il soprannome di \"Medusa\" a causa dei suoi modi dispotici. Mark Sloan non si \u00e8 ripreso dall'incidente e sopravvive grazie alle macchine, \u00e8 in questo stato da 30 giorni e se entro le 17 del giorno in corso non mostrer\u00e0 cenni di miglioramento, secondo il suo testamento biologico, dovranno staccare i macchinari che lo tengono in vita. Il dottor Shepherd sembra essere tornato in forma e anche la sua mano ormai sembra a posto, quindi decide di operare un paziente alla spina dorsale insieme alla dottoressa Torres. Nel corso di tutto l'episodio sono presenti numerosi flashback riguardanti il rapporto del dott. Sloan con gli amici e colleghi. Il dott. Karev \u00e8 in partenza per il suo impiego ad Hopkins, ma quando incontra il sostituto della dott. Robbins che non vuole proseguire il programma di scambio con i bambini dell'Africa decide di restare. La Robbins non viene nominata per met\u00e0 episodio, ci\u00f2 lascia intendere che le sia successo qualcosa dal momento che il dott. Hunt ha bisogno di chiamare un sostituto per lei. Derek durante l'intervento con la Torres si rende conto di non essere ancora in grado di operare, quindi abbandona la sala operatoria. Alle 17 giunge il momento fatidico, Mark non si \u00e8 ripreso quindi il dott. Webber \u00e8 costretto a staccare le macchine mentre Derek e Callie assistono. Mark lentamente muore. Meredith cerca di raggiungere Christina con l'aereo ma \u00e8 costretta a scendere ancora terrorizzata dalla paura di volare. Il dott. Hunt invece prende un aereo per raggiungere April Kepner e offrirle la possibilit\u00e0 di tornare a lavorare. Le ultime immagini riguardano Callie che apre la porta della stanza da letto e parla con Arizona, che quindi \u00e8 viva, ma profondamente scossa dall'amputazione della sua gamba. L'episodio si conclude con l'ultimo flashback di una famiglia felice composta da Mark, Callie, Arizona e la piccola Sofia.\nRicordando il passato.\nTrama.\nIn questo episodio si delineano i vari profili dei sopravvissuti dal momento del ritrovo nel bosco, ricollegandosi all'episodio precedente e spiegandone i risultati visti nello stesso.\nCristina: \u00e8 l'unica che si accorge dell'elicottero che li sta cercando perch\u00e9 non ha mai dormito durante i quattro giorni. Scioccata dagli eventi crolla in un mutismo totale che una volta a Seattle si sviluppa in sintomi di disturbo post-traumatico da stress con l'amore di Owen e di Meredith pian piano si riprende riuscendo a raccontare solo alcune cose avvenute in quei giorni come ad esempio di aver accudito Arizona salvandola dall'attacco degli insetti attirati dal sangue della gamba; aver rianimato pi\u00f9 volte Mark; essersi dissetata con la sua urina; aver tentato invano che gli animali non mangiassero il corpo di Lexie. Senza ulteriori spiegazioni tranne un piccolo dialogo con Meredith, Cristina parte per il Minnesota.\nMark: arrivato incosciente in ospedale rimane in coma per alcuni giorni, al suo capezzale si alternano Jackson, Derek e Callie. Mentre Derek lo accudisce durante la notte, inspiegabilmente si riprende e scherza e gioca con tutti chiedendo di vedere la sua bambina, ma Jackson non fa in tempo a portargliela che Mark, dopo aver firmato con Webber tutte le clausole sulla rianimazione, tra le quali c'\u00e8 una postilla che dice di staccare le macchine dopo 30 giorni di inattivit\u00e0, aver dolorosamente messo fine alla sua storia con Julia, dichiara il suo amore per Lexie e rientra in coma che lo porter\u00e0 alla morte avvenuta nel primo episodio.\nMeredith: la pi\u00f9 sana di tutti ma inizialmente in forte stato confusionale rifiuta le prime cure cercando invano la sorella morta e il marito, si calma solo all'arrivo di Webber e della Bailey che le portano Zola. Arrivata a Seattle, cerca di stare pi\u00f9 vicino possibile a Cristina e cerca di diffondere fiducia tra tutti i suoi amici.\nArizona: Convince tutti i medici che pu\u00f2 operarla solo Callie ma si fa promettere che non le amputer\u00e0 la gamba. Quest'ultima per\u00f2 mentre opera Derek alla mano con un procedimento innovativo che Derek ha voluto che lei sperimentasse su di lui decide di amputarle la gamba perch\u00e9 ormai essa \u00e8 andata in gangrena. Jackson non riesce a salutare April perch\u00e9 corre a prendere la bimba di Mark per fargliela vedere e non sapendo che non far\u00e0 in tempo ad avere un'altra occasione le d\u00e0 appuntamento da Joe ma April prender\u00e0 l'aereo senza salutarlo.\nAlex si sente in colpa per quello che \u00e8 successo ad Arizona (nell'ultima puntata dell'ottava stagione Arizona, arrabbiata del fatto che Alex si trasferisse alla Hopkins, lo sostituisce sull'aereo considerandolo non pi\u00f9 parte dello staff medico, e inconsapevolmente gli evita la tragedia) e per questo non riesce a partire e non va mai a trovarla finch\u00e9 non l'affronta e con suo grande rammarico scopre che Arizona davvero lo incolpa della sua situazione; ma sar\u00e0 lui a salvarla avvertendo immediatamente Callie mentre Arizona va in arresto cardiaco a causa della gangrena.\nAma chi ti sta vicino.\nTrama.\nI sopravvissuti all'incidente, Meredith, Derek, Cristina e Arizona, ricevono un'offerta dalla compagnia aerea con la quale viaggiavano. L'agenzia offre un mucchio di soldi in cambio di un patteggiamento e d\u00e0 loro 3 giorni di tempo per decidere. Intanto Cristina torna al lavoro dopo una breve pausa. April torna al Seattle Grace e prova a dimenticare quello che \u00e8 successo con Jackson, ma sar\u00e0 tutto inutile perch\u00e9 ci\u00f2 che prova per il ragazzo le far\u00e0 perdere ogni volta il controllo. Arizona, caduta in depressione dopo l'amputazione della gamba, incolpa Callie di tutto questo; Callie sopporta tutto in silenzio, finch\u00e9 trover\u00e0 Arizona seduta per terra in una pozza di urina, la prender\u00e0 in braccio e la metter\u00e0 nella doccia dove tutte e due scoppieranno a piangere. Derek \u00e8 molto indeciso se accettare o meno i soldi, come ovviamente il resto del gruppo; si reca al deposito dove sono riposti i pezzi dell'aereo e l\u00ec gli tornano alla mente le scene di quel giorno. Alla fine andr\u00e0 all'incontro con gli avvocati e quando tutti sembrano decisi a voler accettare l'accordo, si mostra contrario, perch\u00e9 non vuole che quello che \u00e8 accaduto a loro possa accadere anche ad altre persone.\nNella vita ci si rialza.\nTrama.\nLa puntata inizia con scene di intimit\u00e0 dei vari personaggi. Si scopre che Cristina ha una storia di sesso con il primario di chirurgia dell'ospedale del Minnesota dove ora lavora. April e Jackson continuano ad andare a letto insieme, mantenendo segreta la loro storia. Derek \u00e8 a tutti gli effetti un insegnante e non pi\u00f9 un chirurgo; per non ferirlo Meredith gli tiene nascosto che deve fare un intervento di resezione di un tumore quasi inoperabile, ma quando lui lo viene a sapere \u00e8 contento per lei e le chiede di non nascondergli pi\u00f9 nulla. Webber mantiene la sua relazione con la madre di Jackson, ora a Seattle per un intervento di urologia, e la loro storia alla fine viene alla luce. Arizona comincia il suo percorso per l'impianto della protesi, ma \u00e8 ancora molto arrabbiata con Callie, con cui continua a litigare. Alla fine della puntata cerca di fare pace facendola sedere sul divano vicino a lei, spinta dalle parole di Alex, che, oltre a farle capire che tutto questo sia difficile anche per Callie, le riferisce di aver bisogno di lei per mandare avanti il reparto di pediatria. Nel frattempo in Minnesota Cristina viene a sapere che la direzione dell'ospedale vuole mandare in pensione il suo unico amico del posto, il dottor Thomas, avanti negli anni. Per dimostrare che lui ha ancora capacit\u00e0 di apprendere nuove tecniche per operare, lo aiuta con un cateterismo, e l'operazione riesce. I due vanno a bere qualcosa insieme e il vecchio dottore confessa di conoscere la volont\u00e0 dell'amministrazione di volerlo mandare via, ma allo stesso tempo \u00e8 contento che ci sia Cristina che tiene a lui. La puntata termina con Hunt che si trasferisce nella vecchia rulotte di Derek perch\u00e9 \u00e8 troppo difficile per lui stare nella casa dove pensa che Cristina non torner\u00e0 pi\u00f9.\nFuori controllo.\nTrama.\nLa puntata si concentra sul rapporto tra Meredith e Cristina. La prima \u00e8 coinvolta in un caso di schiacciamento, che presenta caratteristiche simili all'accaduto che ha portato alla morte della sorella Lexie. Per questo si impegner\u00e0 per salvare la paziente, evitando di essere esclusa dal caso dal Dr. Webber, che capisce il motivo del coinvolgimento emotivo. Intanto buona parte dell'ospedale \u00e8 occupato con la piccola Zola - che ha un po' di febbre e non viene presa all'asilo - perch\u00e9 Derek \u00e8 partito per firmare alcune carte.\nCristina in Minnesota deve affrontare delle complicate operazioni con il Dr. Thomas su una paziente con un enorme aneurisma cardiaco. Il primo intervento va a buon fine dopo l'esplosione dell'aneurisma, ma il Dr. Parker continua a cercare di convincere Cristina a parlare con il collega (di cui ormai Cristina \u00e8 grande amica) per farlo andare in pensione. Thomas si rifiuta e Parker non acconsente alla seconda operazione. I due operano comunque, ma durante l'intervento Thomas muore all'improvviso di infarto. Cristina finisce l'intervento e, scossa dalla morte dell'amico, torna a Seattle da Meredith, che vedendola, accetta finalmente il decesso della sorella minore.\nCambiare idea.\nTrama.\nLa puntata inizia col ritorno della dottoressa Yang al SGMW, all'inizio odiata e poi amata dai suoi specializzandi. La Bailey riesce, attraverso uno strano caso di pediatria, a fare reagire Arizona spingendola ad utilizzare la protesi per recarsi in ospedale per un consulto. Il tutto all'insaputa anche della moglie che, quando lo scopre, decide di non arrendersi e ritratta la dichiarazione fatta davanti agli avvocati ad inizio puntata secondo la quale la mano di Derek non sarebbe pi\u00f9 stata in grado di operare. Karev decide di comprare la casa di Meredith perch\u00e9 sente il desiderio di mettere ordine nella sua vita, vorrebbe viverci da solo ma alla fine dell'episodio accetta di affittare una camera a Cristina che non riesce a dormire pi\u00f9 a casa sua. La puntata si conclude con una doccia fredda per i sopravvissuti del disastro aereo ai quali viene comunicata la decisione dei loro avvocati di fare causa direttamente all'ospedale in quanto ritenuto responsabile di averli messi su quell'aereo troppo economico.\nSono fatta per amarti.\nTrama.\nIl Natale ormai si avvicina e con questo le nozze della dottoressa Bailey, la quale \u00e8 seccata perch\u00e9 il suo futuro marito sta organizzando un matrimonio in stile Natalizio quando lei preferirebbe una cosa ristretta, magari in municipio. April si accorge di avere un ritardo e teme di essere incinta. Preoccupata, dice a Meredith che aveva programmato tutto, si sarebbe sposata, poi quando avrebbe scoperto di essere incinta l'avrebbe comunicato al marito regalandogli una maglietta con scritto 'Il miglior pap\u00e0 del mondo', e Meredith le dice che \u00e8 inutile programmare la vita, i bambini vengono quando meno te lo aspetti, quando non li cerchi pi\u00f9. Jackson tranquillizza April dicendole che finch\u00e9 non ne avranno la certezza non c'\u00e8 bisogno di preoccuparsi, ma mentre attendono i risultati lui le confessa il suo amore e le dice che tutto andr\u00e0 per il meglio, si sposeranno, avranno una casa tutta per loro e cos\u00ec lei non deluder\u00e0 nessuno. Alla fine per\u00f2 il risultato del test sar\u00e0 negativo, Jackson ci rimarr\u00e0 male perch\u00e9 April si dimostra troppo sollevata dal non doversi sposare.\nOwen inizia ad avere incontri con gli avvocati per la causa intentata dai sopravvissuti contro l\u2019ospedale. Gli avvocati fanno presente ad Owen che potrebbe esserci un conflitto di interessi per lui, visto che tra i medici che hanno aperto la causa, c\u2019\u00e8 anche sua moglie. La sua responsabilit\u00e0 emerge quando gli fanno notare di essere stato lui a firmare l\u2019accordo con la compagnia aerea, pi\u00f9 economica di quella precedentemente utilizzata, che risulta per\u00f2 essersi dimostrata negligente nella manutenzione in diverse occasioni. La commissione dell\u2019ospedale, sembra dargli il pieno appoggio, ma dopo un confronto con Richard, Owen si rende conto che la commissione vuole sfruttare il conflitto di interesse. Lui infatti ha prenotato l\u2019aereo e Cristina potrebbe ottenere un risarcimento per quello che \u00e8 accaduto. Owen pertanto sospetta che la commissione speri che, davanti a un simile conflitto di interessi, il giudice possa respingere la causa.\nMeredith e Jo sono alle prese con un paziente finito in ospedale dopo una rissa: da tre anni l'uomo, ad ogni occasione, afferra in maniera inappropriata qualsiasi donna gli si avvicini, e per questo la moglie lo ha lasciato, gli amici lo hanno abbandonato e, l'unica ad essergli rimasta accanto, \u00e8 la figlia; dopo qualche piccolo incidente, Meredith capisce che tale comportamento potrebbe scaturire da un problema neurologico. Una TAC rivela che l'uomo ha un tumore al cervello che ne annulla le inibizioni, ma ormai \u00e8 in uno stadio troppo avanzato e potrebbe non essere pi\u00f9 possibile rimuoverlo.\nLa Bailey si occupa di un paziente malato di fegato che ha in cura da anni; insieme a Cristina e ai suoi specializzandi si occuper\u00e0 del trapianto a cui sottoporlo. Giunti quasi al termine dell\u2019intervento, si verifica un rigetto inspiegabile e si rendono conto che quindi non c\u2019\u00e8 pi\u00f9 nulla da fare: al paziente rimarr\u00e0 una settimana di vita. L\u2019uomo, alla notizia, rassicura il suo compagno ed il dr Ross (scoppiato a piangere) dicendo loro di aver avuto comunque una bella vita e di essere stato amato da tante persone. Anche Cristina sembra particolarmente toccata dalle parole dell\u2019uomo, mostrando poi quanto \u00e8 cambiata quando, dopo aver lasciato la stanza, riprende con gentilezza Ross e gli consiglia di non piangere pi\u00f9 davanti ai pazienti.\nLa Bailey dopo aver parlato e lavorato con lei tutto il giorno, dice a Cristina che si \u00e8 accorta di come sia cambiata in positivo, avendo notato un nuovo interessamento nei confronti degli specializzandi e dopo aver ricevuto da lei alcuni consigli per il matrimonio. Cristina, in effetti, si sta intenerendo e prova ad avere qualche contatto con Owen ma questo le dice che dovrebbero chiedere il divorzio.\nArizona torna al lavoro e sembra molto felice di riuscire a superare i vari ostacoli che la sua nuova situazione le propone. Effettua anche un intervento molto lungo, che le richiede di stare in piedi per ore. Nonostante l\u2019atteggiamento positivo, al termine dell\u2019intervento, non si regge bene sulla protesi e cade a terra. Anzich\u00e9 sentirsi umiliata o abbattuta inaspettatamente scoppia a ridere, sorprendendo anche Alex che invece aveva fatto uscire tutti dalla sala operatoria.\nCallie \u00e8 molto concentrata per intervenire nuovamente e curare definitivamente la mano di Derek il quale per\u00f2 non accetta, stroncandole piuttosto brutalmente, le varie proposte. Meredith, allora gli presenta il caso del paziente con un tumore al cervello, chiedendogli di operarlo perch\u00e9 nessuno potrebbe farlo meglio di lui, cercando in questo modo di convincerlo a farsi aiutare e operare da Callie. Derek \u00e8 convinto dalle parole di Meredith e comunica a Callie l\u2019intenzione di voler cercare con lei una valida tecnica di intervento.\nAlla fine della puntata la Bailey accetter\u00e0 il matrimonio Natalizio e Meredith mostrer\u00e0 a Derek la maglietta che ha comprato per Zola, con scritto: 'La miglior sorella maggiore del mondo', dicendo cos\u00ec a Derek di essere rimasta incinta.\nL'amore ti rivolta.\nTrama.\nPer ridare la piena funzionalit\u00e0 alla mano di Derek \u00e8 necessario un trapianto di nervo, e Callie decide che deve trattarsi di un nervo da donatore vivente. Meredith fa telefonare da Heather a tutte le sorelle di Derek sperando che una di loro si offra volontaria, ma Derek lo scopre e si oppone. Alla fine sar\u00e0 la sorella Lizzie ad offrirsi, non trattenendosi per\u00f2 dal rimproverarli per non informare mai la famiglia di niente. Alex e Jo si occupano di un prematuro in pericolo di vita e che viene poi abbandonato dalla madre quindicenne. Jo, che viene continuamente presa in giro da Alex che la chiama \u201cprincipessa\u201d, prende molto male l'abbandono e gli rivela di essere stata abbandonata anche lei dalla madre poco dopo la nascita e di non essere quindi di famiglia ricchissima come amava raccontargli, ma di aver dovuto sudare molto per diventare medico. Agli specializzandi di Cristina, Stephanie e Leah, vengono affidati due neonati in attesa di trapianto cardiaco, e quando il meno grave peggiora ed un cuore disponibile va a lui e non all'altro entrano in conflitto, come anche i genitori, che si sono conosciuti e innamorati dopo la nascita dei rispettivi figli e che poi, alla fine, si riconciliano. Shane, con scarso entusiasmo, lavora con April nell'ambulatorio di chirurgia a rimuovere tumefazioni; April lo redarguisce e lo sprona a trattare i pazienti come esseri umani, lezione che lui dimostrer\u00e0 di aver ben compreso. Heather scopre che Meredith \u00e8 incinta, mentre Callie e Jackson selezionano lo specializzando che dovr\u00e0 occuparsi di Derek: vincer\u00e0 proprio Shane grazie agli insegnamenti di April, a cui mostrer\u00e0 la propria riconoscenza tornando a lavorare con lei, stavolta felice e volenteroso. Gli specializzandi di Cristina, in furiosa competizione fra di loro, nel corso della loro disputa quasi uccidono accidentalmente una paziente e vengono prima duramente rimproverati dalla stessa Cristina e poi sospesi temporaneamente dall'attivit\u00e0 operatoria da Owen.\nNon \u00e8 finita.\nTrama.\nIl matrimonio della Bailey si avvicina e lei \u00e8 sempre pi\u00f9 nervosa, chiede a Callie, Arizona e Meredith di farle da damigelle d'onore. La sorella di Derek ha il nervo del polpaccio troppo corto e per l'operazione hanno bisogno di prendere un pezzo di nervo dell'altra gamba. Derek si oppone ma lei d\u00e0 l'autorizzazione. Derek e Meredith effettuano la prima ecografia del loro bambino. Karev lascia fare un'operazione alla nuova specializzanda che fallisce e se la prende con lui. April e Jackson decidono di andare al matrimonio accompagnati da due specializzandi.\nCristina scopre da Meredith che Owen ha chiesto il divorzio soltanto per la causa contro la compagnia aerea. Dopo un diverbio Cristina chiede ad Owen se vuole ancora stare con lei e i due si baciano. L'operazione di Derek sembra essere andata bene. Il giorno del matrimonio della Bailey tutti attendono la sposa all'altare che non si presenta perch\u00e9 Adele, la moglie del Dr Webber, viene ricoverata d'urgenza al Seattle Grace, rischia la vita. Richard, che era con la Bailey non pu\u00f2 operarla, cos\u00ec la dottoressa si toglie l'abito nuziale e va in sala operatoria.\nLe cose che abbiamo detto.\nTrama.\nTutti sono in attesa dell'inizio della cerimonia nuziale, ma la Bailey \u00e8 in ospedale poich\u00e9 deve operare Adele, perci\u00f2 la cerimonia nuziale viene posticipata.\nOwen e Cristina fanno sesso.\nJackson e April, insieme agli specializzandi Shane e Stephanie, vengono richiamati in ospedale per un incidente che ha coinvolto un gruppo di motociclisti.\nStephanie e Jackson fanno sesso.\nAlex resta al matrimonio con Jo e racconta alla ragazza la sua difficile infanzia; tra i due nasce subito una certa complicit\u00e0.\nArizona prenota una camera d'albergo per divertirsi con Callie, ma le due donne sono molto nervose e alla fine Arizona dice a Callie di non essere ancora pronta, ma la prega di non abbandonarla mai.\nMeredith e la dottoressa Bailey operano Adele, che ha un gigantesco aneurisma. La situazione \u00e8 critica e le dottoresse non sanno pi\u00f9 cosa fare: alla fine il dottor Webber suggerisce loro un ultimo tentativo che sembra funzionare. Poco dopo per\u00f2, Adele ha un infarto e muore.\nLa Bailey e Ben si sposano.\nCristina ed Owen firmano le carte per il divorzio, nonostante siano ancora innamorati, perch\u00e9 Owen sostiene che sposarsi sia stato un errore.\nLa fine \u00e8 l'inizio, l'inizio \u00e8 la fine.\nTrama.\nAlex e Jo sono diventati molto amici, si ubriacano insieme, scherzano e giocano.\nCristina ed Owen sembrano felici come non mai, anche se Owen entrando in casa confonde Jo con Cristina e le palpa il seno per sbaglio.\nJackson si occupa di un ragazzo di 16 anni, un vecchio paziente di Mark con una malformazione al viso che Jackson opera e migliora decisamente.\nLa mamma di Jackson, Catherine, \u00e8 preoccupata per Richard, che dopo la morte della moglie Adele non \u00e8 pi\u00f9 tornato ad operare e sembra piuttosto depresso. Catherine tenta di risollevare il morale a Richard, ma inizialmente viene trattata brutalmente da Richard, che in seguito torna da lei, spiegandole di sentirsi in colpa per non essere stato al fianco di Adele quando stava male.\nLeah, lavorando fianco a fianco con Jackson e Stephanie, capisce che i due hanno una storia. Jackson rivela ad April di essere andato a letto con Stephanie, April ammette di sentire la sua mancanza. Allora Jackson propone ad April di tornare ad essere amici, ma la ragazza gli spiega che non \u00e8 questo ci\u00f2 che ora vuole da lui.\nArizona, Derek, Meredith e Cristina hanno vinto la causa dell'incidente contro l'ospedale e riceveranno 15 milioni di dollari ciascuno.\nCallie, per festeggiare la vittoria della causa, organizza una cena a cui partecipano Arizona, Callie, Meredith, Cristina e Derek. Durante la cena, Callie invita i presenti ad essere grati per ci\u00f2 che hanno, ad andare avanti lasciandosi alle spalle l'incidente. Propone un brindisi ma Meredith si rifiuta, spiegando ai presenti che non pu\u00f2 bere perch\u00e9 \u00e8 incinta.\nDerek incolpa Owen dell'incidente ed Owen stesso si sente responsabile. Cristina chiede a Derek di perdonare Owen, anche se non \u00e8 facile.\nCallie costringe Derek a passare 8 ore giocando a ping pong con Shane, per allenare il suo polso dopo l'operazione.\nMeredith e Richard operano una ragazza che soffre di tricotillomania.\nLa Bailey confida a Callie che, durante la luna di miele, ha contratto un'infezione intima avendo rapporti sessuali con Ben su una spiaggia. Durante la cena organizzata da Callie, Derek invita Owen a raggiungerli per brindare, ma l'uomo rifiuta. Owen, infatti, \u00e8 in riunione con gli avvocati che gli comunicano una spiacevole notizia: la compagnia assicurativa non pagher\u00e0 gli indennizzi ai dottori che erano su quell'aereo. Sar\u00e0 l'ospedale a doverlo fare e, dato che non ha quelle somme, l'ospedale dovr\u00e0 chiudere.\nCamminare su un sogno.\nTrama.\nLa puntata inizia con l\u2019immagine di Arizona che corre nel parco, con entrambe le gambe. Ma la scena si rivela essere un incubo. Sono gli effetti della \u201csindrome dell\u2019arto fantasma\u201d, che spesso si verifica a seguito di un\u2019amputazione. Arizona avverte fitte di dolore alla gamba sinistra, l\u2019arto amputato a seguito dell\u2019incidente aereo.\nDurante la puntata gli incubi diventano ricorrenti, fino a diventare autentiche allucinazioni che avvengono anche in sala operatoria.\nOwen comunica a tutti i medici che a causa delle difficili situazioni economiche che dovr\u00e0 affrontare l\u2019ospedale a causa dell\u2019ingente rimborso da pagare ai sopravvissuti all\u2019incidente \u00e8 stata inviata una consulente che cercher\u00e0 di ridurre quanto pi\u00f9 possibile le spese non strettamente necessarie dell\u2019ospedale e per farlo dovr\u00e0 osservare l\u2019attivit\u00e0 di tutti i reparti. Ma la consulente, attesa per la presentazione dell\u2019attivit\u00e0, non \u00e8 ancora arrivata. In realt\u00e0 la consulente ha gi\u00e0 iniziato in incognito l\u2019ispezione ed \u00e8 in pronto soccorso, che attende da 45 minuti l\u2019arrivo di un medico. Fanno le spese di questo escamotage April e Stephanie, in servizio presso il pronto soccorso, dove regnano confusione e caos a causa dei numerosi pazienti. La consulente, Alana Cahill si presenta e chiede di essere condotta da Owen.\nDerek intende effettuare il suo primo intervento dopo il trapianto di nervo; la rimozione del neurinoma dell\u2019acustico \u00e8 una procedura lunga e complessa, Callie si dimostra perplessa per le tante ore consecutive previste in sala operatoria, ma Derek \u00e8 determinato a effettuare l\u2019intervento che il paziente ha dovuto rinviare a causa dell\u2019incidente aereo occorsogli.\nMeredith \u00e8 alle prese con i suoi sbalzi ormonali che le causano crisi di pianto in caso di forti emozioni. Chiamata per un consulto sui dolori addominali di una ragazza incinta, riscontrano la necessit\u00e0 di un trapianto di fegato. Nel caso \u00e8 affiancato da Ross che per\u00f2 commette una serie di errori, dalla mancata effettuazione di alcune analisi richieste, fino a rovinare il primo fegato trovato per il trapianto, recidendo l\u2019arteria epatica nell\u2019ilo durante il prelievo che stava effettuando Meredith, mentre procedeva ad un banale taglio di sutura.\nCristina, Alex e Arizona si occupano di una bambina venuta dall\u2019Africa inserita nel programma di aiuto creato da Alex. Deve subire un intervento di decorticazione pericardica e ad operarla saranno Arizona e Cristina. L\u2019intervento si rivela per\u00f2 pi\u00f9 complicato del previsto, risultando una rara forma di fibrosi endomiocardica. Arizona viene colpita da fitte dolorose all\u2019arto amputato e trova una scusa per non concludere l\u2019intervento. Owen, trova Arizona nella saletta dei medici, dolorante. Saputo quanto accaduto, le dice che ha gi\u00e0 avuto modo di trattare casi simili di \u201carto fantasma\u201d, cerca di tranquillizzarla concordando con lei di provare a risolvere insieme il problema.\nGiunge la comunicazione di un secondo fegato compatibile per la ragazza incinta, occorre andare a prenderlo a Portland, in aereo; Meredith, che ha ancora paura di volare, riesce a farsi sostituire dalla Bailey. Mentre l\u2019aereo sta per decollare, Meredith sale a bordo, convinta anche dalle parole della Bailey. Finalmente riescono a prendere il secondo fegato, anche se durante il prelievo Ross nota una massa, risultata poi di natura benigna, a seguito di biopsia. Riusciranno a portare il fegato in tempo. Meredith \u00e8 nuovamente colta da una crisi di pianto, ma stavolta di felicit\u00e0.\nDerek riesce a portare termine l\u2019intervento durato ben 23 ore, riuscendo, con l\u2019aiuto di Jo, dapprima ad evitare che la consulente conoscesse l\u2019orario di inizio dell\u2019intervento e dopo addirittura allontanandola dalla sala operatoria, in quanto non necessaria a livello chirurgico e quindi non benvenuta.\nDurante l\u2019intervento al cuore della bambina africana, Arizona \u00e8 colpita da dolorose fitte alla gamba amputata e Owen, che assiste in galleria ordina ad Alex di conficcarle un bisturi nella protesi. Il dolore scompare, come aveva, per esperienza, ipotizzato Owen.\nLa consulente informa i medici delle conclusioni a cui perviene a seguito dell\u2019osservazione svolta all\u2019interno dell\u2019ospedale. Il programma di aiuti per l\u2019Africa \u00e8 ritenuto un\u2019ottima iniziativa per la ricaduta in termini di visibilit\u00e0 positiva. Il taglio pi\u00f9 drastico che intende proporre invece riguarda la chiusura del pronto soccorso, poich\u00e9 porta molti pazienti non strettamente urgenti, male assicurati e che potrebbero rivolgersi al medico generico, impegnando invece medici specializzati in chirurgia. Tutti si mostrano ostili alla proposta, in particolare Owen, Richard e Derek, che definisce la proposta ridicola. Ma la Bailey interrompe Derek, chiedendogli se ha un\u2019idea migliore per non far chiudere l\u2019ospedale, sottolineando che lei e altri non hanno diversi milioni su cui contare, riferendosi ai 15 milioni di rimborso a testa stabiliti dal giudice per i superstiti dell\u2019incidente aereo.\nAlana Cahill, la consulente, \u00e8 un'ex allieva di Richard e questi prova ad offrirle il suo aiuto per gestire la stituazione, ma Alana rifiuta, rammentandogli una sua frase sul continuo cambiamento del mondo della medicina. Al termine della puntata Callie e Arizona si rilassano con le tecniche suggerite da Owen ad Arizona, mentre Meredith e Derek seppur confusi dalla situazione creatasi, si rallegrano dell\u2019intervento portato a termine da Derek e dal superamento della paura dell\u2019aereo di Meredith. \nL'occhio che ci spia.\nTrama.\nLa riorganizzazione dell'ospedale procede: vengono installate telecamere monitorate in tutti gli ambienti di lavoro, dagli altoparlanti arrivano consigli da dottori sconosciuti, per risparmiare vengono imposti standard per i materiali da utilizzare e le procedure da seguire ed il Pronto Soccorso viene chiuso.\nPer tutta la puntata Derek ed April cercheranno alternative altrettanto accettabili per evitarne la chiusura, anche a costo di sacrifici personali. April invia una mail con la proposta di riduzione dei costi a tutti i medici e inizia a contattarli di persona, senza ottenere per\u00f2 buoni risultati. Il personale \u00e8 inquieto per il concreto rischio di tagli all'organico e quindi accetta che siano effettuati dei sacrifici. L'approccio adottato da Derek, basato meno sulla esposizione di numeri e pi\u00f9 sul convincimento dell\u2019utilit\u00e0 del Pronto Soccorso, anche mediante la richiesta di favori personali, risulta molto pi\u00f9 efficace di quello di April.\nHunt si oppone alla chiusura del Pronto Soccorso, e per un giorno ci riesce, riuscendo anche a coinvolgere la Cahill nel salvataggio di un paziente con ferite critiche da motosega. La Cahill infatti si ritrova in ascensore durante l\u2019arrivo del paziente in eliambulanza e riesce a trattenere un\u2019emorragia a causa della lacerazione della carotide, che deve continuare a comprimere. Si trova pertanto nel posto giusto, al momento giusto. La Cahill resta in sala operatoria fino al termine dell\u2019intervento, il paziente si salva, anche grazie a lei. Owen la inviter\u00e0 ad andare a comunicare la buona notizia ai familiari del paziente.\nI medici della struttura devono dimostrare di saper utilizzare una procedura standardizzata dal dottor Vorner, altro consulente esterno, per la riparazione dell'ernia inguinale. La Bailey, che teme di restare vittima dei tagli, fa il possibile per dimostrarsi entusiasta, non cos\u00ec Richard che trova anche difficolt\u00e0 ad utilizzare la procedura proposta durante un\u2019esercitazione. Durante questa esercitazione Meredith sente per la prima volta il feto muoversi. Dapprima allarmata \u00e8 rincuorata proprio dalla Bailey. Richard non demorde ed esegue, durante l\u2019esercitazione, il suo metodo e riesce, in uno scatto di ira, a far confessare il non interesse del Dottor Vorner nei riguardi dei pazienti. La Bailey rimane molto delusa da questo atteggiamento e si mostrer\u00e0 pi\u00f9 scontrosa nei confronti del Dottor Vorner.\nAlex, Callie e Arizona sono alle prese con una ginnasta tredicenne operata all'anca e che prende malissimo la fine della sua carriera, rifiutandosi persino di scendere dal letto. Tentano di convincerla nell\u2019ordine Alex, che rimane per\u00f2 ammutolito da un discorso molto tagliente della ragazza, Callie, che invece tenta un approccio pi\u00f9 deciso e perentorio, anche prospettandole le dolorose conseguenze del suo rifiuto a collaborare, ma le parole della ragazza minano addirittura le sicurezze di Callie. Infine Arizona, in teoria fautrice di un approccio gentile, invece si dimostra la pi\u00f9 energica dei tre e ci riesce, dapprima mostrando la sua protesi e poi ordinandole di scendere dal letto .\nCristina e la specializzanda Leah operano uno \"skater\" investito, con trauma cardiaco e dissezione aortica, che si rivela un testimone di Geova e pertanto non trasfondibile, nonostante le condizioni disperate, e neanche i genitori, pur straziati dal dolore, acconsentono alla trasfusione. Leah cerca di farlo di nascosto ma viene scoperta dal dottor Richardson, il medico alla supervisione delle telecamere, e duramente rimproverata da Cristina, che sa bene che in questo caso non pu\u00f2 agire come vorrebbe. Alla fine il ragazzo muore, ma Cristina comunque non rimpiange di non aver trasfuso sangue al ragazzo e promette a Leah che prima o poi le spiegher\u00e0 tutti i motivi per cui il suo gesto mancato era un errore.\nApril e Derek presentano a Owen e alla Cahill il loro piano alternativo di salvataggio, ma scoprono che i tagli non servono per salvare l'ospedale, ma per prepararlo alla vendita ed attirare i futuri compratori. Cristina e Owen si ritrovano fuori dal Pronto Soccorso, ormai chiuso e si riscoprono attratti l'uno all'altra.\nIl volto del cambiamento.\nTrama.\nChi sar\u00e0 il testimonial del brand, il nuovo \u2018volto\u2019 dell\u2019ospedale, per la campagna di vendita ? Due fotografi rincorrono Alex e Jackson per tutto l\u2019ospedale, ma mentre Alex al principio si mostra poco collaborativo, Jackson sembra motivato ad essere scelto come testimonial. Iniziano quindi a competere duramente fra di loro. La Wilson e la Edwards, le due specializzande, parteggiano rispettivamente per Jackson ed Alex. Cahill punta a far acquistare l'ospedale alla Pegasus Horizon, una grande societ\u00e0 del ramo. A questo fine i medici vengono spronati ad agire come venditori per stimolare i compratori all'acquisto. Alex e Jo filano d'amore e d'accordo pur non stando insieme, ma Alex si sente sempre pi\u00f9 attratto da lei. La Bailey continua a mostrarsi entusiasta dei cambiamenti ed acida verso i colleghi vincitori della causa per l'incidente aereo. In ospedale arriva una coppia di giovani transessuali, uno passato da maschio a femmina, l'altro, femmina, sulla strada inversa, che per ora deve sottoporsi a mastectomia; irrompe suo padre, decisamente contrario, che alla fine arriva ad una sorta di comprensione ma non riesce comunque ad accettare l'identit\u00e0 sessuale della figlia e dopo l'intervento va via senza salutarla. April flirta con un paramedico giunto in ambulanza, Matthew, lo accompagna in un intervento, e insieme soccorrono un ragazzino di 10 anni politraumatizzato; l'ospedale dove dovrebbe andare \u00e8 troppo lontano e non sopravvivrebbe, cos\u00ec April chiama Jackson e lo convince a farli entrare al Seattle Grace, molto pi\u00f9 vicino, per salvarlo. Owen si rifiuta di dare la sua approvazione, cos\u00ec procedono di nascosto, e via via coinvolgono altri medici e specializzandi, compresi Meredith, Cristina, Alex e Derek. Alla fine Owen e la Cahill li scoprono e cominciano a comprendere quanto tutti siano ostili ai cambiamenti introdotti. Richard e Callie indagano su come funzionino davvero gli ospedali gestiti dalla Pegasus Horizon, prima fingendosi pazienti e poi inviati della Pegasus; il personale medico risulta iperburocratizzato e indifferente ai pazienti, oppure frustrato per non poter agire secondo coscienza ed etica ed essere costretto a lavorare non avendo come fine il bene dei pazienti. Richard rivela a Callie che forse accetter\u00e0 di andare in pensionamento anticipato. April e Matthew si incontrano all'uscita, Matthew dice ad April che le piace e i due si baciano. Callie organizza di nascosto un incontro con i vincitori della causa a cui partecipano tutti tranne Cristina, impegnata con Owen. Callie propone di essere loro ad acquistare l'ospedale. La puntata si chiude con la rivelazione del volto scelto come testimonial: \u00e8 quello di Derek.\nTrattative difficili.\nTrama.\nCallie, Meredith, Derek e Arizona si ritrovano per discutere sulla possibilit\u00e0 di acquistare l'ospedale, soprattutto dopo che Callie ha constatato che la Pegasus non \u00e8 l'ospedale che loro credono, interessato solo ai grossi interventi costosi e niente ricerche. Derek \u00e8 convinto che potranno fargli cambiare idea, ma la donna gli spiega che coloro che si sono imposti alla direzione sono stati licenziati o hanno dovuto tenere testa bassa. Alla proposta di Callie per\u00f2, Arizona si oppone, non se la sente di investire tutti quei soldi anche perch\u00e9 vuole dare un futuro sicuro a sua figlia. Della stessa opinione sono anche gli altri perch\u00e9 non hanno idea di quanto costi comprare il Seattle Grace e quali siano i rischi. Derek ci ripensa e nella discussione viene attaccato da Arizona, perch\u00e9 \u00e8 convinta che lui si senta in colpa visto che ha recuperato la sua mano, la sua carriera e ha ricevuto una notevole somma di denaro dalla causa dell'incidente che ha voluto intraprendere; e ora vuole fare l'eroe della situazione e lei non accetta che coinvolga anche la sua famiglia. Nel frattempo Cristina \u00e8 con Owen, non partecipa all\u2019incontro e ancora non \u00e8 a conoscenza della proposta di Callie. L\u2019indomani Arizona si scusa delle parole e dei toni della sera prima con Derek, il quale va dalla Cahill per dirle di essere molto infastidito dalle sue numerose foto sparse per i corridoi, su cui iniziano a comparire scritte o disegni ingiuriosi nei suoi confronti.\nMatthew chiede ad April di uscire con lui. Lei accetta felice, ma inizier\u00e0 presto a preoccuparsi del momento in cui dovr\u00e0 spiegargli della sua volont\u00e0 di mantenere la \u2018riacquistata\u2019 verginit\u00e0. Esporr\u00e0 le sue preoccupazioni a Jackson, provando ad essere buoni amici, ma Jackson le ribadisce che la sua posizione risulta piuttosto difficile da condividere.\nJo \u00e8 di turno in pediatria con Alex, e devono operare una bambina nata da pochi minuti per intervenire su un volvolo, una grave patologia chirurgica caratterizzata dall\u2019arrotolamento dell\u2019intestino ai vasi sanguigni del peduncolo. Nel comunicare la notizia ai genitori, Alex e Jo notano una particolare freddezza tra i due, che non sono sposati, ma si ritrovano ad essere genitori a seguito di un rapporto occasionale. L\u2019intervento, eseguito da Alex e Jo non ha inizialmente successo, e si presentano due opzioni: rioperare o aspettare e sperare in un miglioramento. I due genitori, nonostante la freddezza dei rapporti, riescono a trovare un\u2019intesa sulla decisione.\nLa Bailey e Arizona trattano il caso di un bambino affetto da un tumore difficile su cui non hanno avuto effetto chemioterapia e radioterapia, in quanto il tumore ha continuato a diffondersi. Dovrebbero intervenire ma il ragazzo risulta troppo debole e compromesso per affrontare l\u2019operazione. La Bailey propone di effettuare una mappatura del genoma per individuare altre opzioni e farmacoterapie mirate. Per procedere ha per\u00f2 bisogno del consenso del consiglio di consulenza dell\u2019ospedale. Purtroppo, in quel delicato momento di tagli e cambiamenti, la procedura viene respinta. In verit\u00e0, in un secondo momento, Owen riferir\u00e0 alla Bailey che non l\u2019ha neanche proposta al consiglio di consulenza.\nMeredith informa Cristina del progetto di utilizzare i soldi ottenuti dalla causa per comprare l\u2019ospedale; Cristina si mostra decisamente perplessa da un lato perch\u00e9 dubita che saranno in grado di gestirlo, e dall\u2019altro perch\u00e9 ripone fiducia nell\u2019operato di Owen che sta cercando di salvare l\u2019ospedale.\nDerek si rende conto che la situazione dell\u2019ospedale non fa che peggiorare; prende seriamente in considerazione l\u2019idea di acquistarlo per garantirgli un futuro migliore e chiede il parere del proprio consulente finanziario, Stan. Questi riferisce ai sopravvissuti che il piano \u00e8 fattibile ma che necessita di ulteriori informazioni di carattere finanziario per fornire maggiori dettagli dell\u2019operazione.\nNel frattempo Owen deve affrontare l\u2019ira delle infermiere a causa dello stravolgimento di turni e orari di lavoro previsti dal piano di riorganizzazione. Un primo incontro con le infermiere non produce buoni risultati, ma al secondo tentativo, parlando loro in maniera meno formale, lodando il loro prezioso contributo e prefigurando un futuro per l'ospedale, riesce ad ottenere la loro fiducia.\nPi\u00f9 tardi Cristina e Owen commentano il discorso di Owen fatto alle infermiere circa il futuro dell\u2019ospedale, ma Owen le confida di non credere alle parole che ha detto. Owen inoltra manifesta a Cristina di come si senta il responsabile dell\u2019incidente fin da quando li ha messi sull\u2019aereo.\nDerek e Meredith riescono a procurarsi i dati di cui hanno bisogno, mediante una maldestra irruzione nell\u2019ufficio dove sono in corso le trattative.\nAlex invita Jo per bere qualcosa, ma lei rifiuta per quella sera. La vede con un altro specializzando. Stephanie gli dice che \u00e8 una matricola di ginecologia, per cui lei ha una cotta dall\u2019inizio della specializzazione.\nLa Bailey parla al padre del suo paziente consigliandogli di proseguire la strada della mappatura del genoma o altre terapie, ma altrove, in un altro ospedale. La Bailey, senza camice indosso e mentre si dirige verso l\u2019uscita, si sfoga con Arizona dicendole che era l\u2019unico consiglio medico che poteva dare in coscienza e che non vuole pi\u00f9 lavorare in un ospedale che non riconosce pi\u00f9 e che non vuole rischiare di non riconoscere pi\u00f9 se stessa.\nJackson parla nuovamente con April , stavolta con pi\u00f9 sensibilit\u00e0, invitandola ad essere sincera con Matthew, magari aspettando il momento giusto. April va all\u2019appuntamento e a fine serata \u00e8 a casa con Matthew; mentre si baciano, Matthew si ferma e dice secondo lui che non dovrebbero spingersi oltre per quella sera, perch\u00e9 si sta preservando per il matrimonio. April si mostra sollevata ed \u00e8 quasi sul punto di confessargli di non essere pi\u00f9 vergine, ma si ferma.\nArizona, dopo aver parlato con la Bailey, comprende l\u2019importanza e l\u2019urgenza di intervenire. Riferisce la sua decisione a tutti gli altri, mentre Cristina comunica una notizia importante avuta da Owen: la Pegasus intende concludere l\u2019acquisto quella sera stessa.\nDerek Meredith, Callie, Arizona e Cristina irrompono quindi nella sala riunioni e rassegnano le proprie dimissioni con effetto immediato. Pegasus ritira l\u2019offerta, poich\u00e9 il valore dell\u2019ospedale senza quelle risorse \u00e8 bruscamente calato. Owen e la Cahill sono molto scossi, l\u2019uno perch\u00e9 ha visto i suoi voltargli le spalle, l\u2019altra perch\u00e9 non crede sia pi\u00f9 possibile recuperare la situazione. \nPer questo lottiamo.\nTrama.\nLa Cahill convince la Pegasus a tornare al Seattle Grace Mercy West per comprare di nuovo l'ospedale.\nIntanto Derek, Meredith, Cristina, Arizona e Callie, dopo aver parlato con i suoi rappresentanti, riescono ad avere una riunione con Julian Crest, l'imprenditore a cui faranno proposta di aiutarli ad acquistare l'ospedale. Egli approva le loro idee e le condivide, ma gli dice che non vede tra loro nessun capo pronto a prendere le redini dell'ospedale, e li invita a tornare da lui con qualcuno che abbia esperienza nella gestione. Cos\u00ec i cinque pensano a Richard e Meredith va al Seattle Grace Mercy West per fargli questa proposta.\nIntanto Heather sente Alana dire che una volta che la Pegasus avr\u00e0 comprato l'ospedale l'avr\u00e0 acquistato in pezzi, avrebbe preso le attrezzature dell'ospedale per collocarle negli altri centri della loro fondazione e tutti i dipendenti sarebbero stati licenziati.\nCos\u00ec la specializzanda avverte i suoi colleghi e Owen, che ne era inconsapevole, lo viene a sapere.\nAnche Cristina, come Meredith, si reca all'ospedale e informa Owen della situazione, cio\u00e8 del fatto che stanno cercando un aiuto finanziario da parte di Julian Crest.\nQuesto allora si reca nella sala riunioni dove la Pegasus sta decidendo le ultime cose riguardo all'acquisto e gli dice che ha un altro acquirente e gli chiede di aspettare un giorno.\nIntanto Shepherd, Grey, Torres, Yang e Robbins, con il dottor Webber, riescono a parlare di nuovo con Crest, che invita Derek e Richard sul suo elicottero diretto all'aeroporto (l'imprenditore sta per partire per Dubai) per sapere di pi\u00f9 riguardo all'ospedale.\nLe donne cos\u00ec si recano all'aeroporto e aspettano i due chirurghi. A Crest piace la loro idea, ma non se la sente di investire. \u00c8 un no.\nSconsolati i chirurghi tornano a casa, privi di speranze.\nLa sera Webber si ritrova a parlare con Catherine Avery, madre di Jackson, raccontandole dell'idea fallita dei cinque chirurghi di comprare l'ospedale.\nIl giorno dopo la dott. Avery riunisce Derek, Meredith, Arizona, Callie, Cristina, Owen, Richard e suo figlio Jackson e gli dice che la fondazione Harper Avery sarebbe felice di rispondere alle loro richieste, cio\u00e8 di aiutarli nell'acquisto dell'ospedale. L'ospedale verr\u00e0 salvato, e tutti ne sono stra-contenti. Ma c'\u00e8 una sola condizione: nel loro consiglio di amministrazione ci dovr\u00e0 essere un rappresentante che ha scelto la fondazione: Jackson. Egli non esprime pareri al riguardo e la puntata si chiude con un dubbio: Jackson accetter\u00e0 la carica e la fondazione comprer\u00e0 l'ospedale o rifiuter\u00e0 e il Seattle Grace Mercy West Hospital fallir\u00e0?\nIl nuovo nome.\nTrama.\nJackson accetta l'incarico offertogli dalla madre come rappresentante della Fondazione Harper Avery, diventando, di fatto, il \"capo\" di tutti gli altri medici che, con i soldi avuti dall'ospedale per l'incidente aereo, hanno acquistato il Seattle Grace. Le prime proposte di Jackson al gruppo causano per\u00f2 una \"ribellione\", un vero e proprio inizio di rigetto: egli infatti, facendosi portavoce degli intenti della Fondazione, fa sapere che non c'\u00e8 l'intenzione di riaprire il Pronto Soccorso, e che la Fondazione ha intenzione di licenziare Owen Hunt, per dare una nuova immagine della Direzione. Gli altri medici per protesta e offesi per il torto verso Hunt abbandonano la riunione. Cristina cerca Hunt per informarlo; Hunt \u00e8 sconvolto dalla notizia, visto l'impegno messo in tutta la vicenda del fallimento dell'ospedale, e si arrabbia anche con Shepherd, pensando che l'amico abbia approvato la decisione alle sue spalle. I due discutono, e Derek \"accusa\" Hunt di sentirsi in colpa perch\u00e9 in fondo la responsabilit\u00e0 della scelta della compagnia aerea pi\u00f9 economica era stata sua e quindi, in definitiva, anche l'incidente. Hunt, adirato, va quindi da Jackson e si dimette. Questo si ripercuote pesantemente su tutta l'organizzazione degli interventi di trapianto programmati per la giornata e di cui Hunt era il coordinatore; tutto ricade su Jackson, che, subissato da tutti, in primis dalla Bailey, ha grossi problemi nel prendere decisioni organizzative. Questo preoccupa molto Richard, che esprime le sue perplessit\u00e0 alla madre di Avery: teme infatti che l'incarico sia troppo pesante per il giovane e che un suo fallimento potrebbe bruciargli la carriera; la madre di Jackson reagisce violentemente, ritenendo le preoccupazioni del suo fidanzato un'ingerenza nel rapporto con il figlio; poi per\u00f2 si scusa ed esprime molta riconoscenza verso le preoccupazioni di Richard perch\u00e9 sono una cosa che ha sempre cercato in un uomo: l'affetto paterno per Jackson. Ritiene per\u00f2 di aver fatto la scelta giusta e che il figlio sar\u00e0 perfettamente in grado di ricoprire il ruolo che gli \u00e8 stato affidato. Alla fine della giornata si dimostrer\u00e0 che aveva avuto ragione; Jackson infatti inizia a prendere decisioni e soprattutto autonomamente, decide infatti per la riapertura del Pronto Soccorso, di confermare l'incarico ad Hunt, che ritira le dimissioni, e propone di modificare il nome dell'ospedale in Grey Sloan Memorial Hospital.\nMani in mano.\nTrama.\nNel Grey Sloan Memorial Hospital viene riaperto il pronto soccorso con una nuova macchina che con soli 13 secondi \u00e8 in grado di fare una mappatura completa del corpo con tutti i particolari. Karev e Jo si occupano del bambino malato di tumore con il quale Alex si divertir\u00e0 nel corso di tutta la puntata a fare scherzi all'ostetrico che esce con lei, a questi scherzi in seguito si unir\u00e0 anche Richard. La Bailey cerca disperatamente qualcuno che l'ascolti per finanziare il suo progetto; il finanziamento verr\u00e0 ottenuto a fine puntata grazie ad un'idea della Yang che ne approfitta per occuparsi del suo nuovo trial. Meredith, che nel corso della puntata ha continue idee depresse sul suo bambino, si occupa di un insegnante al quale sono stati diagnosticati dei calcoli che poi in seguito si rivelano un tumore inoperabile all'ultimo stadio. April cerca qualcuno con cui sfogarsi sulla sua voglia di \"partecipare al carnevale\" col suo nuovo ragazzo paramedico, che vuole aspettare invece il matrimonio. Ross e Sheperd si occupano di una ragazza con gravi lesioni al cervello ed il cui padre \u00e8 troppo agitato per ascoltare gli aggiornamenti sulle sue condizioni senza reagire violentemente. La situazione servir\u00e0 a Ross per imparare a dare notizie ai pazienti in situazioni difficili: infatti alla fine lo stesso Sheperd, che suggeriva allo specializzando di dare notizie con calma e fermezza, alla fine \u00e8 costretto a bloccare fisicamente il padre della ragazza per riuscire a calmarlo e dargli la buona notizia che la figlia, per quanto in coma, \u00e8 viva.\nAlla fine della puntata, durante un'ecografia si scopre che il bambino di Meredith e Derek \u00e8 un maschietto.\nNon posso combattere questo sentimento.\nTrama.\nCallie sta preparando un discorso sulla cartilagine, ed \u00e8 molto nervosa perch\u00e9 dovr\u00e0 esporlo davanti a molti ascoltatori, cerca cos\u00ec di farsi aiutare da Arizona. Nel frattempo, viene dato l'allarme a tutti i medici del Grey Sloan Memorial Hospital per un tir, che all'inizio viene segnalato come esploso, ma esploder\u00e0 nel corso dell'episodio a causa di una perdita di benzina e dall'accensione di una sigaretta da parte di un paziente. Ci sono gravi feriti, tra cui due genitori, l'irrequieto figlio dei quali viene affidato ai servizi sociali ma solo Hunt riuscir\u00e0 a tenere compagnia al bambino, e anche una donna incinta, che morir\u00e0 poco dopo aver dato alla luce il bambino. April, alla quale era stato affidato quest'ultimo caso, cerca la presenza divina nel voler pianificare il destino delle persone e distrutta per la perdita della sua paziente, cerca conforto in Jackson. Intanto anche il paramedico fidanzato di April viene ricoverato per delle ustioni. A causa dei tanti pazienti, Callie non potr\u00e0 prendere l'aereo e fare il suo discorso ma Richard e Arizona riusciranno a metterla comunque in contatto con la conferenza tramite video chiamata, e la dottoressa riuscir\u00e0 ad eccellere non seguendo i suoi appunti ma parlando con il cuore. Alla fine della puntata, Meredith, che \u00e8 riuscita ad aiutare una madre preoccupata per suo figlio che tutti credevano pazza ma che in realt\u00e0 aveva ragione, chiede alla dottoressa Bailey di provare su Zola e su lei stessa le ricerche sul genoma, per capire se avr\u00e0 l'Alzheimer e se potr\u00e0 aiutare anche lei sua figlia prima che sia troppo tardi.\nLei mi uccide.\nTrama.\nLa dott.ssa Bailey informa Meredith e Derek che non ha avuto informazioni a sufficienza per la mappatura del genoma di Zola, mentre in quella di Meredith \u00e8 presente il gene dell'Alzheimer, inizia cos\u00ec l'ansia di Meredith, che deve cambiare il suo testamento, infatti aveva inserito come tutori di Zola ed eventuali altri figli Lexie, Cristina e Owen. Cristina non si sente di fare la mamma, sar\u00e0 soltanto la zia \"strafiga\", cos\u00ec la decisione sui possibili tutori resta in sospeso. Derek cerca invano di tranquillizzarla dicendole che questi esami mettono solo in luce delle possibilit\u00e0, e alla fine si fa mappare anche lui e il risultato dice che \u00e8 predisposto al cancro ma anche a diventare un eroinomane calvo, cosa che fa tornare il sorriso a Meredith. Intanto Owen si occupa del piccolo Ethan i cui genitori sono stati coinvolti nell'incidente del precedente episodio. In ospedale sono arrivati due chirurghi in missione per l'esercito per apprendere nuove tecniche chirurgiche da effettuare con pochi strumenti, tutti si impegnato per l'insegnamento, ma April sar\u00e0 quella che apprende di pi\u00f9, decide infatti di dire al suo paramedico che non \u00e8 vergine, lui la lascia e lei ruba dell'attrezzatura dall'ospedale e la regala ai due chirurghi. Intanto la Bailey \u00e8 arrabbiata con la Murphy perch\u00e9 ha operato mentre aveva l'influenza, sono infatti tornate due persone che hanno un'infezione, quando la prima delle due muore e ne arriva un terzo, Murphy sa che verr\u00e0 licenziata, perch\u00e9 c'\u00e8 una regola per cui dopo tre problemi della stessa natura vieni licenziato. Murphy prima di andarsene deve effettuare una ricerca per contattare tutti i pazienti del giorno dell'influenza, ma scopre che il terzo paziente arrivato con l'infezione non era suo, quindi l'unico medico entrato in contatto con tutti e tre \u00e8 la Bailey.\nIl mostro dormiente.\nTrama.\nLa dottoressa Bailey \u00e8 al centro di un'indagine del Centro Controllo Malattie dopo la morte di alcuni dei suoi pazienti: \u00e8 risultata positiva al test dello stafilococco ma non viene incolpata perch\u00e9 in realt\u00e0 i guanti sostituiti dalla Pegasus contengono tagli microscopici che hanno favorito la fuoriuscita del batterio. Cristina prende in giro Alex sui sentimenti, taciuti, che prova per Jo. Avendo scambiato alcune sue confidenze con l'attuale fidanzato, Jo e Alex rompono l'amicizia che li legava. Owen continua a dare ad Ethan un trattamento speciale, viste le condizioni ancora incerte del padre e la morte della madre. Cristina ha quindi paura di perdere l'uomo della sua vita, che preferisce restare in ospedale ed essere la famiglia di Ethan piuttosto che tornare a casa a riposarsi. Cristina promette a Meredith di essere in sala parto durante la nascita del bambino. Matthew perdona April per avergli mentito e i due tornano insieme.\nTu credi nella magia?\nTrama.\nAl pronto soccorso arriva una donna segata a met\u00e0 dal marito mago. Tutti cercano di salvarla.\nApril \u00e8 alle prese con una studentessa che, bevendo azoto liquido, si \u00e8 fatta esplodere lo stomaco e cos\u00ec la opera insieme a Jackson. Le sue due amiche in pronto soccorso non sono di aiuto nemmeno per capire che cosa abbia.\nIl piccolo Ethan dorme accanto al padre in attesa che quest'ultimo si svegli ma questo non accade nonostante i tentativi di cure provati da Cristina. Il bimbo decide di andare in albergo con la nonna ma qui, mentre quest'ultima riposa, prende dei sonniferi. Viene portato subito in ospedale ma grazie a Owen si riprende.\nIn ospedale arriva, chiamata da Jackson, la dottoressa Lauren Boswell, specializzata in chirurgia plastico-facciale neonatale, che ha subito un feeling con Arizona. Anche quest'ultima ne resta affascinata.\nLa Bailey \u00e8 chiusa nel suo laboratorio e non vuole parlare con nessuno. Callie tenta pi\u00f9 volte di parlarle ma lei non apre nemmeno la porta fino a che Richard non fa chiamare suo marito.\nQuando entra nel laboratorio lei gli confessa di aver analizzato pi\u00f9 volte il proprio sudore per paura di non aver debellato il batterio che ha causato la morte dei suoi tre pazienti, ma anche se continua a risultare negativa, la sensazione di \"sporco\" non passa.\nAlex discute con Jo a causa delle rivelazioni che lui ha fatto al suo ragazzo e lui essendone innamorato decide di non parlarle pi\u00f9.\nQuando arriva a casa per\u00f2 lei lo aspetta fuori dalla porta e quando si volta ha il viso pieno di lividi.\nPronti a tutto.\nTrama.\nJo racconta ad Alex di aver litigato con il suo ragazzo, Jason, che l'ha picchiata. Alex la ospita a casa sua ed esce subito per andare a cercare Jason. La mattina successiva Owen indice una riunione straordinaria con tutto il personale per prepararli all'allerta tempesta. Alex chiede aiuto a Derek mostrandogli Jason ricoverato in fin di vita. Derek, Meredith e Cristina credono che Alex l'abbia picchiato, ma Alex nega sostenendo che quando era arrivato a casa di Jason lo aveva trovato privo di sensi, in gravi condizioni. Irrompe Jo dichiarandosi colpevole. Meredith e Cristina fanno scappare Jo. Arrivano i primi feriti dalla tempesta e la Bailey si rifiuta di operare.\nMeredith \u00e8 ormai a tre settimane dal termine della gravidanza e viene esclusa da un intervento pericoloso ma cade dalle scale credendo di aver perso il bambino. La ginecologa tuttavia controlla la situazione e la rassicura che non \u00e8 successo nulla.\nOwen continua ad assistere Ethan, il bambino che ha perso la madre ed il cui padre \u00e8 ancora in coma e confida a Meredith di volerlo adottare. Tuttavia il padre del bambino, Paul Dowson, riesce a risvegliarsi dal coma, dopo che Christina si accorge di un coagulo prima non identificato e cos\u00ec Derek lo opera con successo. Owen non ne sembra felice.\nApril opera un uomo di 39 anni, operaio edile, buttato gi\u00f9 da un palazzo dal vento. L'uomo \u00e8 ancora vivo, ma \u00e8 caduto per 4 piani ed \u00e8 stato impalato da alcune barre di supporto. Il paziente, Leon, \u00e8 sveglio e cosciente. L'uomo viene operato da April, Callie, Owen e Ben. Tuttavia per tagliare le barre di supporto \u00e8 necessario utilizzare una smerigliatrice angolare che pu\u00f2 generare scintille e provocare l'esplosione della sala operatoria, a causa dell'ossigeno che riempie la stanza; durante l'intervento scoppia infatti un incendio, ma grazie ai riflessi tempestivi di April riescono a spegnerlo al suo nascere e a concludere l'operazione. Nonostante questo April viene esclusa e va via inviperita con Owen. Qualche minuto dopo viene chiamata al pronto soccorso e scopre di trovarsi al centro di un flash mob organizzato dal suo ragazzo che davanti a tutti ballando gli chiede di sposarlo e lei accetta. Owen era l'unico a conoscenza della richiesta di matrimonio, per questo l'aveva allontanata dalla sala operatoria.\nArizona, Jackson e la dottoressa Lauren operano, quasi per l'intera giornata, il bambino che necessita di una craniofacciale.\nTra Arizona e Lauren scoppia qualcosa ed alla fine le due che rimangono al buio in una stanza si baciano.\nBen non \u00e8 riuscito a convincere la Bailey a tornare ad operare, cos\u00ec Richard decide di intervenire, dicendo a Miranda che se non torner\u00e0 ad operare verr\u00e0 licenziata. Alla fine, la Bailey decide di tornare in sala operatoria. Jason si risveglia e vuole denunciare Jo ma Alex lo ricatta dicendo che lo denuncer\u00e0 a sua volta per averla pestata e Jason cambia idea. Meredith dice a Cristina che Owen voleva adottare Ethan. Inizia la tempesta e tutto lo staff decide di dormire in ospedale, nel frattempo a Meredith si rompono le acque. Nell'ultima scena Alex torna a casa da Jo e le chiede perch\u00e9 l'ha fatto, lei si difende dicendo che non avrebbe mai permesso a nessuno di violentarla o picchiarla come in passato. Jo chiede a lui perch\u00e9 la difendeva a rischio della sua vita e Alex le sta per confessare cosa prova quando un albero sradicato cade dentro casa rompendo la finestra ma lasciandoli illesi.\nLa tempesta perfetta.\nTrama.\nMeredith deve partorire con il parto cesareo non volendo, ma Derek e l'ostetrica la convincono a far nascere il bambino al buio a causa di un guasto al generatore. Il bambino nasce sano ma non piange per i primi istanti e Derek va via con il bambino mentre Ross, sotto indicazioni di Meredith, deve ricucirla. Cristina viene chiamata da Richard ad operare al buio e lei si rifiuta ma il Dott. Webber fa spegnere tutte le torce e la costringe a capire il problema solo con le mani e le orecchie, e con gran successo l'intervento riesce. Meredith a causa della caduta del giorno prima ha una forte emorragia e d\u00e0 istruzioni a Ross su come operarla prima di perdere i sensi. Ross non ha mai fatto nulla di simile e ha paura anche perch\u00e9 ha promesso che non l'avrebbe rianimata dopo 9 minuti in arresto cardiaco. In pediatria si scaricano tutte le batterie e i bambini rischiano di morire se non ventilati, cos\u00ec Jo e gli altri insegnano ai genitori la ventilazione manuale. Arizona confessa ad Alex di aver tradito Callie, ma lui la rassicura dicendo di non essere lei la persona pi\u00f9 orribile, ma anche lui, perch\u00e9 non vuole confessare a Jo i suoi sentimenti, in quanto crede di rovinare tutto perch\u00e9 pensa di essere lui il problema. Un autobus si ribalta davanti all'ospedale e tutti vanno ad aiutare; non si trova una bambina e l'autobus sta per scoppiare, ma Jackson la trova, terrorizzata, e non vuole uscire dal pullman. April va in panico perch\u00e9 non vede Jackson, e poco dopo scoppia l'autobus e tutti credono che Jackson sia morto, quando invece appare con la bambina in braccio.\nBrooks va a cercare la Bailey per andare in soccorso di Meredith, ma le viene un attacco di panico perch\u00e9 finora non ha pi\u00f9 operato, ma accetta.\nCristina scopre che Meredith \u00e8 in pericolo e avvisa Derek e insieme corrono da lei. La Bailey esce dalla sala operatoria piangendo e loro credono che Meredith sia morta ma lei, al contrario, sta bene e decide di chiamare il bambino Bailey.\nApril va da Jackson mentre Callie lo sta medicando e, gridando, lo picchia, sicuramente ancora traumatizzata dalla paura di averlo quasi perso, lasciando Matthew allibito.\nAlex dice a Jo di amarla e i due finalmente si baciano.\nCallie scopre che Arizona l'ha tradita e litigano furiosamente, portando quest'ultima a confessare di non aver ancora perdonato la moglie di averle amputato la gamba. Cristina lascia Owen, anche se lui non \u00e8 d'accordo, perch\u00e9 sa che lui non smetter\u00e0 mai di desiderare figli. Richard va a cercare il tecnico e lo trova svenuto accanto ai generatori. Lo salva e poi va di persona ad attivare i generatori, e cos\u00ec torna la luce. April va da Jackson e gli dice che vuole lui e che non si sposer\u00e0 se lui la ricambia. Miranda cerca Richard per scusarsi con lui ma nessuno sa dove sia. Nell'ultima scena si vede Richard inerme a terra e i generatori parzialmente bruciati."}
{"id": "4202657", "revid": "52646338", "url": "https://it.wikipedia.org/wiki?curid=4202657", "title": "San Castrense di Sessa", "text": ""}
{"id": "4202658", "revid": "372624", "url": "https://it.wikipedia.org/wiki?curid=4202658", "title": "Bertucci", "text": ""}
{"id": "4202659", "revid": "287204", "url": "https://it.wikipedia.org/wiki?curid=4202659", "title": "Xenati", "text": ""}
{"id": "4202665", "revid": "113089964", "url": "https://it.wikipedia.org/wiki?curid=4202665", "title": "Societ\u00e0 del Casino (Genova)", "text": "La Societ\u00e0 del Casino \u00e8 un club per gentiluomini di Genova\nStoria.\nIl Circolo fu istituito nel 1836 dal marchese Stefano Giustiniani ed altri 44 notabili appartenenti all'aristocrazia filo-sabauda della citt\u00e0 (che era rimasta indipendente sino al 1815).\nHa avuto sede fino al 1845 in Palazzo Lercari-Parodi, in strada Nuova (oggi via Garibaldi).\nIl sodalizio ha oggi sede in Palazzo Lomellini-Doria Lamba.\nSede.\nL'attuale sede del circolo, Palazzo Lomellini-Doria Lamba, uno dei palazzi dei Rolli di Genova, si trova in via Cairoli n. 18.\nIl palazzo fu costruito nel XVI secolo per Stefano Lomellini e fu rimaneggiato ed ampliato dall'arch. Gregorio Petondi in occasione del tracciamento di strada Nuovissima (oggi via Cairoli), nel 1776. Il palazzo \u00e8 oggi di propriet\u00e0 della famiglia Doria Lamba, discendenti del Lamba Doria trionfatore della battaglia di Curzola contro i veneziani nel 1298.\nAttivit\u00e0.\nIl Circolo ancora oggi raggruppa prevalentemente le grandi famiglie della nobilt\u00e0 genovese . Attualmente conta 336 soci, tutti uomini.\nBibliografia.\nAlfredo Ansaloni Giustiniani, \"Dal Casino di ricreazione alla Societ\u00e0 del Casino: sette generazioni di soci\", Stefano Termanini Editore, 2013, ISBN 9788895472249, pp. 223.\nVoci correlate.\n "}
{"id": "4202667", "revid": "767487", "url": "https://it.wikipedia.org/wiki?curid=4202667", "title": "Pressure (Nadia Ali)", "text": "Pressure \u00e8 un brano musicale della cantante Nadia Ali e prodotta da Starkillers e Alex Kenji. \u00c8 stato pubblicato come download digitale il 15 febbraio 2011. Il remix di Alesso, uscito il 16 maggio 2011, \u00e8 stato nominato come \"Miglior traccia progressive\" alla 27\u00aa edizione dell'International Dance Music Award alla Winter Music Conference, ed \u00e8 stato supportato da artisti come Swedish House Mafia, Armin van Buuren, Ti\u00ebsto, Avicii, Dirty South ed altri."}
{"id": "4202670", "revid": "205197", "url": "https://it.wikipedia.org/wiki?curid=4202670", "title": "Iskra-Stal", "text": ""}
{"id": "4202671", "revid": "478814", "url": "https://it.wikipedia.org/wiki?curid=4202671", "title": "Provincia di Satsuma", "text": ""}
{"id": "4202672", "revid": "552841", "url": "https://it.wikipedia.org/wiki?curid=4202672", "title": "FNC Douai", "text": ""}
{"id": "4202674", "revid": "287204", "url": "https://it.wikipedia.org/wiki?curid=4202674", "title": "Tane (provincia)", "text": "La era una delle antiche province del Giappone. Era formata dalle isole meridionali di Tanegashima e Yakushima, che fanno attualmente parte della Prefettura di Kagoshima.\nStoria.\nI rinvenuti a Tanegashima e due antichi santuari shintoisti di Yakushima suggeriscono che le isole rappresentassero il confine meridionale dello Stato di Yamato, l'antico nome del Giappone.\nGli annali del periodo Nara citavano spesso il nome della provincia, \"Tane-no-kuni\", per riferirsi a tutto l'arcipelago delle Ry\u016bky\u016b:"}
{"id": "4202676", "revid": "1318658", "url": "https://it.wikipedia.org/wiki?curid=4202676", "title": "Yhwach", "text": " \u00e8 un personaggio della serie manga e anime \"Bleach\" di Tite Kubo.\nLeader del Vandenreich, viene spesso chiamato dai suoi subordinati e possiede la Shrift \"A\", che sta per . \u00c8 il figlio del Re Spirito nonch\u00e9 il principale antagonista della saga della Guerra dei Mille Anni.\nIl personaggio.\nAspetto e personalit\u00e0.\nYhwach appare come un uomo di mezza et\u00e0 con lunghi capelli neri che gli arrivano fino alle spalle e sopracciglia sottili; le folte basette gli arrivano al naso e si uniscono ai baffi mentre i suoi occhi hanno un colore bruno-rossastro. Il suo abbigliamento abituale \u00e8 costituito da una divisa militare bianca e un lungo mantello nero fissato da una spilla con il simbolo del Vandenreich.\nUtilizza senza remore metodi violenti per far valere la sua autorit\u00e0 e dimostra disprezzo soprattutto verso gli Arrancar, arruolandoli come soldati e uccidendoli quando hanno portato a termine il loro incarico; questo cinismo si estende, seppur in minima parte, anche ai Quincy suoi subordinati, a prescindere dalla specie o rango. L'unico sottoposto per il quale ha mostrato un minimo di considerazione \u00e8 Haschwalth, il suo braccio destro.\nUna versione pi\u00f9 giovane del suo aspetto \u00e8 quello che per lungo tempo \u00e8 stato considerato il volto di Zangetsu, la Zanpakuto di Ichigo.\nStoria.\nAntefatto.\nIl Re del Vandenreich nacque con gravi disabilit\u00e0: non poteva infatti sentire, vedere, parlare o muoversi a causa della sua paralisi. Tutti coloro che lo toccavano, tuttavia, scoprivano che ogni loro ferita, sia nell'anima che nel corpo, guariva; quando poi quelle persone morivano, era lui che faceva un passo verso la sua guarigione. Presto si rese conto che le persone lo chiamavano con il nome del loro Dio, YHWH, e decise che quello sarebbe stato il suo nome. Per via della sua capacit\u00e0 di inserire un pezzo della propria anima all'interno di un corpo vivente gli \u00e8 attribuita la creazione dei Quincy: \u00e8 infatti il loro re e il suo sangue scorre in ognuno di loro.\nMille anni addietro l'influenza di Yhwach sul mondo umano era tale da permettergli di conquistare ogni terra esistente e il suo impero era conosciuto come \"Lichtreich\", ovvero \"Impero della Luce\".\nAccecato dalla brama di conquista e credendo che la Soul Society in futuro sarebbe potuta diventare una minaccia, Yhwach cre\u00f2 gli Sternritter e ordin\u00f2 l'invasione della stessa: durante la guerra combatt\u00e9 personalmente contro Shigekuni Genry\u016bsai Yamamoto e in questa occasione pot\u00e9 assistere alle potenzialit\u00e0 del Bankai del comandante perdendo sia la battaglia che i suoi poteri; Yhwach tuttavia riusc\u00ec a salvarsi, facendo per di pi\u00f9 credere a Yamamoto di averlo ucciso.\nDopo la definitiva sconfitta dei Quincy nel mondo terreno, i sopravvissuti scapparono nella Seireitei e usarono le ombre presenti per creare il Vandenreich (\"Impero Invisibile\") per prepararsi alla seconda venuta del loro Imperatore e vendicarsi degli Shinigami: una leggenda millenaria dei Quincy, infatti, la canzone nota come , si riferisce a lui con l'epiteto \"Il Re Segregato\", che avrebbe riottenuto il suo cuore dopo novecento anni, il suo intelletto dopo altri novanta e i suoi poteri dopo altri nove.\nPer riottenere i suoi poteri Yhwach rub\u00f2 quelli dei \"Gemischt Quincy\", cio\u00e8 i sangue misto che lui considerava impuri, causando la morte delle madri di Ury\u016b Ishida e di Ichigo (quest'ultima diventata di sangue misto dopo la contaminazione dell'Hollow \"White\"), che sfortunatamente perse i suoi poteri nel momento esatto in cui stava fronteggiando l'Hollow Grand Fisher per proteggere il figlio; diciassette mesi dopo la sconfitta di S\u014dsuke Aizen Yhwach ha invaso l'Hueco Mundo, di cui ha sconfitto e imprigionato personalmente la regina Tia Harribel, cos\u00ec da sfruttarlo come trampolino di lancio per invadere la Soul Society.\nSaga della Guerra dei Mille Anni.\nLa dichiarazione di guerra.\nYhwach compare per la prima volta al quartier generale del Vandenreich durante un battibecco tra i suoi sottoposti Arrancar Ebern Asguiaro e L\u00fcdaas Friegen: dopo aver ascoltato i loro rapporti sul combattimento con Ichigo e sulla dichiarazione di guerra alla Soul Society, Yhwach li uccide sostenendo che, dopo aver conquistato l'Hueco Mundo, pu\u00f2 avere tutti gli Arrancar che vuole; proprio per questo ordina alla Prima Jagdarmee, appostata nell'Hueco Mundo e comandata da Quilge Opie, di andare alla ricerca di qualche Arrancar.\nL'invasione della Soul Society.\nQuando viene a sapere che Ichigo \u00e8 impegnato nell'Hueco Mundo contro Opie, Yhwach ne approfitta chiamando a raccolta gli Stern Ritter presenti nel suo palazzo per invadere la Soul Society; mentre i suoi sottoposti seminano il panico si imbatte in Kenpachi Zaraki, sul quale ha la meglio dopo un brevissimo confronto, per poi ordinare allo Stern Ritter \"Y\" Royd Lloyd di assumere le sue fattezze grazie alla sua abilit\u00e0 e di attendere il suo ritorno: Lloyd combatter\u00e0 quindi contro Yamamoto al posto suo mentre Yhwach visita Aizen proponendogli di unirsi al suo esercito come \"potenziale bellico speciale\"; Aizen tuttavia rifiuta, come Yhwach aveva previsto. Il re dei Quincy riappare quando lo scontro tra Yamamoto e Royd giunge al termine: ridotto in fin di vita dal comandante lo Stern Ritter viene ucciso dal suo sovrano che, dopo aver rivelato al suo vecchio avversario cosa aveva fatto nel millennio in cui non si sono visti, gli ruba il Bankai e lo attacca con il suo spadone tranciandolo in due e uccidendolo poco dopo con una scarica di \"Heilig Pfeil\". La caduta di Yamamoto segna la caduta della stessa Soul Society: Yhwach ordina infatti ai suoi soldati di devastare completamente il Seireitei ed \u00e8 ci\u00f2 che succede pochi secondi dopo. Nel momento esatto in cui sta per andare via, per\u00f2, Ichigo riesce a sfondare il passaggio che lo separava dalla Soul Society e si dirige immediatamente da lui: durante il loro breve scontro, il sovrano dei Quincy viene a conoscenza del fatto che Ichigo ha risvegliato i suoi poteri Quincy ma prima di riuscire a portarlo via con s\u00e9 viene richiamato dall'ombra del Vandenreich che lo costringe a ritirarsi (influenzato dal potere di Aizen, infatti, Yhwach aveva mal calcolato il tempo che avevano ancora a disposizione prima di dover andare via). Insieme al suo fidato braccio destro Jugram Haschwalth, il re dei Quincy si congeda affermando che prima o poi verr\u00e0 a riprendersi il suo \"figlio nato nell'oscurit\u00e0\": Ichigo stesso.\nAl Vandenreich.\nYhwach raduna quindi tutto il suo esercito per un annuncio molto importante: presenta a sorpresa Ury\u016b Ishida e lo elegge come suo successore assegnandogli la sua stessa Shrift, la lettera \"A\". Dopo la fine della riunione Ishida chiede il motivo di tale nomina e Yhwach risponde a sua volta con un'altra domanda, e cio\u00e8 sul perch\u00e9 sia sopravvissuto all' \"Aushwahlen\" attuata nove anni prima (essendo di sangue misto sarebbe dovuto morire e invece \u00e8 l'unico sopravvissuto): proprio perch\u00e9, a detta del sovrano, il ragazzo possiede un potere pi\u00f9 elevato del suo merita il titolo di successore, mentre Haschwalth afferma che tale nomina \u00e8 servita solo a gettare scompiglio tra le proprie fila rendendo tutti pi\u00f9 vigili.\nLa seconda invasione.\nQuando il Vandenreich fa scomparire il Seireitei nell'ombra, si vede Yhwach ammirare la Soul Society dal Silbern, il suo quartier generale, accompagnato da Ury\u016b e Haschwalth; in questa occasione rivela l'esistenza di un ultimo versetto della \"Kaiser Gesang\": dopo aver riacquistato i suoi poteri, prender\u00e0 il controllo del mondo dopo nove giorni.\nIn seguito, quando Ichigo arriva nel Seireitei, Yhwach informa Haschwalth e Ury\u016b che presto avr\u00e0 luogo la loro prossima mossa. Durante lo scontro tra Ichigo e lo Stern Ritter \"T\" Candice Catnipp, il sovrano ordina ad Haschwalth di evocare \"la chiave\": il Quincy inizia quindi a parlare ad Ichigo ringraziandolo per il suo operato descrivendolo addirittura come colui che li avrebbe \"guidati verso la luce\", dal momento che \u00e8 riuscito ad arrivare al Seireitei illeso poich\u00e9 in possesso di un particolare abito fatto con le ossa e i capelli della Guardia Reale, ovvero la \"Chiave del Re\". Ichigo capisce quindi l'obiettivo di Yhwach e si affretta a raggiungerlo ma fallisce.\nL'invasione del Palazzo Reale e il confronto con la Divisione Zero.\nPoco dopo Yhawach, Haschwalth e Ury\u016b arrivano al Palazzo Reale ma vengono bloccati da Tenjir\u014d Kirinji che, una volta sconfitti i Soldat grazie alle sue acque termali, si appresta ad attaccare lo stesso Yhwach, che per\u00f2 continua la sua avanzata senza che lo Shinigami riesca a colpirlo nemmeno una volta. A questo punto Senjumaru Shutara gli sbarra la strada e Yhwach viene attaccato da alcune \"guardie nere\" che accompagnano Shutara stessa, ma anche i loro attacchi non hanno successo nonostante Yhwach non schivi nessuno di questi: dalla sua ombra appare quindi lo Stern Ritter \"W\" Nianzol Weizol, che si rivela il responsabile del fallimento degli attacchi precedenti, che viene sconfitto da Shutara. Yhwach \u00e8 quindi costretto a richiamare dalla sua ombra il suo corpo d'\u00e9lite, formato dallo Stern Ritter \"M\" Gerard Valkyrie, dallo Stern Ritter \"C\" Pernida Parnkgjas, dallo Stern Ritter \"X\" Lille Barro e dal neopromosso Stern Ritter \"D\" Askin Nakk Le Vaar.\nDopo che Oetsu Nimaiya sconfigge il corpo d'\u00e9lite, Yhwach attiva l' \"Ausw\u00e4hlen\" e ruba il potere e la forza vitale degli Stern Ritter presenti nel Seireitei facendo risorgere i quattro caduti, che si rialzano ancora pi\u00f9 potenti di prima; una volta distrutta la \"Gabbia della Vita\" di Kirio Hikifune, Yhwach si dirige al vero Palazzo Reale che era stato nascosto da Ichibei Hy\u014dsube. Il confronto con il leader della Divisione Zero sembra volgere al peggio per Yhwach ma in realt\u00e0 non \u00e8 cos\u00ec: Haschwalth afferma che \u00e8 impossibile batterlo poich\u00e9 il suo potere \u00e8 quello di comprendere qualsiasi cosa su cui si posa il suo sguardo come testimonia anche la sua Shrift, ovvero la lettera \"A\" che sta per \"The Almighty\" (\"L'Onnipotente\"). Yhwach nota lo stupore di Ichibei e spiega come il suo potere gli permetta di vedere gli eventi futuri e di comprenderli cos\u00ec che ogni abilit\u00e0 dei suoi avversari diventi totalmente inutile: sconfitto Ichibei il re dei Quincy trova e trafigge con la sua spada il Re Spirito, a cui si rivolge come padre, congedandosi con un addio.\nIl nuovo mondo.\nYhwach viene raggiunto dal gruppo di Ichigo e in seguito ad un breve dialogo quest'ultimo cerca disperatamente di rimuovere la spada del Re dei Quincy dal corpo del Re delle Anime ma Yhwach, grazie ai suoi poteri, lo costringe a tranciarlo in due e a ucciderlo definitivamente. Tutte le dimensioni iniziano pian piano a perdere la loro stabilit\u00e0 e, mentre il disastro si abbatte sulla terra, sulla Soul Society e sull'Hueco Mundo, Yhwach ingaggia un breve combattimento con Ichigo; dopo essere stato immobilizzato da una tecnica di Yoruichi Shihoin, il re dei Quincy nota che il processo di distruzione si \u00e8 inspiegabilmente fermato e capisce che ad ostacolarlo \u00e8 stato il braccio destro del Re delle Anime Mimihagi: chiedendosi come mai quest'ultimo lo stia ostacolando, dato che avrebbe dovuto essere dalla sua parte, Yhwach cerca di rimuoverlo dalla teca del Re delle Anime ma viene fermato da Ichigo, che cerca di tenerlo impegnato finch\u00e9 Yoruichi non abbia ricostruito il tutto. In un altro breve scontro con Ichigo, il re dei Quincy inizia a spiegargli come in realt\u00e0 abbia sempre combattuto per lui quando, improvvisamente, Yoruichi viene colpita da una \"Heilig Pfeil\" alla spalla che manda a monte il processo di stabilizzazione: la freccia \u00e8 di Ishida che, sotto lo sguardo attonito di Ichigo, inizia ad ostacolare lui e il suo gruppo. Yoruichi viene scaraventata lontana dal Palazzo Reale e le dimensioni iniziano di nuovo a perdere la loro stabilit\u00e0, rendendo cos\u00ec vana la morte di Jushiro Ukitake (che ha sacrificato la sua vita per diventare il tramite di Mimihagi); la stessa sorte di Yoruichi poco dopo tocca anche ad Ichigo e ai restanti membri del suo gruppo. Ormai libero da nemici nelle vicinanze, Yhwach decide di assorbire il Re delle Anime cos\u00ec da poter creare un nuovo mondo, il \"Wahrwelt\", che veda i Quincy a capo del sistema spirituale: il Palazzo Reale viene ristrutturato con una croce a cinque punte e tutte le reishi del Reiokyu vengono sottomesse dal Vandenreich, creando cos\u00ec un campo di battaglia per loro nettamente favorevole. Le truppe alleate composte da umani, Shinigami, Hollow e Quincy ribelli ci mettono comunque poco a lanciare la controffensiva e allora Yhwach ordina alla Schutzstaffel, la sua Guardia Reale, di intervenire e di sterminare tutti i nemici; successivamente sconfigge personalmente Liltotto Lamperd e Giselle Gewelle, sue ex sottoposte, prima di andare a dormire e lasciare \"The Almighty\" al suo fidato braccio destro Haschwalth.\nDopo aver sognato la propria morte per mano di Ichigo, Yhwach si sveglia e nota con piacere che proprio quest'ultimo, il suo \"figlio nato nell'oscurit\u00e0\", finalmente \u00e8 riuscito a raggiungerlo; dopo una serie di provocazioni, il ragazzo si avventa sul Re dei Quincy scagliandogli contro un \"Getsuga Tensho\" che per\u00f2 non sortisce l'effetto desiderato. Yhwach sembra avere facilmente la meglio finch\u00e9 Ichigo non rilascia completamente il suo potere, che gli conferisce una forma ibrida simile a quella da Hollow assunta nel combattimento con Ulquiorra: dopo essere stato colpito in pieno da un \"Gran Rey Cero\" Yhwach decide di attivare \"The Almighty\" ritornando in netto vantaggio sul suo avversario e costringendo Ichigo a ricorrere al Bankai; inspiegabilmente, tuttavia, Tensa Zangetsu \u00e8 gi\u00e0 spezzata nel momento stesso del suo rilascio e Ichigo incassa in pochi secondi una sonora sconfitta: il potere di \"The Almighty\" non \u00e8 infatti quello di vedere il futuro ma di poterlo modificare. Dopo aver fatto precipitare Ichigo nella pi\u00f9 totale disperazione, Yhwach gli sottrae i suoi poteri Quincy fusi con quelli Hollow e quelli di tutti i suoi sottoposti rimasti ancora in vita, dopodich\u00e9 scende nella Seireitei per coronare il suo ultimo obiettivo: unire la Soul Society e il mondo umano.\nLa battaglia finale e la disfatta.\nGiunto nella Soul Society Yhwach si ritrova davanti Aizen, che gli d\u00e0 il benvenuto in quella che definisce la \"sua\" Soul Society; il re dei Quincy attacca l'ex capitano, che tuttavia ne esce incolume e ringrazia addirittura il suo avversario per averlo liberato da quella \"sedia infernale\". Poco prima che i due possano effettivamente iniziare a combattere arrivano Ichigo e Renji, ma Yhwach distrugge di nuovo Tensa Zangetsu - riparata da Shukuro Tsukishima - grazie al suo potere; Renji allora attiva il Bankai e si getta all'attacco, ma viene sconfitto senza nemmeno essere degnato di uno sguardo. Il re dei Quincy afferma quindi che tutti i Bankai sono gi\u00e0 stati distrutti nel futuro e, poco prima di dare il colpo di grazia ad Abarai, Aizen interviene in sua difesa: Yhwach lo schernisce, in quanto ci\u00f2 rappresenta un atteggiamento da deboli che l'ex capitano afferma di aver sempre detestato, ma Aizen, per tutta risposta, utilizza contro di lui l'Hado 99, \"Goryuutenmetsu\", il pi\u00f9 potente degli incantesimi di distruzione, senza nemmeno recitarne la formula. Mentre l'intera Soul Society viene distrutta Aizen si getta contro Yhwach, che per\u00f2 gli fa notare che anche Ky\u014dka Suigetsu \u00e8 gi\u00e0 stata rotta: quando Aizen se ne accorge viene sconfitto con un violento colpo all'addome e subito dopo viene fermato anche Ichigo, che aveva tentato inutilmente di colpire da dietro il re dei Quincy. Yhwach gli d\u00e0 l'addio e gli procura un buco al petto, scatenando poi tutto il suo potere sulla Soul Society; improvvisamente, per\u00f2, il re dei Quincy si accorge di avere davanti non Ichigo ma Aizen che, grazie al potere della sua Zanpakuto, lo aveva illuso per tutta la durata del combattimento. Tensa Zangetsu lo trapassa quindi da parte a parte e Yhwach viene tagliato in due dal \"Getsuga Tensho\" del vero Ichigo.\nQuando tutto sembra ormai finito Yhwach risorge grazie al suo potere affermando che potendo cambiare il futuro pu\u00f2 anche cambiare il momento della sua morte e, dopo aver inghiottito Aizen, Yhwach ferma anche l'attacco di Ichigo e si prepara a fondere la Soul Society con il mondo umano. Quando la sua vittoria sembra ormai una certezza, il re dei Quincy viene improvvisamente colpito da Ishida (l'unico immune al suo potere e quindi invisibile alle previsioni) con una particolare freccia in grado di annullare i suoi poteri il tempo necessario per permettere ad Ichigo di impugnare la sua Zanpakuto, ormai in frantumi, e attaccarlo. Yhwach allunga la mano, convinto di riuscire a fermare l'affondo, ma improvvisamente Tensa Zangetsu si frantuma e al suo posto esce fuori la vecchia Zangetsu: in quel momento il re dei Quincy capisce che la visione avuta non era un semplice sogno ma uno squarcio del futuro mostratogli da Haschwalth. Sconfitto e morente, Yhwach dice ad Ichigo che la strada per un mondo senza paura \u00e8 stata appena chiusa a causa sua dato che gli esseri viventi continueranno a vivere con il terrore della morte.\nDieci anni dopo il potere di Yhwach si manifester\u00e0 di nuovo per un breve istante prima di essere completamente debellato da Kazui Kurosaki, il figlio di Ichigo e Orihime.\nAbilit\u00e0.\nMentre tutti Quincy hanno il potere di raccogliere il reishi dall'ambiente che li circonda e farlo proprio, Yhwach possiede la capacit\u00e0 di distribuire pezzi della propria anima all'interno di un altro corpo vivente: tutti i Quincy ne possiedono uno e in particolare gli Stern Ritter hanno inciso all'interno della propria anima la lettera iniziale di un potere, cos\u00ec che una parte pi\u00f9 profonda e potente del re dei Quincy fluisse in loro.\nOgni volta che un Quincy o chiunque sia entrato in contatto con l'anima di Yhwach muore, la sua anima e i suoi poteri non divengono un Plus ma vengono assorbiti dall'anima di Yhwach facendolo diventare pi\u00f9 forte e allungandogli la vita. A detta di Haschwalth se non dovesse continuare ad assorbire anime, Yhwach tornerebbe alla sua forma originaria preda della paralisi.\n\"The Almighty\".\nTra i poteri di Yhwach \u00e8 importante evidenziare la sua lettera \"A\", ovvero : durante l'utilizzo di questo potere iridi e pupille si moltiplicano e grazie ad esse il Quincy \u00e8 in grado di vedere qualsiasi evento futuro cos\u00ec da prendere conoscenza di qualsiasi potere e divenirne immune. Come riveler\u00e0 a Ichigo, il suo potere non vede un solo futuro ma \u00e8 cos\u00ec vasto da vedere praticamente ogni futuro possibile ed \u00e8 addirittura in grado di scegliere quale tra di essi materializzare. Durante i nove anni per riottenere i propri poteri, l'Imperatore non era in grado di usare quest'abilit\u00e0 poich\u00e9 avrebbe perso il controllo su di essa e tutti gli Stern Ritter avrebbero rischiato di perdere i loro poteri. A sua detta, inoltre, tali occhi sarebbero il simbolo del vero Quincy.\nAltre abilit\u00e0.\nL'Imperatore del Vandenreich \u00e8 anche l'unico in grado di riuscire a controllare il Bankai di Yamamoto, \"Zanka no Tachi\", anche se tale potere non verr\u00e0 mai utilizzato."}
{"id": "4202677", "revid": "478814", "url": "https://it.wikipedia.org/wiki?curid=4202677", "title": "Provincia di Tane", "text": ""}
{"id": "4202678", "revid": "132266", "url": "https://it.wikipedia.org/wiki?curid=4202678", "title": "Distretto di Adi Tekelezan", "text": ""}
{"id": "4202683", "revid": "339392", "url": "https://it.wikipedia.org/wiki?curid=4202683", "title": "Provincia di \u014csumi", "text": ""}
{"id": "4202685", "revid": "119391088", "url": "https://it.wikipedia.org/wiki?curid=4202685", "title": "Episodi di Private Practice (sesta stagione)", "text": "La sesta ed ultima stagione della serie televisiva Private Practice \u00e8 stata trasmessa sul canale statunitense ABC dal 25 settembre 2012 al 22 gennaio 2013.\nTim Daly non ha preso parte a questa stagione per via di tagli del budget, cos\u00ec come comunicato da Shonda Rhimes e stesso motivo per cui sono stati ordinati soli 13 episodi. In seguito alla dichiarazione di Kate Walsh di voler lasciare la serie dopo i 13 episodi inizialmente ordinati e, visto anche il calo di ascolti che ha colpito la stagione durante le prime settimane di programmazione, la ABC ha deciso di comune accordo con la Rhimes di porre fine alla serie al termine della stagione in corso, non ordinandone quindi ulteriori episodi e permettendo cos\u00ec agli autori di scrivere un finale di serie adeguato.\nIn Italia la stagione \u00e8 stata trasmessa in prima visione assoluta dal 5 febbraio al 30 aprile 2013 sul canale satellitare Fox Life; in chiaro, \u00e8 stata trasmessa da Rai 2 dal 28 novembre al 18 dicembre 2013, tutti i giorni feriali.\nQualsiasi cosa accada.\nTrama.\nViolet, dopo aver ricevuto un messaggio di Pete che \u00e8 uscito per andare a correre, si prepara ad affrontare la giornata che la vedr\u00e0 occupata nell'udienza contro suo marito. Accompagnata dal fedele Cooper per\u00f2, arrivata all'udienza Violet viene informata che Pete non si \u00e8 presentato e, sfogandosi con Charlotte ed Addison, insinua che suo marito sia fuggito lasciando lei e Lucas soli. A fine giornata per\u00f2, Violet riceve una strana chiamata dal telefono di Pete e, sconvolta, confessa a Cooper che suo marito \u00e8 morto quella stessa mattina, mentre stava correndo.\nAmelia ha finalmente raggiunto un anno senza toccare alcool grazie al sostegno di Sheldon. il quale \u00e8 in cura da Sam e si sente molto bene. Mantenendo salda l'amicizia con Amelia, Sheldon pensa di tornare con la sua ex moglie, Laura, con la quale sta vivendo dei momenti indimenticabili.\nCharlotte si rende conto di avere tutti i sintomi di una gravidanza, ma \u00e8 riluttante all'idea di avere dei figli, mentre Cooper \u00e8 entusiasta della cosa. I due chiedono ad Addison di fare un'ecografia per sapere se Charlotte \u00e8 veramente incinta e cos\u00ec scoprono di aspettare non un solo bambino, ma tre gemelli. Charlotte, sconvolta, non reagisce bene. Cooper, invece, \u00e8 molto contento. \nAddison intanto sta vivendo la sua favola con Jake, ma \u00e8 spaventata dal fatto che lui sembri davvero l'uomo perfetto. Sfogandosi con lui, lo lascia solo al suo lavoro fino quando, a fine giornata, Jake le dice di amarla e di voler vivere insieme a lei e ad Henry.\nSam, visto il rifiuto di Addison, sta iniziando una storia con Stephanie, un'ostetrica dell'ospedale.\nFesta di addio.\nTrama.\nDopo la lettura del testamento, si scopre che Pete avrebbe voluto che tutti i suoi amici facessero una festa in suo onore, cos\u00ec i dottori si riuniscono a casa di Addison per ricordarlo. Oltre agli amici di sempre, si presentano alla veglia anche dei pazienti di Pete che raccontano la sua storia a Violet che, cercando di mantenere i nervi saldi, accoglie al meglio le condoglianze di tutti. In un attimo di sconforto per\u00f2, Violet si rifugia insieme ad Addison in bagno dove decide di fumarsi uno spinello, raggiunta poi da Cooper che le confessa di aspettare tre gemelli. Alla fine, i medici dello studio si ritrovano tutti riuniti in bagno a ricordare Pete, con gli ospiti al piano di sotto.Sheldon viene trattenuto al lavoro da un paziente che tenta il suicidio a causa di una sua perversione sulle bambine. Dopo averlo salvato e deciso di provare a curare, raggiunge la veglia nel momento in cui Violet ha un crollo e, dopo una scenata, comincia a cantare come voleva Peter.In quell'istante, per\u00f2, Addison riceve una chiamata da Derek che la informa della morte di Mark. Disperata, la donna si ritrova a piangere e ad informare anche Amelia dell'accaduto, sfogandosi con lei e chiedendole di essere la tutrice di Henry per qualsiasi evenienza.Sam e Addison si rendono conto che prima o poi torneranno amici.Violet chiede a Cooper di prendersi cura di Lucas se mai le succedesse qualcosa e, d'accordo con Charlotte, l'uomo non pu\u00f2 che accettare.\nBuon dolore.\nTrama.\nAddison non riesce ad accettare la morte di Mark e non riesce nemmeno a parlarne con Jake che, non conoscendo tutta la storia, non riesce a starle accanto come vorrebbe.Violet decide di prendere parte a degli incontri per accettare la morte del marito e superare il fatto che Lucas, con molta pi\u00f9 rapidit\u00e0 di quanto credesse, ha accettato la morte del padre. Al lavoro intanto segue un paziente che, inconsciamente, le ha confessato di aver ucciso un uomo. Durante una seduta, Violet perde le staffe e la sua professionalit\u00e0, attaccando malamente il paziente che, successivamente, ceder\u00e0 ad un altro psicologo.Sheldon si occupa di un uomo che non vuole curare un suo male se non in base a quanto proprio il terapista dica.Cooper si preoccupa in maniera morbosa per Charlotte che ancora non accetta la gravidanza e perci\u00f2 lo tratta male. Alla fine, tuttavia, capisce quanto significhi per Cooper diventare padre e gli consente finalmente di parlare ai gemelli che ha in grembo.Sam prosegue la sua storia con Stephanie mantenendo molti segreti che, a detta degli altri, gli porteranno solo problemi.A fine serata, Addison riesce a raccontare tutta la sua storia con Mark a Jake che, messo al corrente, pu\u00f2 comprendere il dolore della compagna e, sorprendedola, accetta senza problemi il suo passato.\nNon sai quello che possiedi finch\u00e9 non lo perdi.\nTrama.\nCharlotte, con il consenso di Violet, ha finalmente assunto un sostituto per Pete in ospedale: il dottor James Peterson. Durante il suo primo turno al pronto soccorso, una notte tempestosa, accade di tutto. Jake \u00e8 obbligato a terminare il quarto aborto di Megan, una sua paziente, praticando un raschiamento, e dopo un duro confronto con Addison capisce di dover suggerire alla paziente un altro modo per avere un bambino. \nAddison segue il quarto parto di una sua paziente, il cui marito arriva in ospedale paralizzato. Dal momento che l'uomo ha manifestato sintomi fisici ad ogni parto della moglie, viene dato per scontato da tutti che non sia niente di grave. L'unico a prendere sul serio i sintomi e a chiedere ad Amelia di approfondire \u00e8 il neoassunto dottor James. Grazie alla sua insistenza, Amelia scopre che il paziente ha un problema al cervello, cos\u00ec lo opera mentre la moglie d\u00e0 alla luce loro figlio. Ad assistere Addison durante il parto c'\u00e8 proprio Stephanie, la nuova compagna di Sam, che chiacchierando con la dottoressa scopre che lei e Sam si conoscono da vent'anni, hanno avuto una relazione finita da quattro mesi e sono vicini di casa. Stephanie, dopo aver discusso con Sam e arrabbiata per le omissioni di lui sul proprio passato, capisce che \u00e8 meglio terminare la loro storia semplicemente con un \"addio\". \nSheldon nel frattempo continua a curare un paziente con pulsioni sessuali verso la sua figlioccia di otto anni, finito in pronto soccorso per un errore nel dosaggio degli psicofarmaci che prende. Nella stanza accanto, intanto, \u00e8 ricoverata una bambina che si \u00e8 fatta male giocando in casa. Il dottor James, insospettito dall'atteggiamento aggressivo dei genitori e dai ripetuti ricoveri della bambina, vorrebbe chiamare i servizi sociali, ma Cooper glielo impedisce e convoca Violet perch\u00e9 parli con i genitori, neodivorziati che spesso litigano davanti alla piccola. Durante il colloquio, Sarah si allontana e cos\u00ec iniziano le ricerche per tutto l'ospedale. Charlotte d\u00e0 ordine alla sicurezza di bloccare le uscite per impedire che qualcuno esca e porti con s\u00e9 la bambina. Sheldon, informato della scomparsa, teme che sia coinvolto il suo paziente pedofilo, cos\u00ec va a controllare nella sua stanza e gli chiede se sa qualcosa. Quando l'uomo risponde che non \u00e8 coinvolto, Sheldon lo dimette. Alla fine viene ritrovato l'impermeabile di Sarah su una panchina fuori dall'ospedale, cos\u00ec l'indagine e le ricerche vengono affidate alla polizia.\nLa prossima puntata.\nTrama.\nSam viene contattato per girare un reality show che seguir\u00e0 la sua vita e accetta. Durante le riprese dello show, arriva la madre di Sam, che gli chiede di visitare Raymond, il proprio datore di lavoro, venuto insieme alla moglie. Dopo la visita, Sam scopre la madre e Raimond che si baciano, rimanendo molto sconvolto e deluso dalla madre. Tuttavia, lo shock maggiore \u00e8 scoprire che la storia tra i due va avanti da moltissimo tempo e che Raimond \u00e8 proprio il padre che Sam non ha mai conosciuto e che la madre gli diceva essere fuggito abbandonandoli. Sam \u00e8 furioso con la madre che gli ha mentito per cos\u00ec tanti anni, ma quando questa le dice che anche Raymond ha sofferto moltissimo non potendo crescere suo figlio, decide di perdonarla e si sottopone all'esame di compatibilit\u00e0, necessario a trovare un donatore che salvi la vita di Raymond.\nIstinto materno.\nTrama.\nJudy, la madre biologica di Henry, si presenta a casa di Addison dopo 8 mesi per incontrare suo figlio. Addison \u00e8 in ansia per l'incontro, ma tutto procede al meglio. Addison propone a Judy di inviarle foto del figlio giornalmente e di farglielo vedere mensilmente, ma Judy chiede di vederlo il giorno dopo ed Addison accetta.\nUna signora arriva al pronto soccorso per i dolori causati dal cancro e viene curata dal dottor James. La donna si rivela essere la mentore di Addison, la signora Vivian. \nArriva intanto una bambina con una ferita alla testa, causata da una caduta, che il dottor James cura. La madre, la signora Petrucci, aggredisce verbalmente Addison dicendole che avrebbe dovuto farla abortire e la accusa per le difficolt\u00e0 motorie della figlia. La donna infatti era stata paziente di Addison 8 anni prima, quando aveva scoperto che la figlia soffriva di spina bifida.\nCooper e Charlotte pensano ai nomi per le gemelle e parlano dell'adozione di Cooper. Mason scopre cos\u00ec che il padre \u00e8 stato adottato.\nVivian parla con Addison e le confessa di aver avuto una figlia all'et\u00e0 di 15 anni e di averla data in adozione.\nLa signora Petrucci cita la dottoressa Montgomery per danno da nascita indesiderata. Subito dopo, mentre Addison, Jake e il figlio sono al parco, vengono raggiunti da Judy accompagnata da sua madre.\nJudy va da Addison allo studio ed quest'ultima si arrabbia con lei per l'eccessiva invadenza, ma Judy le spiega di essere venuta solo per dirle che non rivedr\u00e0 pi\u00f9 Henry. \nAddison chiede alla signora Petrucci perch\u00e9 ha deciso di denunciarla e scopre che la donna \u00e8 rimasta senza lavoro, dopo i tagli all'ospedale, e ha bisogno dei soldi per proseguire le cure della figlia. La dottoressa tenta di convincerla a ritirare la denuncia perch\u00e9 la figlia soffrirebbe sapendo che sua madre avrebbe preferito abortire, ma senza successo. Si apre quindi la mediazione tra le parti, ma la signora Petrucci capisce che ama sua figlia e che non avrebbe mai voluto abortire, cos\u00ec ritira l'accusa nei confronti di Addison. Questi decide comunque di aiutare la sua ex paziente facendo una donazione al Saint Ambroise, in modo che la donna venga riassunta.\nVivian, intanto, chiede ad Addison di scrivere una lettera alla figlia e di dargliela quando la trover\u00e0, visto che a lei non rimane abbastanza tempo per cercarla. Alla fine, Vivian si spegne mentre \u00e8 con il dottor James che le si \u00e8 molto affezionato. Addison rispetta le ultime volont\u00e0 della sua amica e va ad incontrare la figlia data in adozione.\nAl suo ritorno, va da Judy e le ragala una collana a forma di H, dicendole che sono entrambe madri di Henry, che loro tre saranno sempre legati e che quando si sentir\u00e0 pronta potr\u00e0 rientrare nella vita di loro figlio.\nAlla fine della giornata, Addison torna a casa e guarda Jake prendersi amorevolmente cura di Henry, cos\u00ec si rende conto di essere davvero innamorata. Infine, dice a Jake che lo ama e che vorrebbe fosse l'ultimo uomo a cui lo dir\u00e0, chiedendogli di sposarla.\nIl mondo secondo Jake.\nTrama.\nJake si trova a dover fronteggiare le donne della sua vita. Angela, sua figlia, ha una relazione con un suo professore molto pi\u00f9 vecchio di lei, Addison attende una risposta dopo avergli chiesto di sposarla e Megan, una sua paziente in ansia per la sua gravidanza, cerca insistentemente le sue attenzioni. Violet continua la terapia con i genitori di Sarah, ormai scomparsa da sei settimane. Il Dottor James palesa il suo interesse per Amelia.\nAiuto alla vita.\nTrama.\nCooper ci racconta la gravidanza, il suo supporto alla moglie e a Violet ancora in lutto. Charlotte \u00e8 alla ventiseiesima settimana, ma le si rompono le acque correndo il rischio che le bambine nascano con deficit cognitivi e neurologici. Addison riesce a bloccare il travaglio, ma una delle gemelle nasce prematura.\nViolet salta la terapia, ma va in spiaggia a chiacchierare con Gabi che frequenta il gruppo di sostegno perch\u00e9 la sua compagna \u00e8 in coma.\nSto bene.\nTrama.\nSheldon finalmente decide di sottoporsi alla terapia per il cancro della prostata. In sala di aspetto conosce Miranda ed inizia a conversare con lei.\nMa la sua salute non \u00e8 la sua unica preoccupazione, Nick, il suo paziente con pulsioni sessuali deviate, non si \u00e8 pi\u00f9 presentato alla terapia dopo la dimissione dal Pronto Soccorso. Addison e Jake annunciano agli amici il loro fidanzamento.\nSarah non \u00e8 ancora stata ritrovata, ma hanno arrestato il suo rapitore, un addetto alla manutenzione del Saint Ambrose. Nick, il paziente di Sheldon, si ripresenta al Seaside per vedere Sheldon e confessargli di essere innamorato di una donna, Alyssa. L'episodio continua in maniera ciclica: Sheldon incontra Miranda in sala d'attesa, Sheldon si sottopone alle radiazioni, Sheldon incontra Nick, Sheldon va dall'analista. Cos\u00ec entra sempre pi\u00f9 in sintonia con Miranda ma \u00e8 spaventato da ci\u00f2 poich\u00e9 lei gli confessa di essere terminale. Nel frattempo Nick lo preoccupa, i suoi sbalzi d'umore, i suoi racconti su Ashley ecc. finch\u00e9 decide di agire, seguendo il suo istinto, che gli dice che non esiste nessuna Ashley e che \u00e8 stato Nick a rapire Sarah al pronto soccorso. Durante la seduta Sheldon provoca Nick fino a farlo esplodere di rabbia, ma trova la polizia che Sheldon aveva fatto chiamare, pronta a internarlo in una clinica. Nick non ha confessato di avere Sarah, ma Sheldon \u00e8 sicuro che Sarah sia a casa di Nick, cos\u00ec mente al capo della polizia, suo amico, dicendogli che Nick ha confessato. La polizia e Sheldon irrompono in casa di Nick e trovano Sarah. Sheldon si sente in colpa comunque, per non aver salvato prima Sarah ma questo gli d\u00e0 la forza di affrontare ci\u00f2 che prova per Miranda e di confessarglielo.\nIl tuo nome \u00e8 Georgia.\nTrama.\nCharlotte \u00e8 sempre ricoverata in ospedale e costretta a letto, ma non rinuncia a gestire la struttura. I medici dello studio si recano nella sua stanza per sfogarsi e offrirle aiuto. Charlotte e Cooper devono ancora decidere il nome della bambina gi\u00e0 nata che finalmente respira da sola.\nQualcuno che ti tenga la mano.\nTrama.\nAmelia \u00e8 sobria da 407 giorni e racconta agli alcolisti anonimi come procede la sua vita nel suo secondo anno senza stupefacenti. I suoi colleghi dello studio le organizzano degli appuntamenti al buio per farla socializzare. Il Dottor Peterson continua a farle la corte, ma lei \u00e8 titubante anche perch\u00e9 riceve da lui segnali contraddittori.\nLiberazione totale.\nTrama.\nCharlotte \u00e8 in travaglio ed \u00e8 insopportabile pi\u00f9 del solito. Violet si reca in libreria per comprare dei regali alle gemelle e qui riceve delle avance da Charles, il libraio. Addison si reca all'udienza per l'ufficializzazione dell'adozione mentre Jake resta in ospedale per assistere Charlotte. Cooper e Mason vanno a conquistare la loro nuova casa. James chiede ad Amelia se un giorno vorr\u00e0 altri figli. Sheldon presenta Miranda a Violet. I medici dello studio tengono compagnia a Georgia confidandole le loro paure.\nE qui ci salutiamo.\nTrama.\n\u00c8 arrivato il giorno delle nozze di Jake e Addison, Naomi \u00e8 la damigella d'onore e tutti i medici dello studio sono invitati. Charlotte \u00e8 preoccupata perch\u00e9 ha lasciato Mason e le gemelle a casa. Al matrimonio Sheldon presenta Miranda ad Amelia e James. Durante il matrimonio Naomi e Sam, travolti dalla passione, vanno a letto insieme.\n3 MESI DOPO: Rientrati al lavoro Violet, dopo cinque anni di sedute, chiude la terapia con Holly, una ragazza che ha perso i suoi genitori e il suo fidanzato in un incidente d'auto a cui lei \u00e8 sopravvissuta. Poi si reca da Cooper disperatamente alle prese con le gemelle. Quest'ultimo discute con Charlotte della necessit\u00e0 di prendere una tata per le gemelle poich\u00e9 non riesce ad occuparsi di tutto da solo, e la moglie, dopo avere inizialmente rifiutato, acconsente.\nNaomi torna a trovare Addison e le confida di essere incinta. L'amica le chiede di Fife, ma Naomi confessa che la loro storia non ha funzionato; Addison quindi capisce che il bambino, avendo 13 settimane, \u00e8 di Sam. Addison va a parlare con Sam e lo spinge a riflettere sui suoi sentimenti per Stephanie e Naomi; alla fine Sam capisce di amare ancora l'ex moglie e lascia Stephanie. Miranda ha un malore mentre \u00e8 in visita allo studio. Chiede a Sheldon di andarsene perch\u00e9 non vuole che lui si prenda cura di lei nel poco tempo che le rimane, ma Sheldon decide di restare perch\u00e9 la ama. Angela litiga con Jake perch\u00e9 vuole sospendere gli studi per sei mesi e seguire il fidanzato a Roma. Jake \u00e8 furioso ma alla fine i due si chiariscono. \nSam va a trovare Naomi, le dice di amarla e i due si rimettono insieme, e alla fine si risposano. \nNella scena finale abbiamo Violet che annuncia al cast il titolo del suo ultimo libro: Private Practice."}
{"id": "4202686", "revid": "1872303", "url": "https://it.wikipedia.org/wiki?curid=4202686", "title": "Stemma della Prussia", "text": "Lo Stato della Prussia si svilupp\u00f2 dallo Stato dell'Ordine Teutonico. La bandiera originaria dei cavalieri teutonici era contraddistinta da una croce nera su sfondo bianco.\nL'Imperatore Federico II di Svevia nel 1229 garant\u00ec a loro il diritto di utilizzare l'aquila imperiale del Sacro Romano Impero. Questo animale araldico, propriamente mutato nell'\"aquila prussiana\" rimase lo stemma dei successivi stati della Prussia sino al 1947.\nRegno di Prussia.\nIl 27 gennaio 1701 il re Federico I di Prussia, da poco asceso al trono, mut\u00f2 il proprio stemma da principe-elettore di Brandeburgo. L'antico stemma degli elettori del Brandeburgo rappresentava un'aquila rossa su sfondo bianco, mentre egli propose ora un'aquila nera su sfondo bianco con sul petto le cifre \"FR\" (\"Fredericus Rex\"), ponendo questo nuovo stemma al centro del grande scudo araldico di Brandeburgo al posto dello scettro elettorale. Tutti gli elmi presenti nella composizione, inoltre, vennero sormontati da una corona reale.\nI selvaggi (figure della mitologia celtica e germanica che rappresentano il \"Signore degli Animali\" e l'\"Uomo verde\") vennero affiancati allo stemma di Prussia, probabilmente derivati dallo stemma di Pomerania o Danimarca. Essi si trovano anche come supporti negli stemmi del Brunswick, della citt\u00e0 di K\u00f6nigsberg e dei villaggi olandesi di Anloo, Beilen, Bergen op Zoom, Groede, Havelte, 's-Hertogenbosch, Oosterhesselen, Sleen, Sneek, Vries e Zuidwolde.\nUn selvaggio ed una selvaggia si trovavano anche affiancati allo scudo del principato di Schwarzburg in Turingia e nello stemma della citt\u00e0 di Anversa dall'inizio del XVI secolo. Due selvaggi ed una selvaggia erano inclusi nel sigillo di Bergen op Zoom dal 1365.\nUn decreto dell'11 febbraio 1791 pose una sola corona sullo stemma prussiano, quella reale. Il re ordin\u00f2 anche che essa fosse posta alla sommitt\u00e0 di un padiglione sul modello degli stemmi francese e danese.\nQuando Guglielmo, principe di Orange e re di Gran Bretagna mor\u00ec il 19 marzo 1702, il re ordin\u00f2 che lo stemma del Principato di Orange fosse incluso nel grande stemma prussiano. Questo fatto fu dovuto essenzialmente al supporto che egli intendeva recare alla sua tesi per l'annessione del principato, discendenza che egli derivava per via di sua madre. Contemporaneamente il principato era conteso anche dagli Orange-Nassau.\nNel 1708 Federico I annunci\u00f2 che avrebbe posto i quarti dei duchi di Meclemburgo nello stemma prussiano per ribadire i propri diritti sui ducati di Meclemburgo-Schwerin e Meclemburgo-Strelitz nel caso in cui le due linee feudali si fossero estinte. Anche se il Meclemburgo-Strelitz protest\u00f2, l'imperatore Giuseppe I concesse questo permesso a federico nell'ottobre del 1712.\nAttorno allo scudo, con 36 quarti (tra cui Veere-Vlissingen e Breda), apparivano le insegne dell'Ordine dell'Aquila Nera con un elmo coronato in cima. I selvaggi usati come tenenti vennero migliorati con l'aggiunta di bandiere e stendardi che questi tenevano fra le mani e, sull'esempio francese, anche la prussia corresse il proprio padiglione aggiungendovi l'orifiamma. Nel piedistallo sottostante si poteva leggere il motto del regno: \"Gott mit uns\" (\"Dio con noi\").\nGi\u00e0 durante il regno di Federico I si erano notate notevoli differenze tra la rappresentazione \"gotica\" dell'aquila prussiana nello stemma e quella pi\u00f9 naturale presente su alcune monete del periodo oltre che negli stendardi militari.\nFederico Guglielmo I segu\u00ec il padre al trono il 25 febbraio 1713. Secondo l'armerista tedesco Str\u00f6hl fu lui a concedere che sullo stemma lo scettro ed il globo venissero posti nelle zampe dell'aquila prussiana. Egli continu\u00f2 a detenere lo stemma degli Orange anche se il principato era ormai formalmente parte della Francia, aggiungendovi anche gli stemmi di Veere e Vilissingen dal 29 luglio 1732. Il re aggiunse anche lo stemma della Frisia orientale, in base alle pretese che egli vantava su quei territori in caso di estinzione della casata regnante.\nFederico II divenne re il 31 maggio 1740. Egli port\u00f2 ben presto in pretesa il possesso del ducato di Slesia dopo la morte dell'imperatore Carlo VI e dichiar\u00f2 guerra alla figlia di quest'ultimo e sua erede, Maria Teresa d'Asburgo, dando inizio alle Guerre di Slesia.\nFederico II venne seguito al trono da suo nipote, Federico Guglielmo II il 17 agosto 1786. Federico Guglielmo II eredit\u00f2 dai rami della Franconia della sua famiglia i principati di Ansbach e Bayreuth nel 1791, ma per ragioni di economia lo stemma ufficiale del regno rimase invariato.\nFederico Guglielmo III di Prussia ascese al trono il 16 novembre 1797 e cambi\u00f2 lo stemma reale il 3 luglio 1804. La riorganizzazione della Germania sotto Napoleone Bonaparte rese queste alterazioni ancora pi\u00f9 necessarie. Venne pertanto creato un nuovo scudo ufficiale per la Slesia, oltre all'aggiunta del collare attorno allo stemma dell'Ordine della Aquila Rossa.\nDopo la caduta di Napoleone, la Prussia ottenne numerosi territori dalle province del Reno e della Sassonia. Il 9 gennaio 1817 venne pertanto predisposto un nuovo stemma, che fece giungere i quarti a 48, inclusa l'aquila rossa del Brandeburgo al posto dello scettro da principe-elettore, il burgraviato di Norimberga (poi ceduto alla Baviera) ed il territorio della casata degli Hohenzollern.\nVennero anche a crearsi le cosiddette \"medie armi\": uno scudo con quattro partizioni e dieci quarti per le province di Slesia, Renania, Posnania, Sassonia, Pomerania, Magdeburgo, J\u00fclich-Kleve-Berg e Vestfalia. Il tutto era circondato dall'Ordine dell'Aquila Nera e da due selvaggi armati di clava.\nIl 7 dicembre 1849, le linee sveve degli Hohenzollern-Sigmaringen e degli Hohenzollern-Hechingen vennero annesse da Federico Guglielmo IV di Prussia, che era succeduto a suo padre il 7 luglio 1840.\nFederico Guglielmo IV venne succeduto da suo fratello Guglielmo I dal 2 gennaio 1861. Egli cambi\u00f2 lo stemma nazionale l'11 gennaio 1864 combinando gli stemmi di Norimberga e Hohenzollern- Dopo la Seconda guerra dello Schleswig del 1864 e la Guerra austro-prussiana del 1866, la Prussia annett\u00e9 lo Schleswig, l'Holstein, l'Hannover, l'Assia-Kassel, il Nassau. Re Guglielmo I di Prussia divenne imperatore di Germania col nome di Guglielmo I il 18 gennaio 1871 durante l'unificazione della Germania. Il Regno di Prussia divenne lo Stato predominante del nuovo impero.\nGuglielmo I decret\u00f2 l'uso di un nuovo stemma il 16 agosto 1873. Il numero dei quarti venne portato nuovamente a 48 e vennero aggiunti anche i collari dell'Ordine di Hohenzollern e dell'Ordine della Corona di Prussia. Il motto venne posto sulla cupola del padiglione.\nLe medie armi del 1873 mostrano ancora pi\u00f9 chiaramente a tal proposito l'aggiunta degli stemmi di Schleswig-Holstein, Hannover ed Assia-Kassel e la rimozione del Magdeburgo e del Cleves-J\u00fclich-Berg.\nLibero Stato di Prussia.\nCon la caduta della casata degli Hohenzollern nel 1918, il Regno di Prussia venne succeduto dal Libero Stato di Prussia, compreso nella Repubblica di Weimar; il nuovo stemma prussiano riportava una singola aquila nera. Mentre si trovava parte della Germania nazista, il Libero Stato di Prussia adott\u00f2 un'aquila nera con in petto una svastica e la frase \"Gott mit uns\" dal 1933. La \"Reichsstatthaltergesetz\" del 1935 priv\u00f2 il governo prussiano di ogni suo potere effettivo, e lo Stato venne definitivamente dissolto nel 1947."}
{"id": "4202687", "revid": "1869172", "url": "https://it.wikipedia.org/wiki?curid=4202687", "title": "Giuseppe Carnevale", "text": "Biografia.\nPoco o nulla si apprende intorno a Giuseppe Carnevale dai comuni repertori (si ipotizza che il vero cognome fosse 'Carnevali', 'Carnevalis', o pi\u00f9 probabilmente 'Carnevalius', com'\u00e8 citato dagli storici Maurolico, Pirri e dall'Amico).&lt;br&gt;\nNato a Montalto nel 1558 da Giovannandrea - di famiglia originaria di Stilo a detta del Fiore - e da Porzia Riccio. Segu\u00ec la carriera paterna e si laure\u00f2 in legge, esercitando la professione di avvocato a Napoli. Il ramo familiare pare estinto prima del 1645.&lt;br&gt;\nAssieme al Fazello e a Pietro Carrera \u00e8 tra gli autori pi\u00f9 citati nei secc. XVII-XIX dagli storici interessati alle vicende della Sicilia. "}
{"id": "4202689", "revid": "93556", "url": "https://it.wikipedia.org/wiki?curid=4202689", "title": "Televisi\u00f3n Nacional de Chile", "text": "Televisi\u00f3n Nacional de Chile, abbreviato TVN, \u00e8 un'emittente televisiva nazionale cilena creata nel 1969.\nTVN \u00e8 una delle pi\u00f9 importanti televisioni non private presenti in Sud America."}
{"id": "4202693", "revid": "132266", "url": "https://it.wikipedia.org/wiki?curid=4202693", "title": "Distretto di Kerkebet", "text": ""}
{"id": "4202698", "revid": "123594946", "url": "https://it.wikipedia.org/wiki?curid=4202698", "title": "Episodi di Person of Interest (seconda stagione)", "text": "La seconda stagione della serie televisiva Person of Interest, composta da 22 episodi, \u00e8 stata trasmessa in prima visione negli Stati Uniti d'America dall'emittente CBS dal 27 settembre 2012 al 9 maggio 2013.\nIn Italia la stagione stata attualmente trasmessa in prima visione dal canale pay Premium Crime, della piattaforma Mediaset Premium, a partire dal 28 novembre 2012; i primi cinque episodi sono stati trasmessi fino al 26 dicembre 2012, mentre i restanti dal 6 aprile al 27 luglio 2013. In chiaro \u00e8 stata invece trasmessa da Italia 1 dal 10 luglio al 10 settembre 2013.\nNei paragrafi dedicati a ciascun episodio sono indicate le \"persone d'interesse\" principali, le identit\u00e0 dei quali sono solitamente mostrate in anticipo nelle sigle di apertura di puntata. Sono, inoltre, segnalate le eventuali presenze di flashback e le occasionali anomalie concernenti le sigle dei rispettivi episodi.\nIl piano di emergenza.\nTrama.\nReese riceve una serie di parole apparentemente casuali dalla Macchina, che l'ha contattato tramite un telefono pubblico. Dopo aver assegnato alla Carter il compito di indagare pi\u00f9 approfonditamente sulla morte di Alicia Corwin, uccisa da Root durante il rapimento di Finch, egli capisce che le parole identificano tre differenti libri nella biblioteca di Finch. Usando il sistema decimale di Dewey, costruisce il numero di Previdenza Sociale di un impiegato di banca, tale Leon Tao. Mentre Reese spera che Tao possa aiutarlo a ritrovare Finch, si conferma invece che si tratta della prossima \"persona interessante\", dato che ha rubato dei soldi a persone molto pericolose. La Macchina in sostanza continua nel suo lavoro, ovvero proteggere tutte le persone, anche in assenza del suo ideatore. Root intanto tiene in ostaggio Finch e gli rivela la sua curiosit\u00e0 riguardo all'operazione che Finch e Reese hanno condotto in precedenza (nell'episodio \"Il sistema violato\"). In sostanza, la donna ha capito dell\u2019esistenza della Macchina e vuole sapere dove si trova. La Carter incontra grosse difficolt\u00e0 nella sua operazione, in quanto il Governo sabota le sue indagini, per evitare che venga rivelata l\u2019esistenza della Macchina. Reese, nel frattempo, lascia Tao in custodia a Fusco, mentre si concentra sull'ottenere pi\u00f9 indizi sulla posizione di Finch. Tao e Fusco finiscono nelle mani della banda a cui il contabile ha rubato milioni di dollari e Reese \u00e8 costretto ad intervenire per salvare entrambi. Root, intanto, sotto gli occhi di Finch e con la sua forzata complicit\u00e0, ruba dei medicinali in una farmacia e, con un sotterfugio, li usa per avvelenare una donna in un ristorante. Quando la donna si sente male e cade a terra, Root \u00e8 abile a trafugarne il telefono cellulare e ad inviare un messaggio a Denton Weeks, uno degli ufficiali del governo che ha rapporti con la Macchina (\u00e8 lui a cui Nathan Ingram ha venduto la Macchina per un solo dollaro anni prima), nonch\u00e9 l'amante della donna che Root ha avvelenato. Lo scopo \u00e8 quello di attirare Weeks a casa della sua amante, in un luogo isolato. In un flashback, durante l'episodio, si vede l'allenamento condotto da Finch per aiutare la macchina a riconoscere i visi che vede tramite le telecamere di sorveglianza: la Macchina lo aiuta a giocare a Blackjack. Sempre nello stesso flashback, la Macchina salva Finch da un incidente, ma questi la riprende, sottolineando che la Macchina deve proteggere tutti, non solo lui. Reese, frustrato dal comportamento della Macchina, la costringe ad aiutarlo a trovare Finch. Nel frattempo, Denton Weeks, giunto a casa della sua amante, viene neutralizzato da Root, che confessa a Finch di ritenere la Macchina l'\"intelligenza perfetta\" e la sua intenzione di lasciarla libera dalle persone corrotte che l'hanno imprigionata. Intanto, John viene contattato dalla Macchina, che gli invia il numero di Previdenza Sociale di una ragazza vissuta in Texas, sparita all'et\u00e0 di 14 anni.\nCattivi geni.\nTrama.\nReese e Carter partono per il Texas sulle tracce di Hanna Frey, una ragazzina scomparsa molti anni prima. Nel frattempo, Root tiene prigionieri Finch e Weeks e tortura ed interroga quest\u2019ultimo per sapere la posizione della Macchina, accusandolo di essere un \"codice malevolo\". Per provare a Finch che ha affidato la Macchina a persone senza scrupoli, la ragazza si allontana dalla casa e lascia che Finch aiuti Weeks a liberarsi. Non appena Weeks capisce che Finch \u00e8 legato alla Macchina, prova ad ucciderlo, ma Root interviene e, dopo aver ottenuto da quest'ultimo informazioni sull'approssimativa posizione della Macchina (\"da qualche parte a Salt Lake City\"), lo uccide. Nel frattempo, Reese prosegue sulle tracce della ragazzina scomparsa che era stata rapita fuori da una biblioteca. L'unica testimone \u00e8 la migliore amica di Hanna, Samantha Groves, che all\u2019epoca inform\u00f2 la bibliotecaria, la quale non le credette, principalmente perch\u00e9 innamorata dell'uomo che la ragazzina accusava di avere rapito Hanna. Reese, intanto, partendo da uno scontrino di una libreria e tracciando dei movimenti bancari, grazie anche a delle intercettazioni telefoniche fornitegli da Fusco, riesce a triangolare la posizione sia di Root e che di Weeks, che sembrano trovarsi in un cottage nel Maryland. Carter intanto scopre il cadavere sepolto di Hanna Frey ed informa Reese che Samantha, in realt\u00e0, \u00e8 Root. John purtroppo arriva troppo tardi al cottage, dove trova il corpo di Weeks ed un indizio lasciato da Finch sul telefono cordless della casa, un numero che Reese decodifica e che gli permette di raggiungere la stazione ferroviaria e salvare Finch poco prima che insieme a Root sia costretto a prendere un treno per Salt Lake City. Root, per\u00f2, riesce a scappare prima che Reese la possa prendere ed in seguito telefona a John per ringraziarlo di avere contribuito a ritrovare il cadavere della sua amica Hanna che potr\u00e0 cos\u00ec essere degnamente sepolto. Mentre parla con Reese, osserva ed ascolta gli uomini del Governo che recuperano dal cottage il corpo di Weeks.\nLa figlia del console.\nTrama.\nMentre Finch cerca di riadattarsi alla vita normale, dopo il suo rapimento, stabilendo un legame con Bear, il cane trovato da Reese in precedenza, Reese viene assunto come guardia del corpo di Sophia Campos, la figlia viziata del console brasiliano a New York. Sophia \u00e8 divenuta l'obiettivo del capo di un'operazione di contrabbando di droga, che crede che lei ed una sua amica abbiano assistito ad alcuni movimenti di tale operazione. Nel frattempo, Fusco aiuta la Carter con il caso di Alicia Corwin. All'obitorio, la Carter incontra Mark Snow, che le dice di essere stato riassegnato, ma in realt\u00e0 \u00e8 tenuto in ostaggio da Kara Stanton, che cerca di trovare il mandante dell'operazione Ordos in cui lei e Reese dovevano morire.\nIl killer.\nTrama.\nRiley Cavanaugh, un militante di un mafioso irlandese, diventa il prossimo numero quando tradisce il suo capo per scappare con la donna che ama, Annie, che doveva essere la sua prossima vittima. Reese e Finch dibattono sulla moralit\u00e0 del dover salvare un killer a sangue freddo, ma hanno presto bisogno dell'aiuto di Riley, appena Annie viene catturata da dei cacciatori di taglie pagati dal mafioso. Per tenere Annie al sicuro, Finch \u00e8 costretto a fare un accordo con Elias, che, nonostante si trovi dietro le sbarre, continua a dirigere la pi\u00f9 grossa organizzazione criminale di New York: come da accordo, Finch dovr\u00e0 giocare a scacchi contro Elias regolarmente. Riley sacrifica la sua stessa vita per salvare Annie e Reese la convince ad interpretare questo atto come una prova del suo amore e come segno della sua redenzione.\nPrima pagina.\nTrama.\nDurante le elezioni per il nuovo sindaco di New York, la polizia e l'FBI stanno stringendo la rete intorno all'invisibile capo dell'HR. La reporter investigativa Maxine Angelus sta provando a batterli e diventa, cos\u00ec, il prossimo numero. Reese, per\u00f2, incontra diverse difficolt\u00e0 a proteggere Maxine, in quanto la donna sta investigando anche sul misterioso \"Uomo con la Giacca\". Finch sfrutta un sito online per incontri per permettere a Reese di avvicinarsi alla donna, senza scoprire la sua vera identit\u00e0. L'HR organizza una finta soffiata a Maxine, dando il nome di un informatore dell'FBI come capo dell'organizzazione stessa: questo la scredita agli occhi del pubblico. Nel frattempo, sono tutti alla ricerca di un libretto che contiene i nomi di tutti i membri dell'HR: Reese, Carter e Fusco sono sulle tracce e riescono a trovarlo, ma Fusco rimuove segretamente le pagine che incriminerebbero lui e Simmons. Il libretto, comunque, include il nome di uno dei due candidati per il posto di sindaco di New York, ma in realt\u00e0 entrambi i candidati sono sulla lista paga di Quinn, il vero capo dell'HR.\nUn uomo normale.\nTrama.\nReese si avventura in periferia per trovare la prossima \"persona d'interesse\": Graham Wyler, il cui passato \u00e8 tornato per ucciderlo. Reese chiede a Zoe Morgan di \"sposarlo\" per la missione ed aiutarlo a mescolarsi nella vita di periferia. Si trasferiscono in periferia e cercano di scoprire di pi\u00f9 su Wyler. Quest'ultimo, infatti, prima di fingersi un normale padre di famiglia, era un ladro, nonch\u00e9 abile scassinatore di casseforti. I suoi ex compagni, finiti in carcere molti anni prima, lo obbligano a compiere un'ultima rapina, in quanto lo considerano responsabile della loro permanenza in prigione. Mentre Wyler sta aprendo la cassaforte, Reese si finge uno dei malviventi: la polizia arriva sul luogo, ma la Carter permette a Reese ed a Wyler di fuggire, facendo prendere alla squadra di polizia la scala sbagliata. Wyler, per\u00f2, decide di consegnarsi alle forze di polizia, in quanto vuole smetterla di fingere. Viene costretto agli arresti domiciliari, in quanto la corte non lo giudica un pericolo per la societ\u00e0 e la sua famiglia, nonostante tutto, lo accetta lo stesso. Zoe e John \"divorziano\", ma Zoe suggerisce a John di fermarsi ancora un'altra notte nella loro casa.\nMomento critico.\nTrama.\nReese a Finch lavorano per salvare le vite di un CEO sottoposto ad un intervento chirurgico segreto e la moglie della chirurga addetta a tale intervento, da un ex agente dell'MI6 ed una squadra di ex operativi della SAS. Leon Tao, di nuovo in pericolo, li aiuta mentre resta nella biblioteca per essere al sicuro. La Detective Carter \u00e8 costretta ad intervenire nell'omicidio di un uomo che aveva il suo biglietto da visita nel portafogli, scoprendo che \u00e8 stato l'Agente Snow a compiere quell'omicidio. Quando incontra Snow, egli le rivela che ha una bomba addosso che gli \u00e8 stata messa da qualcuno, al quale Snow si riferisce al femminile. Si scopre poi pi\u00f9 avanti che la \"lei\" di cui parlava Snow non \u00e8 altro che Kara Stanton, ex compagna di squadra di Reese che dovrebbe essere morta durante un bombardamento aereo in Cina. La Detective Carter informa Reese del suo incontro con l'Agente Snow, ma Reese la invita a restarne fuori, in quanto Carter ha delle persone che sentirebbero la sua mancanza, al contrario di Finch e Reese.\nFino alla morte.\nTrama.\nLa Macchina riporta due numeri appartenenti ad una coppia sposata che possiede una casa editrice. Reese e Finch lavorano insieme e scoprono presto che entrambi hanno ordinato a degli assassini di uccidere il loro compagno, per impedire che la compagnia venga venduta. Reese rapisce la coppia con il riluttante aiuto della Carter e Finch agisce da consulente matrimoniale, mentre gli assassini assoldati dalla coppia cercano di concludere il loro compito, ma vengono fermati da Reese, dalla Carter e dall'improvviso intervento di Fusco. Alla fine della puntata, Finch rievoca alcuni momenti con Grace, la sua ex fidanzata.\nTaxi Driver.\nTrama.\nReese lavora per salvare la vita un tassista locale che viene messo in pericolo da un passeggero, il quale lascia un computer portatile nella sua auto. Finch scopre ben presto che questo portatile \u00e8 l'oggetto di una ricerca che non risparmia vittime condotta dalla mafia estone. Reese e Finch, con l'aiuto della Carter, cercano di recuperare il computer, che \u00e8 stato venduto dal tassista per racimolare abbastanza soldi da permettere alla sua famiglia a Cuba di raggiungerlo a New York. Nel frattempo, l'HR ormai decimato, coinvolge Fusco in un'operazione molto pericolosa, per cercare di riappacificare i rapporti con Elias, che per\u00f2 non si dimostra interessato.\nFine del gioco.\nTrama.\nReese deve proteggere la sorella di un soldato che \u00e8 morto in Afghanistan ed il suo ragazzo, un ex Marine che ha perso il suo braccio destro. I due stanno cercando di smascherare il capo di una fondazione per i veterani di guerra e lo accusano di rubare un sacco di soldi. Alla Carter, nel frattempo, viene offerto un lavoro temporaneo all'FBI, con l'Agente Speciale Donnelly che \u00e8 tornato con nuove prove che gli potrebbero permettere di raggiungere Reese. La situazione si complica quando Reese, che diventa troppo legato a questo specifico caso, si espone troppo: i due ragazzi si salvano, ma Reese resta intrappolato nell'operazione di Donnelly. Viene arrestato, insieme ad altri tre uomini, vestiti esattamente come lui, che erano l\u00ec per fermare ed uccidere i due ragazzi e Reese.\nIl giorno fatale.\nTrama.\nFinch deve proteggere un ragazzo, che \u00e8 un bravissimo programmatore, ma anche un signore della droga. Harold scopre ben presto che il ragazzo ha perso il fratello in un incidente nella metropolitana e sta mettendo da parte, con la droga e con un nuovo sistema di compressione da lui ideato, molti soldi da lasciare alla madre, dopo il suo suicidio. Egli vuole uccidersi esattamente come si era ucciso il fratello. Finch riesce a salvarlo, anche con l'aiuto del Detective Fusco. Nel frattempo la Carter \"si sporca le mani\" e modifica le prove per scagionare Reese. Tuttavia, Donnelly riesce a tenere i quattro uomini ancora in carcere, nonostante non vi siano prove al riguardo.\nIl dilemma del prigioniero.\nTrama.\nLa Macchina segnala a Finch un nuovo numero, la modella Karolina Kurkova, che viene assegnata a Fusco. Nel frattempo, Carter \u00e8 costretta ad interrogare i quattro sospettati. Finch la assiste a distanza creando false informazioni in base a ci\u00f2 che Reese risponde durante l'interrogatorio. Elias offre aiuto a Reese, ma egli rifiuta perch\u00e9 sa che l'FBI \u00e8 a conoscenza della collaborazione tra l'Uomo con la giacca ed Elias. Finch minaccia un sospetto per convincerlo a dire all'FBI chi \u00e8 l'uomo. Il sospettato accusa uno degli altri quattro, ma questo viene ucciso da un sicario del governo che sa che l'Uomo con la Giacca \u00e8 a conoscenza della Macchina. A questo punto, l'agente Donnelly sospetta di Reese e lo costringe a confrontarsi con degli altri detenuti che Reese aveva mandato dentro in precedenza; nella lotta Reese non reagisce e finisce a terra quasi subito. La Carter, visibilmente agitata, interroga l'ultimo sospettato e lo provoca in modo da farsi attaccare: il suo tentativo riesce e l'FBI rilascia Reese. Pi\u00f9 tardi, Reese incontra la Carter per ringraziarla, ma Donnelly li vede e capisce che Reese \u00e8 il vero Uomo con la Giacca. Arresta la Carter per cospirazione e Reese per omicidio. Nel frattempo, Finch cerca di contattare Fusco per dare una mano a Reese ed alla Carter, ma un telefono pubblico vicino a lui comincia a suonare. Finch esita, ma alla fine \u00e8 costretto a rispondere: la Macchina comunica il numero di Donnelly. Finch si mette immediatamente in contatto con l'agente dell'FBI, ma \u00e8 ormai troppo tardi: un camion scontra lateralmente l'automobile di Donnelly. Dal mezzo scende Kara Stanton che colpisce Donnelly e inietta un sedativo a Reese.\nCalcolo della mortalit\u00e0.\nTrama.\nCarter sopravvive all'incidente e riceve una telefonata da Finch. La detective comunica ad Harold che Donnelly \u00e8 morto e Reese \u00e8 scomparso. La Stanton ha rivestito Reese con una cintura esplosiva come quella di Snow e comunica ad entrambi i suoi ostaggi che dovranno fare qualche lavoretto per lei. Iniziano procurandosi un disco rigido e dopo gli viene assegnato il compito di installarlo. Grazie ad un falso allarme bomba, Reese e Snow riescono ad introdursi all\u2019ultimo piano di un edificio dove ha sede un\u2019agenzia governativa segreta dedita alla creazione di armi informatiche. Un flashback mostra Kara in ospedale che riceve una visita da un uomo misterioso che chiede il suo aiuto. Kara afferma che lo aiuter\u00e0 solo se questi risponder\u00e0 alla domanda su chi ha venduto il laptop ai cinesi. Tornati ai giorni nostri, Kara imposta la bomba che indossano Reese e Snow per esplodere dopo 15 minuti, ma Reese riesce a contattare Harold e, anche grazie all\u2019aiuto di un tecnico informatico, riesce e cancellare il sistema, tentando di impedire a Kara di ottenere ci\u00f2 che vuole. Kara giunge anch\u2019essa sul posto, disattiva le cinture esplosive e, tenendo sotto tiro Reese, Snow ed il tecnico, li rinchiude in un'altra stanza, rivelando le sue reali intenzioni, ossia non di trafugare armi informatiche, ma di introdurre nel sistema l\u2019arma che \u00e8 in suo possesso all\u2019interno dell\u2019hard drive. Effettuata l\u2019operazione, reimposta le cinture esplosive a 5 minuti e fugge. Reese e Snow riescono ad uscire dalla stanza, ma Snow colpisce Reese e corre per raggiungere Kara. La Carter e Fusco cercano di aiutare Reese, ma lui rifiuta, intenzionato a non mettere a repentaglio anche le loro vite. Finch incontra Reese sul tetto e, dopo qualche discussione, riesce a disattivare la bomba che Reese ha addosso appena in tempo. Kara riceve telefonicamente il nome di chi ha venduto il portatile di Ordos e lo annota su un foglietto, ma, raggiunta la sua auto, vi trova Snow, la cui cintura esplode ed uccide entrambi. L'FBI sembra essere soddisfatta, in quanto Snow coincide con la descrizione dell'Uomo con la Giacca ed il caso viene quindi ufficialmente chiuso. Finch comunica a Reese che il malware introdotto nel sistema dalla Stanton \u00e8 estremamente sofisticato e che la sola informazione che finora \u00e8 riuscito a scoprire \u00e8 che \u00e8 programmato per attivarsi dopo cinque mesi. Un flashback visita nuovamente la macchina poco dopo l'esplosione che ha ucciso la Stanton e Snow. Un foglietto di carta bruciacchiato svolazza verso i rottami in fiamme con scritto un nome: Harold Finch.\nUno percento.\nTrama.\nReese deve proteggere lo snob miliardario Logan Pierce, il quale infrange cos\u00ec tante regole da lasciar pensare che chiunque lo voglia uccidere. \nFlashback nel 2001: Nathan informa Harold dell'attentato alle Torri Gemelle. \nUna programmatrice rivale a cui Pierce aveva promesso dei capitali per lo sviluppo \u00e8 la prima sospettata, ma ella attualmente non si trova. Dopo diversi attentati alla vita di Pierce, si scopre che il suo socio in affari, Justin Ogleby sta provando ad ucciderlo. Pierce vede Finch e Reese insieme, poi Pierce vola con Reese fino a San Pietroburgo, in Russia, per sfuggire al suo assassino. Pierce, per\u00f2, invita dozzine di amici alla sua festa, causando l'allontanamento disgustato di Reese. Pierce, per\u00f2, all'uscita dalla festa incontra Justin ed i suoi uomini; Justin spiega perch\u00e9 vuole uccidere il suo socio, prima di dirgli addio ed andarsene. I due uomini stanno quasi per buttare Pierce gi\u00f9 da un ponte, quando Reese appare dal nulla e lo salva. \nUn veloce flashback nel 2009 mostra il vecchio partner di Finch, Ingram, che cerca di salvare uno dei numeri \"irrilevanti\" identificati dalla Macchina, a cui ha accesso tramite backdoor.\nJustin viene arrestato e si scopre che Pierce stava collaborando con Emily Morton, in quanto ella aveva sviluppato una tecnologia superiore. Essendo stato licenziato da FriendCzar, Pierce non ha pi\u00f9 l'obbligo di non concorrenza nei confronti della sua vecchia azienda e ci\u00f2 gli permette di assistere Emily in una nuova azienda che distrugger\u00e0 FriendCzar. Pierce, infine, regala a Reese un costoso orologio; appena Finch lo vede, lo butta a terra e lo rompe, trovandoci dentro un piccolo ricevitore GPS. Alla fine dell'episodio, Bear riesce a superare la sua depressione quando Finch e Reese lo portano al parco per incontrare qualche compagno di giochi.\nTutto prenotato.\nTrama.\nReese e Finch lavorano sotto copertura in un hotel per proteggere una cameriera, sfuggita dalla guerra in Kosovo. Con l'aiuto di Zoe, che lavora anche lei nell'hotel, Reese segue Mia mentre lavora come fattorino, mentre Finch fa il concierge. Finch scopre che Mia sta nascondendo la sua vera identit\u00e0 e si rendono conto che una squadra di ex militari la sta cercando. John viene a sapere che la ragazza si sta rifiutando di collaborare con un reporter, che sta cercando di smascherare dei crimini di guerra di un generale serbo. Quando questo giornalista viene ucciso, la cameriera decide di inviare un DVD con le prove di tali crimini alle autorit\u00e0. Fusco scorta Mia alla centrale, dove un ultimo uomo della squadra cerca di ucciderla: la Carter lo uccide. Quest'ultima, intanto, riceve un'offerta per entrare nell'FBI e le viene chiesto di sottoporsi al poligrafo. Viene per\u00f2 rifiutata a causa dei rapporti con Cal Beecher, che sembra aver avuto dei problemi con gli Affari Interni. Hersh, l'assassino assoldato dal governo per uccidere Reese, riesce ad incastrare John e lo costringe a dare alcune risposte, ma Reese riesce a colpirlo con un coltello, offrendogli due possibilit\u00e0: seguire John e morire da l\u00ec a 20 minuti, oppure raggiungere l'ospedale per sottoporsi a cure mediche adeguate. Sceglie l'ospedale e mentre \u00e8 ricoverato viene richiamato a Washington. Finch acquista l'hotel e promuove Mia a manager dell'intero albergo. Ringraziando Zoe per averlo aiutato, John flirta con lei e le chiede di passare la notte in una suite dell'hotel. Alla fine di questo episodio, si scopre che la segreteria del Consigliere Speciale, la signorina May, \u00e8 Root.\nMorte apparente.\nTrama.\nSameen Shaw, una killer del governo, e Michael Cole, uno specialista informatico, lavorano entrambi per il Consigliere Speciale. Il loro compito \u00e8 neutralizzare i piani delle organizzazioni terroristiche, usando le informazioni che ricevono da un gruppo del Pentagono chiamato \"La Ricerca\". Cole sospetta che La Ricerca possa, alle volte, sbagliarsi, in quanto egli ha scoperto che il numero di Previdenza Sociale appartenente ad un ingegnere elettronico che hanno ucciso in precedenza era stato assoldato dal governo degli Stati Uniti e non dai terroristi. La Macchina, nel frattempo, d\u00e0 il loro numeri a Reese e Finch, in quanto le loro vite sono ora in pericolo. Una squadra inviata appositamente dal Governo per uccidere Shaw e Cole riesce in parte nell'intento, uccidendo l'uomo che si pone fisicamente tra i proiettili diretti a Shaw. Reese aiuta Shaw a scappare, ma questa gli spara, credendo che sia un altro assassino. Durante la fuga, Shaw viene catturata e legata da Root, che crede che lei sappia dove si trova la Macchina. Root, per\u00f2, \u00e8 costretta a scappare per evitare un'altra squadra del Governo. Reese salva nuovamente Shaw e la porta a conoscere Finch, che le spiega che La Ricerca, in realt\u00e0, non esiste (lasciando intendere implicitamente che \u00e8 la Macchina) e le offre il suo aiuto. Shaw rifiuta e rifiuta anche il biglietto da visita di Finch. Shaw si presenta al Consigliere Speciale e gli consegna i dati che Cole ha recuperato, dopo aver ucciso il subordinato che ha ordinato la sua morte e quella di Cole. Il Consigliere Speciale la lascia andare, ma il suo vecchio capo Hersh la sorprende in strada e le inietta un veleno. Leon Tao (vestito da paramedico), la Detective Carter ed il Detective Fusco si prendono la responsabilit\u00e0 del corpo apparentemente morto. Scopriamo nella scena successivo che Tao, come gli \u00e8 stato detto di fare da Reese, le ha iniettato un antidoto. Shaw, dopo essersi ripresa, incontra Reese e Finch in un cimitero. Rifiutando di nuovo il loro aiuto, accetta per\u00f2 il biglietto da visita di Finch.\nIl camaleonte.\nTrama.\nDopo un silenzio di circa tre giorni, la Macchina genera sei numeri di persone in tutto il paese che risultano scomparse. Reese e Finch concludono quasi immediatamente che sono sulle tracce di un ladro d'identit\u00e0. La situazione si complica quando Finch trova dei denti bruciati, ovvero tutto ci\u00f2 che resta dell'ultima delle sei persone scomparse segnalate dalla Macchina. A questo punto, il Detective Carter si rende conto che sono sulle tracce di un serial killer che assume l'identit\u00e0 delle sue vittime. Reese, nel frattempo, \u00e8 ad Owen Island dove incontra l'agente dell'FBI Fahey che sta cercando lo stesso killer. A causa di una forte tempesta, tutti i residenti dell'isola che non sono riusciti ad evacuare prima, si trovano ora alla stazione di polizia. Questo fa intendere a Reese ad all'agente Fahey che il killer deve trovarsi nella stazione. Dato che Finch non riesce pi\u00f9 a contattare Reese e che tutte le strade per raggiungere l'isola sono chiuse, usa un idrovolante per atterrare nella via principale della citt\u00e0: viene immediatamente portato alla stazione di polizia, dove si finge un cacciatore di tempeste. Riesce a costruire un poligrafo usando un sismografo che si era portato dietro come strumento di copertura e Fahey lo usa per interrogare le persone nella stazione. La Carter, nel frattempo, scopre che la sua prima vittima era il suo compagno di stanza al college e cerca di raggiungere Finch e Reese. Cal Beecher, col quale la Carter non vorrebbe pi\u00f9 avere rapporti, la accompagna ad Owen Island. Nel frattempo, Finch e Reese si dividono ed entrambi, in modi diversi, scoprono che il killer \u00e8 in realt\u00e0 l'agente Fahey; il vero agente Fahey \u00e8 stato ucciso prima di arrivare sull'isola. Reese viene trattenuto da un piccolo trafficante di droga, del quale ha scoperto l'operazione segreta, mentre il killer cattura Finch e comincia il processo per rubargli l'identit\u00e0, mentre spiega le sue motivazioni. Egli crede di star vivendo le vite delle vittime molto meglio di quanto facessero le vere persone padroni di quelle vite e sostiene che si fermer\u00e0 quando avr\u00e0 trovato l'identit\u00e0 \"adatta a lui\". La Carter arriva in tempo e colpisce il killer, che per\u00f2 ha addosso il giubbotto anti-proiettile: si rialza mentre Finch e la Carter sono girati di schiena, ma viene definitivamente ucciso da Beecher. Finch e Reese, infine, cercano di capire il motivo del silenzio della Macchina: Finch crede che sia colpa del virus che Kara Stanton ha inviato al Dipartimento della Difesa e che potrebbe aver infettato la macchina e rallentato la velocit\u00e0 dei suoi conti. Confessa, inoltre, a Reese che crede che questo sia solo l'inizio di un'enorme tempesta.\nAll In.\nTrama.\nLa Macchina genera il numero di un orologiaio Lou Mitchell: quest'uomo perde regolarmente enormi somme di denaro in un casin\u00f2 del luogo. Finch e Reese scoprono che lui \u00e8 solo una delle tante vittime di un'operazione di riciclaggio di denaro sporco proveniente dal mondo della droga, gestita dal padrone del Casin\u00f2. Finch riesce ad entrare nella stanza dei Server del Casin\u00f2 per prendere le prove necessarie, ma viene preso in ostaggio insieme a Reese, Leon (che si era finto un milionario in visita al casin\u00f2 per distrarre la sicurezza) e Lou. Vengono costretti a giocare alla roulette russa, ma Reese riesce a tirarli fuori vivi: il padrone del Casin\u00f2 cerca di sparare con la pistola che stava usando per il gioco, ma Lou, in quanto abile manipolatore di carte, aveva sottratto il proiettile prima di inserirlo nella pistola. Nel frattempo, il Detective Szymanski viene incriminato dall'HR in modo che un capo mafioso russo possa essere scagionato, in quanto il Detective \u00e8 l'unico testimone che lo pu\u00f2 imprigionare. Il mafioso russo accetta di fornire finanziamenti all'HR, in cambio della sua libert\u00e0. La Carter scopre che \u00e8 Szymanski \u00e8 stato arrestato grazie ad una soffiata arrivata all'orecchio di Cal Beecher. La Carter, per\u00f2, riesce a scagionare Szymanski, che per\u00f2 viene poi ucciso dal vero boss dell'HR, Alonzo Quinn, che lo fa figurare come un omicidio fatto da qualcun altro. Il Detective Terney della squadra omicidi si rivela essere un uomo dell'HR che sta controllando Fusco e la Carter.\nCavallo di Troia.\nTrama.\nReese controlla la famiglia di Michael Cole ed incontra nuovamente Shaw. Finch chiama con un nuovo numero, che corrisponde ad un'alta impiegata della Rylatech, una compagnia che produce dispositivi elettronici per il collegamento tramite Internet. Shaw riesce a trovare Finch nella biblioteca, prende la foto di Root e se ne va, ricordando che era stato Finch stesso a \"chiederle di trovarsi un altro hobby\". Quinn, il boss dell'HR, nel frattempo, si accorge che Cal Beecher sta cercando di scoprire qualcosa di pi\u00f9 dell'HR (arriva addirittura ad avere un colloquio con Elias): organizza un attentato per ucciderlo, che riesce con successo. La Macchina aveva segnalato il numero di Beecher a Finch, ma troppo tardi perch\u00e9 la Carter e Fusco potessero salvarlo. Reese e l'impiegata si trovano davanti all'ex capo della ragazza che si scopre essere un partner dell'uomo misterioso che parl\u00f2 con Kara Stanton. Finch, intanto, scopre che la minaccia per la Macchina proviene da una compagnia tecnologica.\nIn extremis.\nTrama.\nLa Macchina fornisce il numero del dottor Richard Nelson, un luminare della medicina che \u00e8 riuscito a salvare molte persone. Dopo una cerimonia dove il dottore ha avuto il titolo di \"professore emerito\", questi incomincia a sanguinare dal naso e a sentirsi male; Reese lo soccorre, e il dottore si riprende momentaneamente. Successivamente, nel suo ufficio continua a perdere sangue, capisce di essere stato avvelenato: chiama il pronto intervento, e viene portato in ospedale. Intanto, Reese e Finch scoprono che il dottore \u00e8 stato contaminato con il polonio, e che quindi \u00e8 troppo tardi per salvarlo; Reese prende cos\u00ec con s\u00e9 l'uomo, per andare a caccia dell'avvelenatore. Nel frattempo gli Affari Interni, nella persona del detective Suriano, interrogano Fusco sull'omicidio del detective Stills: Suriano arriva a trovare il luogo dove Fusco ha sepolto Stills, ma non trova il cadavere poich\u00e9 questo \u00e8 stato spostato dalla Carter (con l'aiuto di Bear) per proteggere il suo partner.\nIl giorno zero.\nTrama.\nLa Macchina sta per essere totalmente infettata dal virus della Decima, ma riesce a dare un numero a Reese e Finch: Ernest Thornhill, capo di una societ\u00e0 di inserimento dati, che ultimamente ha comprato tutte le cabine di New York. Finch scopre per\u00f2 che Thornhill non esiste, e che questa identit\u00e0 \u00e8 in realt\u00e0 frutto d'un istinto di sopravvivenza della macchina: quindi, Ernest Thornhill \u00e8 la macchina stessa. Nel frattempo, Carter indaga sull'omicidio di Beecher, finendo cos\u00ec nel mirino dell'HR: inizialmente deve essere uccisa dal detective Terney durante un arresto, ma l'uomo che gli altri poliziotti erano andati a fermare esce dal retro con una pistola e Carter lo uccide. L'HR per\u00f2 fa sparire la pistola, facendo cos\u00ec aprire un caso sul detective Carter dagli Affari Interni.\nFuori tempo massimo.\nTrama.\nRoot minaccia Finch di parlare con la sua ex compagna se il geniale informatico non la avesse seguita alla ricerca della Macchina e, costretto ad accettare, Finch inizia ad aiutare Root. Root scopre che alla mezzanotte del giorno stesso, al completamento del virus, la Macchina avrebbe telefonato ad una cabina telefonica, investendolo delle prerogative di amministratore del sistema. Anche gli uomini della Decima vengono a sapere della cosa ed iniziano a controllare tutte le cabine del centro. Reese, ostacolato da Finch, segue l'amico assieme a Shaw, la quale cerca Root. Allo scoccare della mezzanotte la macchina inizia a suggerire a Root, ma anche a Reese (grazie all'intervento di Finch), il luogo in cui il governo l'ha nascosta. Intanto la detective Carter \u00e8 costretta a salvare Elias, portato a venire ucciso dall' HR e dai russi. Root e Finch arrivano nel magazzino dove \u00e8 nascosta l'intelligenza artificiale, ma lo trovano vuoto: i due vengono raggiunti subito dopo da Reese e Shaw e in seguito dagli uomini del governo. Finch rivela di essere lui il creatore del malware utilizzato dalla Decima per infettare la Macchina: esso era stato programmato dall'informatico non per distruggere l'intelligenza artificiale, bens\u00ec per renderla autonoma e capace di autoproteggersi da minacce interne ed esterne al governo. In questo modo la Macchina \u00e8 riuscita a far spostare il proprio hardware in un luogo sconosciuto all'insaputa di tutti e si \u00e8 liberata dai vincoli imposti dallo stesso Finch. L'episodio si conclude con Root che, internata in un ospedale psichiatrico, viene contattata a sorpresa dalla Macchina tramite un telefono."}
{"id": "4202699", "revid": "287204", "url": "https://it.wikipedia.org/wiki?curid=4202699", "title": "Besozzi", "text": ""}
{"id": "4202704", "revid": "767487", "url": "https://it.wikipedia.org/wiki?curid=4202704", "title": "Danza di sangue - Dancer Upstairs", "text": "Danza di sangue - Dancer Upstairs (\"The Dancer Upstairs\") \u00e8 un film del 2002 diretto da John Malkovich, al suo debutto in regia in un lungometraggio.\nTrama.\nIl detective Agust\u00edn Rejas segue l'anarchico Ezequiel, a capo di una rivolta e alla ricerca di persone oppresse dal governo fascista di un paese latino-americano non specificato.\nProduzione.\nIl progetto prende vita nel dicembre 1997. Le riprese del film sono state effettuate in Ecuador (a Quito), Spagna (a Madrid) ed in Portogallo (a Lisbona, Espinho ed Oporto).\nDistribuzione.\nIl film viene presentato al Sundance Film Festival l'11 gennaio 2002, alla Mostra Internazionale d'Arte Cinematografica di Venezia il 6 settembre ed al Festival Internazionale del Cinema di San Sebasti\u00e1n il 19 settembre.\nLa pellicola viene distribuita nei cinema spagnoli a partire dal 20 settembre 2002, nelle sale italiane arriva invece il 10 gennaio 2003.\nRiferimenti storici.\nIl film \u00e8 ispirata all'insurrezione maoista avvenuta in Per\u00f9, conosciuta col nome di Sentiero Luminoso il cui leader era Abimael Guzm\u00e1n."}
{"id": "4202705", "revid": "72396", "url": "https://it.wikipedia.org/wiki?curid=4202705", "title": "Episodi di The Office (nona stagione)", "text": "La nona ed ultima stagione della serie televisiva The Office \u00e8 andata in onda sul canale statunitense NBC dal 20 settembre 2012 al 16 maggio 2013. Il sedicesimo ed il ventunesimo episodio hanno la durata speciale di 42 minuti; il diciassettesimo episodio \u00e8 in realt\u00e0 un \"backdoor pilot\" per un eventuale spin-off della serie incentrato sul personaggio di Dwight che tuttavia venne scartato dai dirigenti della NBC per diventare una serie vera e propria e che \u00e8 stato quindi mandato poi in onda, con degli aggiustamenti, come un episodio regolare.\nIn Italia la stagione \u00e8 presente in lingua originale dal febbraio 2018 e doppiata da luglio 2020, sulla piattaforma Amazon Prime Video.\n\"New Guys\".\nTrama.\n\u00c8 trascorsa l'estate, e diverse cose sono accadute: Dwight ha scoperto di non essere il padre biologico di Philip Lipton; un ex compagno di college ha offerto a Jim la possibilit\u00e0 di unirsi nella conduzione di un business multimilionario a Filadelfia, proposta che l'uomo ha dovuto declinare a causa della famiglia; Andy ha preso parte ad un campo di addestramento manageriale, ed \u00e8 rientrato a Scranton molto pi\u00f9 sicuro di s\u00e9; Kelly ha lasciato l'ufficio per trasferirsi in Ohio con Ravi, venendo pi\u00f9 tardi seguita da Ryan, e l'ufficio li ha sostituiti con Clark (Clark Duke) e Pete (Jake Lacy).\nLo staff \u00e8 sempre pi\u00f9 dell'idea che Pete e Clark ricordino molto i trascorsi tra Jim e Dwight, e quest'ultimo, una volta notata anch'egli la somiglianza, cerca di trattare Clark come un figliol prodigo, per poi prenderne le distanze: con lo scopo di umiliare Nellie, Andy organizza una prova fisica, che Clark riesce a superare agilmente. Dwight, invece, fallisce ogni tentativo, fino a rompersi il labbro, cos\u00ec pianifica di eseguire una prova fisica ben pi\u00f9 rischiosa, finendo tuttavia per restare appeso sul vuoto, rendendo necessario l'intervento dei pompieri. Anche Jim si avvicina a Pete, convinto per\u00f2 che il ragazzo non gli assomigli minimamente. Ben presto, per\u00f2, l'uomo si accorge che anche Pete cova dei sogni nel cassetto, che per il momento \u00e8 costretto a mettere da parte pur di avere un posto di lavoro: in Jim si fanno cos\u00ec sempre pi\u00f9 vivi i rimorsi di aver rifiutato la conduzione del business di Filadelfia, ed all'insaputa di Pam decide di dare la propria disponibilit\u00e0 al suo amico.\n\"Roy's Wedding\".\nTrama.\nInvitati inaspettatamente al matrimonio di Roy, Jim e Pam si accorgono che la vita dell'ex magazziniere \u00e8 cambiata radicalmente: da un lato, Jim si accorge che Roy ha perseguito i suoi sogni, riuscendo a conciliare stabilit\u00e0 e successo; dall'altro, Pam nota che il suo ex compagno \u00e8 maturato e migliorato nettamente, rispetto al passato. La cosa induce la coppia a confrontarsi su cosa l'uno non sa dell'altra, ma \u00e8 sin da subito evidente che Jim e Pam si conoscono fin troppo bene. La donna si accorge tuttavia di alcune strane telefonate ricevute da Jim, il quale non le ha ancora confessato di aver accettato la proposta dell'amico di Filadelfia: ben presto, Pam si convince che Jim le nasconda qualcosa.\nMentre Dwight e Nellie cercano un compromesso affinch\u00e9 l'uomo prenda parte ad un'iniziativa benefica organizzata dall'azienda, Erin si prepara per sostenere un'audizione come conduttrice del telegiornale, con il sostegno di Andy e Darryl, diventato nel frattempo \"assistant regional manager\". Si scopre ben presto che tale provino \u00e8 in realt\u00e0 una messinscena architettata da Clark, che cerca di entrare in intimit\u00e0 con la donna. Pete decide quindi di intervenire, mandando a monte il piano del collega: le telecamere chiudono le riprese inquadrando Pete ed Erin mentre cenano insieme in un fast food.\n\"Andy's Ancestry\".\nTrama.\nAttraverso Nellie, Andy scopre di essere lontano parente di Michelle Obama, e non si trattiene dal vantarsene con i suoi dipendenti, i quali, congetturando su come i due siano imparentati, ipotizzano che la famiglia Bernard fosse, in passato, schiavista, mandando nel panico il manager. Nellie, tuttavia, confessa a Pam di aver inventato tutta la ricerca sulla genealogia di Andy, e le due fanno sapere a ciascun impiegato le finte parentele con vari personaggi storici. Pam, involontariamente, associa Jim a Richard Nixon, e confida a Nellie di sospettare che il marito le nasconda qualcosa; allo stesso tempo, Jim si accorge dell'associazione mentale fatta dalla moglie, e racconta a Darryl del progetto di Filadelfia, nella speranza di trovare supporto morale, offrendogli peraltro un futuro posto di lavoro. Il collega, tuttavia, gli suggerisce di confidarsi con Pam: la coppia finalmente discute, e la donna sembra approvare l'iniziativa di Jim, pur ammettendo alle telecamere di non riuscire a credere che il coniuge le abbia mentito. Infine, Nellie affida a Pam il compito di dipingere un murale nel magazzino.\nIntanto, Dwight avvia un corso di lingua dothraki per Erin, che intende dare una bella immagine di s\u00e9 alla famiglia di Andy. Il manager, tuttavia, le rivela che tale lingua \u00e8 fittizia, e sembra non dar peso allo sforzo fatto dalla segretaria: a differenza di questi, Pete saluta Erin in lingua dothraki all'uscita dal lavoro.\n\"Work Bus\".\nTrama.\nPer ringraziare la moglie del sostegno al progetto di Filadelfia, Jim architetta uno scherzo nella speranza che gli uffici chiudano per una settimana, cos\u00ec da portare la propria famiglia al lago, dove li aspettano bancarelle di deliziose torte di cui Pam va matta. Dwight, tuttavia, sospettando il tranello, offre allo staff la possibilit\u00e0 di lavorare per una settimana a bordo di un bus attrezzato per tale scopo: gli spazi stretti aumentano rapidamente lo stress, ma Jim convince i propri colleghi ad insistere per visitare il posto dove aveva pianificato di andare. Durante il viaggio, la situazione precipita, e Dwight si rifugia sul tetto del bus, venendo poi raggiunto da Jim: a questi, l'uomo confida di essere abbattuto per la non riscontrata paternit\u00e0 di Philip Lipton, cos\u00ec Jim lo consola ricordandogli che egli tratta i suoi colleghi come se fosse il loro padre. Gli animi si risollevano, e gli impiegati possono quindi mangiare le torte, per la gioia di Pam e soprattutto di Kevin.\nIntanto, Nellie cerca di ottenere il beneplacito di Andy per adottare un bambino, ma il manager si dimostra tutt'altro che ben disposto nei suoi confronti. La donna riceve il sostegno di Erin, la quale \u00e8 cresciuta orfana: Andy, ignaro del coinvolgimento della sua compagna, continua a negare l'appoggio a Nellie, causando dolore in Erin. A fine giornata, Andy ammetter\u00e0 di avere esagerato, e consegner\u00e0 la lettera di referenze firmata a Nellie.\n\"Here Comes Treble\".\nTrama.\nIn occasione di Halloween, Andy invita il coro della Cornell University, di cui anch'egli ha fatto parte, in ufficio, nella speranza che i nuovi studenti rievochino le passate peripezie di Andy, noto nell'ambiente come Boner Champ: il manager scopre tuttavia che tale soprannome \u00e8 stato rubato dal suo ex compagno Broccoli Rob (Stephen Colbert), in aggiunta alla scarsa importanza che i coristi danno al passato della Cornell. Di fronte alla delusione del suo compagno, Erin ordina al coro di esibirsi in \"Faith\", ma i ragazzi fraintendono le parole della segretaria e finiscono per invitare Broccoli Rob a cantare con loro, anzich\u00e9 Andy. Abbattuto, il manager, su suggerimento di Erin, contatta la propria madre, con il proposito di istituire una borsa di studio per gli studenti membri del coro della Cornell, scoprendo per\u00f2 che i suoi genitori sono in bancarotta.\nNel mentre, Jim rientra in ufficio dopo un meeting per il business di Filadelfia, e Pam scopre che il marito ha investito diecimila dollari senza il suo consenso, intuendo che egli ha coperto la parte di altri investitori, e la coppia finisce per discutere con toni accesi. Dwight, invece, trova una pillola di un farmaco ansiolitico, e coinvolge Nellie nelle indagini su quale collega abbia smarrito il farmaco: dopo aver rivelato che \u00e8 stata lei stessa a smarrire la pastiglia, e che soffre di disturbi d'ansia, Nellie rassicura Dwight sulla normalit\u00e0 di tale problema, che affligge lo stesso uomo. Le telecamere, a fine giornata, sorprendono Oscar e Robert Lipton in preda ad appassionate effusioni, nonch\u00e9 Toby venir amaramente rifiutato da Nellie.\n\"The Boat\".\nTrama.\nIl padre di Andy \u00e8 fuggito in Argentina con un'amante portandosi via il patrimonio di famiglia, ed Andy \u00e8 costretto a provvedere per evitare la bancarotta. Il manager si ritrova costretto a rinunciare alla barca di famiglia, e decide di recarsi con Erin a Stamford, dove l'imbarcazione \u00e8 ormeggiata, per un ultimo saluto. Arrivato sul posto, l'uomo scopre che la barca \u00e8 sul punto di lasciare gli Stati Uniti in direzione dei Caraibi, dove si trova l'acquirente, e decide di intraprendere anch'egli il viaggio: ad Andy si unisce il fratello Walter, caduto nella dipendenza da alcool, mentre Erin, dispiaciuta, resta sulla terraferma, non venendo invitata dal compagno. Di ritorno in ufficio, Pete invita la segretaria ad uscire con lui ed i suoi amici, e la donna accetta.\nPam viene contattata da un'emittente radiofonica per un'intervista dell'ufficio, che viene per\u00f2 annullata all'ultimo: Jim propone di non avvisare Dwight dell'imprevisto, cos\u00ec egli stesso, con la collaborazione di Nellie, Pam, Darryl e Phyllis, gli tende uno scherzo che porta Dwight a contattare David Wallace, convintosi che il CEO abbia preso in ostaggio una persona. Kevin, invece, ha scoperto la tresca tra Oscar e il senatore Lipton, e fatica a mantenere il segreto. Temendo il peggio, Oscar cerca addirittura di farlo licenziare, per poi ammettere di avere egli stesso responsabilit\u00e0 delle proprie azioni. A fine giornata, Lipton fa visita in ufficio, ma Kevin riesce a mantenere il segreto.\n\"The Whale\".\nTrama.\nIncaricato di stipulare un contratto con le Pagine bianche di Scranton, Dwight chiede consulenza a Pam, Nellie, Meredith e Phyllis, in quanto il CEO della compagnia \u00e8 una donna, e l'uomo non ha idea di come condurre una trattativa con un cliente femminile. Dwight e Pam si recano quindi alla sede delle Pagine bianche, dove scoprono che il CEO altri non \u00e8 che Jan Levinson, la quale non ha la minima intenzione di accettare l'offerta della Dunder Mifflin, ancora rancorosa nei confronti di Wallace. Dwight, tuttavia, si rimette al proprio fiuto per gli affari, e mentre Pam prende tempo egli porta in sede Clark, presentandolo a Jan, ricordando il suo velato interesse per i ragazzi giovani. I due riescono quindi a raggiungere un accordo, e di ritorno in ufficio Dwight confessa a Pam di considerarla un'amica.\nIntanto, Jim si rende sempre pi\u00f9 conto che la sua lontananza da Filadelfia rappresenta un ostacolo per la sua partecipazione al nuovo business; Angela, invece, confida a Oscar di avere dei sospetti sulla fedelt\u00e0 di suo marito, ed il contabile comincia a covare il sospetto che anch'egli venga tradito. I due si recano alla palestra dove Lipton pratica yoga, e dopo che Oscar ha involontariamente menzionato una presunta omosessualit\u00e0 del senatore, la loro tresca extraconiugale viene alla luce dopo che lo stesso contabile viene inavvertitamente contattato al telefono da Lipton, sotto gli occhi di Angela.\n\"The Target\".\nTrama.\nNascondendo il proprio rancore verso Oscar, Angela chiede a Dwight di aiutarla a vendicarsi del tradimento di suo marito, senza tuttavia spiegare l'accaduto. Dwight contatta cos\u00ec l'amico Trevor (Chris Gethard), al quale la donna finisce per commissionare un regolamento fisico di conti. Dwight, tuttavia, intuisce che la vittima prescelta \u00e8 proprio Oscar, e cerca di metterlo al sicuro da Trevor, pronto a rompergli le ginocchia con un tubo in metallo. Angela, infine, si confronta a quattr'occhi con Oscar, che le spiega che il senatore Lipton non \u00e8 diventato omosessuale a causa sua, bens\u00ec lo \u00e8 sempre stato. Angela si rifiuta di accettarlo, ma viene infine consolata da Dwight.\nIntanto, Jim \u00e8 costretto a chiedere a Wallace di lavorare part-time per poter recarsi pi\u00f9 frequentemente a Filadelfia: perch\u00e9 ci\u00f2 possa accadere, per\u00f2, Jim promette che Stanley e Phyllis copriranno le sue ore di lavoro perse, cos\u00ec l'uomo porta i due colleghi a pranzo in un ristorante lussuoso, ottenendo infine il loro beneplacito. Pete, invece, coinvolge i colleghi nell'erezione di una torre realizzata con i sondaggi sui disservizi della Dunder Mifflin, e il suo spirito d'iniziativa fa breccia in Erin.\n\"Dwight Christmas\".\nTrama.\nAvendo Angela dimenticato di organizzare la festa di Natale, lo staff si affida a Dwight, pronto a ricreare l'atmosfera folkloristica tradizionale della sua famiglia: arrivato in ufficio vestito da Belsnickel, l'uomo si fa cogliere sempre pi\u00f9 dall'entusiasmo, coinvolgendo anche gli altri colleghi. Non tutti per\u00f2 possono godersi la festa: Jim deve uscire in anticipo, per un meeting a Filadelfia; Darryl si isola nel suo ufficio, seccato per non essere stato pi\u00f9 preso in considerazione da Jim per l'incarico da lui promesso; Nellie viene bloccata da Toby, che le racconta la storia dello strangolatore di Scranton. Al momento di partire, Jim lascia Pam desolata, ma soprattutto Dwight offeso, che di rimando smantella la sua festa e lascia che l'ufficio festeggi nel solito modo. A sorpresa, per\u00f2, Jim si ripresenta in ufficio, per la gioia della moglie e del collega, dicendosi non disposto a perdersi i festeggiamenti. L'uomo si confronta infine con Darryl, avvisandolo che l'offerta \u00e8 ancora disponibile: l'impiegato reagisce con giubilo, per poi svenire a causa dell'eccessivo alcool.\nIntanto, Erin viene informata da Andy del fatto che il manager rimarr\u00e0 ai Caraibi per altre due settimane, e la segretaria reagisce malamente alla cosa. La donna propone a Pete di guardare assieme \"Die Hard \u2013 Duri a morire\", ma durante la visione del film non riesce a trattenersi dalle lacrime, e lascia che il collega la consoli. Nel frattanto Nellie, esasperata dalla parlantina di Toby, lo zittisce, ed i due finiscono per baciarsi.\n\"Lice\".\nTrama.\nMentre Jim si trattiene a Filadelfia per un incontro con lo sportivo Julius Erving, prossimo investitore dell'Athleads, il business di cui fa parte lo stesso Halpert, Pam deve affrontare un focolaio di pidocchi che ha colpito Cecelia. La donna, tuttavia, diffonde inavvertitamente i parassiti in ufficio, cos\u00ec Dwight obbliga alla quarantena parte dello staff: Pam evita tuttavia di ammettere la propria colpevolezza, e l'ufficio arriva a sospettare di Meredith, la quale decide di raparsi a zero. In seguito, gli impiegati odono la telefonata che Pam riceve da sua madre, nella quale emerge l'effettiva responsabilit\u00e0 della donna nel diffondere i pidocchi. Infine, Dwight utilizza un efficace insetticida che risolve il problema, e Pam viene invitata da Meredith a trascorrere la serata in un pub.\nNel mentre, Darryl, Kevin, Phyllis e Nellie, non avendo i pidocchi, sono liberi di trasferirsi momentaneamente nel magazzino. Qui, i colleghi scoprono che Darryl \u00e8 stato recentemente lasciato da Val, ignari del fatto che lo stesso Darryl l'abbia volontariamente indotta a rompere la relazione. Gli impiegati riescono a convincere Val a riallacciare i rapporti con l'ex compagno, e questi deve fingere di essere felice a tal riguardo.\n\"Suit Warehouse\".\nTrama.\nPam e Darryl raggiungono Jim a Filadelfia, dato che il capo magazziniere deve sostenere un colloquio di lavoro per l'Athleads. L'uomo \u00e8 inizialmente intimorito, e durante l'incontro si fa quasi sopraffare dalla paranoia di non essere adeguato al posto di lavoro: Jim ed i suoi colleghi lo rassicurano, ed il colloquio va a buon fine, nonostante un incidente con un acquario. Pam, invece, \u00e8 inizialmente ben disposta rispetto al nuovo ambiente di lavoro di Jim, ma ben presto se ne ravvede, e nel viaggio di ritorno manifesta alcuni sintomi di crescente preoccupazione sul futuro.\nMentre gli impiegati di Scranton cominciano a soffrire di sovreccitazione da caffeina, a causa della nuova macchinetta del caff\u00e8 regalata da Jan, in ufficio fa ritorno Clark, che Dwight porta con s\u00e9 per condurre un affare con Sam Stone (Ed Lauter), a capo di un'azienda a conduzione familiare: l'impiegato, in particolare, finge che Clark sia suo figlio, per aggraziarsi il cliente, arrivando a trattarlo in modo becero, ma la situazione si capovolge quando si scopre che il vertice dell'azienda \u00e8 stato occupato dal figlio di Sam, Sam Stone Jr. (Will Greenberg).\n\"Customer Loyalty\".\nTrama.\nDwight scopre che Jim intende portare Darryl all'Athleads, ed organizza una giornata speciale per convincere il collega a rimanere a Scranton. I due visitano un drive-in, e Dwight decide di prendersi gioco di un inserviente, venendo per\u00f2 redarguito da Darryl, che lo trattiene sul posto affinch\u00e9 venga punito dai gestori del fast food. Nel mentre, Nellie si accorge del crescente feeling tra Erin e Pete, che stanno nel mentre facendo coppia per un progetto di lavoro, e per evitare di causare problemi alla relazione tra la segretaria ed Andy decide di separarli. Toby le fa tuttavia capire che Andy non \u00e8 l'uomo adatto ad Erin, cos\u00ec Nellie annulla la separazione e ristabilisce la coppia.\nJim \u00e8 costretto ad assentarsi dalla recita di danza di Cecelia, a causa di impegni lavorativi a Filadelfia, e chiede a Pam di registrare l'esibizione. La donna, tuttavia, viene contattata nel bel mezzo dello spettacolo, scoprendo di essere stata scelta per la realizzazione di un secondo murale. La moglie non riesce a registrare l'evento di Cecelia, cos\u00ec cerca di spiegare a Jim quanto accaduto: il coniuge, tuttavia, si arrabbia con Pam, la quale, riagganciata la chiamata, si lascia andare al pianto. A consolarla sar\u00e0 il microfonista Brian (Chris Diamantopoulos), ormai amico della coppia.\n\"Junior Salesman\".\nTrama.\nSu incarico di Wallace, Dwight indice la ricerca di un nuovo addetto alle vendite part-time, per compensare le sempre pi\u00f9 frequenti assenze di Jim. Clark si fa avanti, ma viene ben presto messo da parte da Dwight, il quale intende affidare l'incarico a persone di sua intima conoscenza: in ufficio si presentano cos\u00ec individui a dir poco strambi, la quale cosa allerta Jim, che non intende lasciare che Pam debba stare vicino a uno di essi. Jim contatta cos\u00ec Wallace nella speranza di intervenire nella selezione, ma Dwight manda a monte il piano, addirittura portando Wallace a chiedere a Jim il consenso per la riduzione della paga conformemente alla recente modifica del suo contratto lavorativo.\nBen presto, per\u00f2, Dwight si accorge che i suoi amici sono tutt'altro che portati per il posto di lavoro ambito. L'uomo chiede cos\u00ec a Jim di liquidarli al posto suo, ed il lavoro viene infine affidato a Clark, la cui presenza sembra non dispiacere a Pam, la quale dimostra tuttavia di patire la lontananza del marito. Le riprese finali lasciano intuire che Brian abbia cominciato a vedere Pam sotto un'ottica diversa.\n\"Vandalism\".\nTrama.\nCon il supporto di Dwight e Nellie, Pam indaga su un atto di vandalismo compiuto a danno del suo murale nel magazzino della Dunder Mifflin, ed i tre scoprono infine che il responsabile \u00e8 Frank (Brad William Henke), membro del personale. Su consiglio di Toby, la donna cerca di chiarirsi con il colpevole, che tuttavia non si dimostra in alcun modo pentito del suo gesto: con la complicit\u00e0 di Dwight, Pam decide di vendicarsi vandalizzando il pick-up di Frank, il quale la sorprende in flagrante, e le si avvicina aggressivamente: per difenderla, Brian interviene colpendo Frank, ed entrambi vengono licenziati. Il microfonista, salutando l'amica, le ricorda che lui sar\u00e0 sempre presente in caso di bisogno.\nOscar e Kevin presenziano alla festa di compleanno di Philip Lipton, che tuttavia Angela ha organizzato invitando solamente amici del senatore. Ben presto, Oscar si rende conto che tale festa \u00e8 solo un'occasione per il senatore Lipton di fare propaganda, e la cosa diventa evidente a giudicare dal modo in cui l'uomo tratta l'impiegato, che se ne offende considerati i loro trascorsi ancora attuali. A fine giornata, Kevin accusa apertamente il senatore di aver sfruttato il suo rapporto con Angela ed Oscar per il proprio tornaconto.\nA Filadelfia, intanto, Darryl e Jim hanno cominciato a convivere, ma il capo magazziniere si rende ben presto conto delle cattive abitudini domestiche del collega: dopo varie discussioni, per\u00f2, i due raggiungono un compromesso, e Darryl comincia a confarsi allo stile di vita di Jim.\n\"Couples Discount\".\nTrama.\n\u00c8 il giorno di San Valentino, nonch\u00e9 la vigilia del ritorno di Andy, e gli impiegati ne approfittano per prendersi del tempo per s\u00e9, andando in un centro estetico a coppie. Erin, invece, confida alle telecamere di voler lasciare Andy, poich\u00e9 lei e Pete hanno cominciato a frequentarsi seriamente: per di pi\u00f9, la segretaria \u00e8 rimasta ferita dal comportamento di Andy, che l'ha raramente contattata nei suoi tre mesi di assenza. Jim e Pam, invece, si recano in un ristorante, dove pranzeranno con Brian e la moglie di questi, Alyssa: sul posto, tuttavia, la coppia scopre che Brian si \u00e8 recentemente separato da Alyssa; oltre a ci\u00f2, Brian menziona la crisi di pianto avuta da Pam, e Jim resta deluso del fatto che la donna le abbia taciuto tali trascorsi emotivi. A fine giornata, l'uomo tenter\u00e0 di abbandonare l'ufficio per andare a Filadelfia, ma Pam lo trattiene a Scranton, sostenendo che i due abbiano bisogno di litigare.\nLo stesso pomeriggio, gli impiegati trovano Andy in ufficio: egli deve infatti svolgere un colloquio con Wallace, e lo staff intuisce ben presto che il manager non ha riferito al CEO nulla riguardo alla sua assenza. Dwight cerca cos\u00ec di sabotare l'incontro di Andy e Wallace riferendo al manager informazioni false, ma tale tentativo non va a buon fine, e Wallace resta ignaro dei tre mesi ai Caraibi. Erin invece non riesce a rompere con Andy, e cerca di scusarsi con Pete: questi la rassicura, e le sue parole danno alla segretaria il coraggio di compiere il gesto drastico. Tuttavia, Erin irrompe nell'ufficio di Andy mentre questi sta parlando con Wallace, e la segretaria fa inavvertitamente menzione ai tre mesi di lontananza di Andy.\n\"Moving On\".\nTrama.\nScoperto il raggiro di Andy, Wallace non riesce a licenziarlo per gratitudine dato che \u00e8 stato il manager stesso ad aprirgli la strada per la riacquisizione della Dunder Mifflin, cos\u00ec il CEO lascia che sia lo stesso Andy a dimettersi. Il manager, tuttavia, resiste, bench\u00e9 i dipendenti non ne riconoscano pi\u00f9 l'autorit\u00e0, e cerca consiglio da Clark e Pete su come superare la rottura con Erin, dopo aver tentato inutilmente di recuperare il rapporto. In breve tempo, Andy scopre che Pete ed Erin si frequentano, e va su tutte le furie: per vendicarsi, il manager assume Alice (Collette Wolfe), ex compagna di Pete, e riassume Gabe, costringendo cos\u00ec i due dipendenti a riaffrontare i demoni delle loro passate relazioni, solamente per compensare la propria sofferenza.\nDwight ed Angela si assentano dall'ufficio per badare a Shirley (Mary Gillis), zia dell'impiegato: la donna \u00e8 restia ad aiutare l'ex amante, ma la tensione va via via scomparendo nel corso della giornata, e qualche parola e gesto di troppo fanno riaffiorare i sentimenti reciproci. Prima che Angela se ne vada, Dwight le dichiara nuovamente il proprio amore: i due si baciano, e l'uomo chiede alla donna di lasciare il senatore Lipton, per trascorrere il resto della sua vita con lui. La risposta, tuttavia, \u00e8 negativa.\nPam si reca a Filadelfia per sostenere un colloquio di lavoro come amministratrice d'ufficio, soluzione decisa dalla famiglia Halpert per risolvere il problema della lontananza: sin da subito, la donna intuisce che il suo possibile datore di lavoro, Mark Franks (Bob Odenkirk), assomiglia fin troppo a Michael Scott, e il ruolo che le viene offerto \u00e8 quello di segretaria. A cena, Pam racconta a Jim di aver rifiutato l'offerta, e confessa di non voler lasciare Scranton. Jim, d'altro canto, ribadisce di tenere alla sua carriera, e l'idillio amoroso sembra spezzarsi.\nToby fa visita in carcere allo strangolatore di Scranton, che \u00e8 in attesa di essere giustiziato, nella speranza che il suo tentativo di scagionare l'accusato faccia breccia su Nellie. L'impiegato, tuttavia, viene aggredito dallo strangolatore, ma a sorpresa Nellie rimane colpita dal coraggio dell'uomo. Sul finale, mentre Oscar chiede aiuto dopo essere rimasto appeso al soffitto nel fare un esercizio, la telecamera mostra l'annuncio del rilascio del documentario \"The Office\", lasciando intuire che quello sar\u00e0 l'ultimo anno di riprese.\n\"The Farm\".\nTrama.\nDwight \u00e8 in lutto per le recente scomparsa della zia Shirley, e in occasione del funerale lui e il cugino Ziek (Matt Jones) incontrano nuovamente Jeb (Thomas Middleditch) e Fannie Schrute (Majandra Delfino), rispettivamente fratello e sorella di Dwight. Successivamente, la famiglia si sposta nell'abitazione di Shirley, dove scoprono che la donna ha lasciato in eredit\u00e0 la sua propriet\u00e0 ai nipoti, a patto che essi si riuniscano per condurre l'attivit\u00e0 di famiglia: Dwight, entusiasta, si rende per\u00f2 conto che Jeb e Fannie non sono dello stesso parere. Sconsolato per la mancata ricongiunzione, Dwight comincia ad occuparsi della fattoria, facendo cos\u00ec la conoscenza di Cameron (Blake Garrett Rosenthal), il figlio di Fannie. I due fratelli decidono infine di trattenersi ancora qualche giorno con Dwight.\nIn ufficio si ripresenta Todd Packer, intenzionato a scusarsi con i suoi ex colleghi per i suoi comportamenti fuori dalle righe. I dipendenti non ne accettano le scuse, e Pam invita gli impiegati a rifiutare di mangiare i cupcake offerti da Packer in segno di scuse, salvo poi mangiarli non appena Packer si allontana dall'ufficio. Pam, l'unica a non mangiare il cupcake, scopre il giorno seguente che l'uomo ha farcito i dolci con droghe che hanno causato problemi a non finire agli sfortunati impiegati.\n\"Promos\".\nTrama.\nMentre Darryl e Jim sono impegnati a Filadelfia in una trattativa con lo sportivo Ryan Howard, lo staff di Scranton assiste al primo trailer del documentario \"The Office: An American Workplace\", risultato delle riprese decennali nell'ufficio. Tuttavia, ben presto gli impiegati si accorgono che sono stati ripresi eventi senza che i diretti interessati ne fossero a conoscenza: tra questi, Angela nota un filmato compromettente della sua relazione adulterina con Dwight, mentre Oscar scopre che anche il suo bacio con Lipton \u00e8 stato ripreso. Conseguentemente, i due contattano il senatore Lipton, ed Angela confessa di averlo tradito. Anche Pam resta colpita dal filmato, in quanto rivede alcuni squarci del passato vissuto con Jim: ci\u00f2 la spinge a sgattaiolare a casa di Brian, con cui si confronta per sapere se siano fondati i suoi dubbi sul disgregamento dei sentimenti che il marito un tempo provava per lei. Tuttavia, Pam scopre che Brian ha varcato la soglia della privacy anche con loro, e se ne va infuriata.\nIntanto, Dwight cerca di acquistare un trattore da Henry Bruegger (Allan Havey), coltivatore di cavolini di Bruxelles, nonch\u00e9 padre di tre ragazze, tra cui Esther (Nora Kirkpatrick), che sembra interessata a Dwight, arrivando a flirtare con l'impiegato. A causa di un passo falso delle due sorelle, Clark avvisa Dwight che tale corteggiamento potrebbe essere una semplice tecnica di persuasione ideata da Henry, ma Esther d\u00e0 dimostrazione dei suoi sinceri sentimenti per Dwight, suggerendogli a contrattare con il padre.\n\"Stairmageddon\".\nTrama.\nConsapevole che le sue ore alla Dunder Mifflin sono contate, Andy contatta l'agente Carla Fern (Roseanne Barr), per addentrarsi nel mondo dello spettacolo come da lui sempre sognato. Dwight e Clark, invece, devono trattare con un cliente per il quale affare \u00e8 richiesta la presenza di Stanley, il quale si rifiuta tuttavia di percorrere le scale dell'edificio, a causa del mancato intervento di manutenzione di Dwight. I due devono quindi sedarlo, e una volta ripresosi, l'uomo termina l'affare senza il minimo sforzo.\nIn cerca di soluzioni ai loro problemi, Pam e Jim si rivolgono rispettivamente a Nellie e Toby, entrambi divorziati, per avere consigli sull'efficacia delle terapie di coppia. La donna non intende lasciare Scranton, e l'uomo non vuole rinunciare a Filadelfia, e dai rispettivi discorsi emergono le forte tensioni che stanno ormai dividendo i due coniugi. Intanto, il senatore Lipton invita Angela a presenziare ad una conferenza televisiva che l'uomo ha indetto per dare una spiegazione agli scoop trapelati con il documentario, e che l'intero staff dell'ufficio segue con curiosit\u00e0: a sorpresa, l'uomo dichiara di essere diventato omosessuale grazie ad Oscar, e di aver trovato l'amore nel suo braccio destro, Wesley Silver, lasciando sia Oscar sia Angela completamente scioccati.\n\"Paper Airplane\".\nTrama.\nAndy ottiene la possibilit\u00e0 di recitare in un filmato sulla sicurezza in laboratorio, ma Darryl, che lo accompagna per fornirgli supporto, nota sin da subito come l'uomo sembri totalmente negato per le performance recitative. Intanto, Nellie organizza un torneo di aeroplanini di carta con, in palio, duemila dollari: durante la gara, Dwight mostra il proprio tifo per Angela, bench\u00e9 anch'egli sia un concorrente, e spiega ad Esther di provare compassione a causa dei recenti trascorsi della donna. I due arrivano a sfidarsi in finale, e Dwight cerca di far vincere l'ex compagna, che scopre tuttavia il piano dell'uomo, e si rifiuta di accettare la sua pena.\nPam e Jim hanno intrapreso la terapia di coppia, e cercano di conversare evidenziando cosa i due apprezzino l'uno dell'altro. A lungo andare, per\u00f2, ci\u00f2 non sembra risolvere le tensioni, e come di consueto Jim lascia l'ufficio per partire alla volta di Filadelfia. Pam lo ferma prima che monti sul taxi, per dargli l'ombrello, e dopo essersi salutati l'uomo la rincorre, e dopo essersi abbracciati i due si dichiarano nuovamente il proprio amore, ricordando tutta la loro storia passata.\n\"Livin' the Dream\".\nTrama.\nNel giorno in cui Dwight ricever\u00e0 la cintura nera dal suo nuovo sensei (Michael Imperioli), Wallace arriva in ufficio, con l'intento di licenziare Andy: a sorpresa, quest'ultimo anticipa il CEO rassegnando le proprie dimissioni, convinto pi\u00f9 che mai ad entrare nel mondo dello spettacolo, bench\u00e9 chiunque in ufficio gli faccia presente che si tratta della scelta sbagliata. Intanto, Jim ha rinunciato al lavoro a Filadelfia ed ha riottenuto un incarico a tempo pieno alla Dunder Mifflin, per amore verso la moglie, ma \u00e8 costretto a stare nella d\u00e9pendance per la giornata, dato che il suo posto \u00e8 stato assegnato a Clark: Pam, tuttavia, continua a far visita al marito, dimostrando la rinata felicit\u00e0 tra i due. Oscar e Kevin si accorgono del terribile stato in cui si sta riducendo Angela, costretta a rinunciare ai suoi gatti e sul punto di essere sfrattata dal suo nuovo appartamento.\nA fine giornata, Wallace, su consiglio di Jim, decide di nominare Dwight manager della filiale di Scranton, per la gioia di quest'ultimo, il quale ringrazia Jim del supporto restituendogli la vecchia scrivania, e nominandolo suo assistente, con un aumento di paga. Andy, invece, cambia idea sul suo futuro, e Wallace lo riassume come addetto alle vendite, per poi cambiare nuovamente idea, e lasciare definitivamente l'ufficio. Oscar offre ad Angela la possibilit\u00e0 di trasferirsi assieme al piccolo Philip a casa sua: la donna accetta, e in un momento di intimit\u00e0 con il collega, confessa di amare Dwight.\nA fine giornata, Darryl racconta a Jim che la loro startup ha ricevuto la sperata offerta di acquisizione: la gioia dura tuttavia poco, poich\u00e9 l'acquirente intende affidare, come clausola d'acquisto, ai dipendenti della startup un lavoro della durata di tre mesi, che li far\u00e0 viaggiare di citt\u00e0 in citt\u00e0 per tutti gli Stati Uniti. Darryl \u00e8 entusiasta, ma Jim, stravolto, rifiuta, ribadendo il suo amore per Pam: le telecamere mostrano, infine, Pam, con il volto preoccupato, poich\u00e9 ha origliato l'intera conversazione.\n\"A.A.R.M.\".\nTrama.\nLa direzione dell'ufficio da parte di Dwight e di un rivitalizzato Jim procede a gonfie vele, e tra i due l'intesa \u00e8 sempre pi\u00f9 alta: Jim ne approfitta per tendere un ultimo scherzo a quello che ormai \u00e8 diventato un suo caro amico, ed indice le selezioni per l'assistente all'assistente del \"regional manager\", pianificando tuttavia di affidare l'incarico a Dwight stesso, cos\u00ec da potergli sbolognare il lavoro sporco. Nel mentre, Darryl ha abbandonato l'ufficio, ma fa un'ultima volta visita ai colleghi del magazzino per salutarli: ci\u00f2 che lo preoccupa \u00e8 il dover incontrare il personale con cui ha lavorato negli ultimi anni, a cui non ha mai dato un vero addio. Inaspettatamente, l'uomo incrocia Pam, con la quale discute dell'effettiva felicit\u00e0 di Jim nell'aver rinunciato al lavoro dei suoi sogni, quindi i suoi ex colleghi, che lo costringono a dedicare del tempo a loro prima della sua partenza. Nel mentre, Jim si accorge delle angosce di Pam, la quale teme di non essere abbastanza per Jim, e di starlo trattenendo dallo spiccare il volo. Jim, in risposta, richiede la segreta collaborazione dei cameraman per dimostrare a Pam quanto egli tenga a sua moglie.\nAngela \u00e8 costretta a portare il figlio Philip al lavoro, e Kevin comincia a nutrire delle gelosie a causa delle continue attenzioni che la donna e Oscar dedicano al bambino. Allo stesso tempo, Dwight si accorge dei comportamenti singolari di Philip, che gli ricordano sempre pi\u00f9 i suoi. Tuttavia, Angela d\u00e0 nuovamente conferma della sua non-paternit\u00e0, deludendo il manager: questi chiede consiglio a Jim, spiegando di essere pronto a chiedere la mano di Esther, ma di sentirsi ancora legato ad Angela. Il collega gli suggerisce di seguire l'amore, proprio mentre sua moglie guarda il video preparato in dichiarazione dell'amore nei suoi confronti da parte di Jim, che le consegna finalmente la lettera che aveva allegato alla teiera regalatale anni prima per Natale, quando la donna era ancora fidanzata con Roy. I due gioiscono d'amore, e l'idillio si ripristina una volta per tutte.\nUscita dal lavoro, Angela viene raggiunta da Dwight, che le chiede finalmente di sposarla: la donna accetta, e rivela che Philip \u00e8 in realt\u00e0 suo figlio. Dopo la festa dedicata a Darryl in ufficio, lo staff si ritrova in un locale per assistere alla prima visione del documentario sulla loro storia, venendo quindi raggiunti da Andy, che ha tentato la sorte ai provini per il talent show \"America's Next A Cappella Sensation\", fallendo nonostante il grande impegno. La riprese si chiudono con il sottofondo della scena d'apertura della prima puntata della serie.\n\"Finale\".\nTrama.\n\u00c8 trascorso un anno dalla messa in onda dell'ultimo episodio di \"The Office: An American Workplace\", e la crew di cameraman \u00e8 pronta a riprendere il matrimonio di Angela e Dwight, sotto la cui guida la Dunder Mifflin ha preso il controllo di Scranton. Lungo il percorso, tuttavia, non tutto \u00e8 rimasto uguale: Stanley \u00e8 finalmente andato in pensione, si \u00e8 trasferito a Florida City, ed \u00e8 stato sostituito dal giovane Malcolm (Malcolm Barrett); Kevin \u00e8 stato licenziato, e lo stesso \u00e8 toccato a Toby, che ha potuto cos\u00ec intraprendere la carriera di scrittore a New York; Creed \u00e8 fuggito, poich\u00e9 ricercato dalla polizia, ed a rimpiazzarlo \u00e8 stato il redivivo Devon; Darryl si \u00e8 stabilito ad Austin, dove l'Athlead (divenuta nel frattempo Athleap) ha aperto una ricca filiale; Nellie ha lasciato il Paese, per trasferirsi in Polonia; Andy ha involontariamente acquisito ampia fama, a causa della diffusione virale del suo terribile provino di un anno prima, ma \u00e8 riuscito a trovare stabilit\u00e0 venendo assunto alla Cornell University; infine, Oscar, divenuto padrino di Philip Schrute, \u00e8 candidato a senatore dello stato della Pennsylvania, pur continuando a lavorare per la Dunder Mifflin. Ciononostante, tutti quanti si ritrovano a Scranton in occasione del matrimonio di Dwight ed Angela.\nJim raduna gli amici e colleghi di Dwight per l'organizzazione dell'addio al celibato, essendo stato nominato testimone di nozze. L'uomo concede a Dwight i migliori festeggiamenti possibili, offrendogli prima la possibilit\u00e0 di usare un bazooka, quindi quella di avere una lap dance dalla ben nota spogliarellista Elizabeth. Nel frattempo, all'addio del nubilato di Angela si presenta Mose, che rapisce la futura sposa: si tratta di una tipica usanza della famiglia Schrute, che prevede il sequestro della sposa affinch\u00e9 il marito la ritrovi ed offra da bere a tutti gli amici. La messinscena, concepita dallo stesso Jim, conduce il gruppo nel pub gestito da Kevin, che perdona il manager per il passato licenziamento e prende parte ai festeggiamenti, alla fine dei quali Angela viene finalmente liberata.\nLa mattina seguente, al gruppo delle due feste si aggregano Stanley, Nellie, Wallace e Toby, tutti pronti per presenziare ad una conferenza sul documentario sulle loro vite: di fronte ad un pubblico gremito, gli impiegati raccontano la loro esperienza, rispondendo alle pi\u00f9 disparate domande. Tra queste, alcune si distinguono: Erin viene interpellata da una donna (Joan Cusack) e da un uomo (Ed Begley Jr.), scoprendo quindi che essi sono i suoi genitori mai conosciuti; Pam, invece, viene tormentata dai fan che le domandano come abbia ripagato il gesto di profondo amore compiuto da Jim (il quale continua ad essere inutilmente contattato dalla Athleap per un posto di lavoro di spicco), non riuscendo per\u00f2 a dare risposta.\nPoco tempo dopo, il gruppo si ritrova nel casolare di Dwight, dove si celebrer\u00e0 il rito di nozze. Ricompaiono anche Kelly, impegnata seriamente con il dottor Ravi, e Ryan, il quale \u00e8 diventato padre del piccolo Drake, pur continuando a covare qualcosa per l'ex compagna. Quando le telecamere mostrano i preparativi di Dwight e Jim, quest'ultimo dichiara all'amico di non poter essere suo testimone di nozze per problemi d'et\u00e0, ed a sostituirlo sar\u00e0 il loro ex manager, Michael Scott, il cui ritorno manda in giubilo Dwight. Il matrimonio pu\u00f2 quindi essere celebrato nel perfetto rispetto delle tradizioni della famiglia Schrute, ed il ricevimento di nozze procede perfettamente: Michael, sposatosi con Holly e diventato padre, mostra la sua contentezza; Ryan, con un abile espediente, convince Kelly a fuggire assieme a lui, ed abbandona il proprio bambino, che viene accudito prontamente da Nellie. Di ritorno a casa, Jim e Pam sorprendono l'agente immobiliare Carol accompagnare dei visitatori fuori dalla loro casa, e la donna rivela di aver messo in vendita il loro immobile per permettere a tutta la famiglia di trasferirsi ad Austin, coronando il sogno del marito.\nAl magazzino della Dunder Mifflin, continuano i festeggiamenti: Pam ha realizzato un murale dedicato all'intero personale dell'ufficio, e Darryl gioisce nel sapere che la famiglia Halpert presto si trasferir\u00e0 nella sua citt\u00e0, mentre Toby, Meredith, Stanley e Phyllis si appartano in intimit\u00e0. Infine, Jim, Pam, Darryl, Andy, Erin, Dwight, Angela, Phyllis, Stanley, Toby, Meredith, Pete e Clark risalgono in ufficio, per godersi una serata di ricordi: gli impiegati sorprendono poi Creed, il quale si esibisce in una canzone prima di essere portato in carcere. Jim e Pam annunciano a Dwight il loro trasferimento ad Austin, e questi li licenzia in modo da poter usufruire della liquidazione. Uscendo dall'ufficio, Pam riguarda il suo acquerello dello Scranton Business Park, che Michael aveva acquistato in segno di orgoglio verso di lei, e ciascun impiegato ricorda alle telecamere quanto il loro documentario sia stato efficace nel donare straordinariet\u00e0 alla semplicit\u00e0 della vita quotidiana."}
{"id": "4202707", "revid": "198277", "url": "https://it.wikipedia.org/wiki?curid=4202707", "title": "Episodi di Parks and Recreation (quinta stagione)", "text": "La quinta stagione della serie televisiva Parks and Recreation, composta da 22 episodi, \u00e8 stata trasmessa in prima visione negli Stati Uniti da NBC dal 20 settembre 2012 al 2 maggio 2013.\nIn Italia, la stagione \u00e8 trasmessa dal canale pay Joi, della piattaforma Mediaset Premium, a partire dal 28 febbraio 2013."}
{"id": "4202711", "revid": "198277", "url": "https://it.wikipedia.org/wiki?curid=4202711", "title": "Episodi di New Girl (seconda stagione)", "text": "La seconda stagione della serie televisiva New Girl \u00e8 stata trasmessa in prima visione assoluta negli Stati Uniti d'America da Fox dal 25 settembre 2012. Il 22 ottobre 2012 la Fox ha inizialmente esteso la stagione a 24 episodi, aggiungendo in seguito un ulteriore episodio il 19 febbraio 2013, portando l'ordine della stagione a 25 episodi.\nIn Italia la stagione \u00e8 stata trasmessa in prima visione satellitare da Fox, canale a pagamento della piattaforma Sky, dal 29 gennaio al 9 luglio 2013; in chiaro \u00e8 stata trasmessa da MTV dal 24 aprile al 12 maggio 2014.\nRi-lancio.\nTrama.\nSchmidt finalmente si toglie il gesso che ha dovuto portare per due mesi al pene e, per festeggiare, decide di organizzare un party durante il quale Jess, essendo stata licenziata, decide di prendere parte come shottino-girl. La festa ha luogo e Nick, nonostante non sia d'accordo, serve al bancone e osserva Jess fallire nel suo tentativo di fingere di essere qualcun'altra.Intanto Schmidt, vedendo arrivare Cece con il nuovo ragazzo, Robby, cerca di impressionarla, invano.La festa finisce e Jess si ritrova a doversi far consolare ancora una volta da Nick mentre Winston \u00e8 rimasto nel locale a ballare, ubriaco e felice.\nDoppia identit\u00e0.\nTrama.\nJess, ancora disoccupata, inizia a dedicarsi alla cucina e all'arte tessile. Preoccupato, Nick porta Jess con s\u00e9 al locale in cui lavora e qui Jess incontra Andy, il ragazzo delle consegne, di cui si invaghisce. Jess chiede a Nick di dare ad Andy il suo numero. Poco dopo nel locale entra un altro ragazzo, Sam, che chiede a Jess se sia Katie, la donna con cui stava chattando e che avrebbe dovuto incontrare per la prima volta l\u00ec. Jess, affascinata dal ragazzo, finge di essere Katie e i due finiscono a letto insieme. Poco dopo per\u00f2 Jess riceve un messaggio dal ragazzo cui Nick aveva dato il suo numero e, per mostrare a Nick e Schmidt che pu\u00f2 gestire due ragazzi contemporaneamente, decide di accettare di cenare con lui. Quando per\u00f2 invece di Andy arriva Zamporso, un suo poco affascinante collega, Jess scappa ad incontrare Sam al bagno del bar. Ma arriva Zamporso che sfonda la porta del bagno e cos\u00ec Sam scopre che quella non \u00e8 Katie bens\u00ec Jess. Tuttavia Sam dice a Jess che non le importa che lei non sia Katie e possono continuare a frequentarsi.\nIntanto arrivano la mamma di Winston, Charmaine, e la sorella di Winston, Alisha. Schmidt cerca di far colpo su Alisha, giocatrice di basket professionista, ma Alisha gli rivela di non essere interessata a lui e di uscire solo con giocatori di basket. Nick intanto incontra al bar un uomo, che gli somiglia e si chiama anch'esso Nick, che afferma di essere il lui del futuro. L'anziano Nick consiglia a Nick di chiedere scusa a Jess, facendole provare un Old Fashioned, per qualcosa di brutto che lui in futuro le far\u00e0. Nick racconta l'avventura a Jess, che lo perdona in anticipo per ci\u00f2 che le far\u00e0.\nFluffer emotivo.\nTrama.\nSchmidt \u00e8 deciso ad alzare il livello delle sue conoscenze e tenta di avvicinarsi a Kanye, trascinando con s\u00e9 Winston che, al momento, ha qualche problema sessuale con la ragazza, con cui non copula da tre settimane. Nel locale dove si trova Kanye e dove Schmidt e Winston si recano, i due incontrano Cece e Schmidt, per mostrarle che l'ha dimenticata, si finge figlio del politico Mitt Romney, per rimorchiare una ragazza che per\u00f2, qualche giorno dopo, scopre l'inganno. Schmidt finisce con il farsi coccolare da Cece. Nick e Jess si ritrovano a cena da soli in un locale elegante; finita la cena Jess parte per un appuntamento con Sam. Al mattino seguente, ascoltando una conversazione tra Nick e Jess, Winston fa capire a Nick che ormai \u00e8 diventato il \"ragazzo senza ricompensa\" di Jess e quando Nick decide di farlo notare a Jess, i due discutono. Durante la discussione, Jess ammette con Nick di aver pensato, una volta, a loro due insieme come una coppia, per poi abbandonare l'idea convinta che non sarebbero mai potuti durare. Jess decide cos\u00ec di uscire veramente con Sam, ma scopre che non \u00e8 il ragazzo che sperava. Jess e Nick capiscono di non poter fare a meno l'uno dell'altra, in quanto vogliono essere amici ma a volte sono attratti l'uno dall'altra. I due mettono in chiaro alcuni punti e mantengono la loro amicizia su un gradino pi\u00f9 alto del normale.\nI nuovi vicini.\nTrama.\nArrivano dei nuovi vicini di pianerottolo, quattro ragazzi pi\u00f9 giovani, che prendono subito in simpatia Jess, ma non Schmidt. Schmidt, tormentato dagli scherzi di Nick, si convince di essere vecchio; vorrebbe essere accettato dai nuovi ragazzi. Jess alla fine capisce che non pu\u00f2 continuare a frequentare quei ragazzi molto pi\u00f9 giovani di lei e Schmidt scopre che in realt\u00e0 non piace ai nuovi ragazzi non perch\u00e9 \u00e8 vecchio, ma per il suo modo di essere.Winston ottiene la conduzione di un programma radiofonico mattutino.\nModelle.\nTrama.\n\u00c8 il compleanno di Cece e Jess si presenta a casa sua con una torta fatta apposta per lei. Per la prima volta dopo molti anni per\u00f2 Cece decide di festeggiare non come al solito a casa con Jess a mangiare la torta, guardare \"Ragazze a Beverly Hills\" in videocassetta e fare vestiti eleganti con gli asciugamani: quest'anno Cece vuole uscire a festeggiare, anche con le altre modelle, tra cui Nadia. Jess non \u00e8 entusiasta di uscire con le modelle. Durante la festa, Jess si innervosisce per l'atteggiamento di Nadia e delle altre modelle, che la costringono a ballare e cantare come fosse un pupazzo. Jess e Cece finiscono per litigare, in quanto Jess non capisce come possa frequentare quelle ragazze. Cos\u00ec Jess se ne va, lasciando Cece con le altre modelle ad ubriacarsi. L'indomani, Jess dopo una chiacchierata con Nick capisce di aver esagerato con Cece e decide di andare dall'amica che \u00e8 in crisi post sbornia, perci\u00f2 non viene accettata al car show in cui avrebbe dovuto lavorare. Per aiutare Cece, che altrimenti verrebbe probabilmente licenziata, Jess decide di cimentarsi nel lavoro di modella, combinando disastri, e una volta finito rivaluta il lavoro dell'amica e le due si riappacificano.A casa, Nick vuole comprarsi una tartaruga e chiamarla Jess. Schmidt regala un dolcetto a Nick, dicendogli che il motivo \u00e8 perch\u00e9 l'ha pensato. Nick risponde che a lui non capita mai di pensare a Schmidt. Schmidt ci resta male e i due discutono. Ci\u00f2 porta Nick a discutere anche con Winston, perch\u00e9 anche lui sostiene che Nick sia troppo poco espansivo. Alla fine i tre ragazzi finiscono per chiarire la situazione e ne scaturisce un momento di intenso affetto che rimarr\u00e0 segreto.La sera, insieme anche a Cece, i cinque amici si ritrovano a festeggiare il compleanno della ragazza.\nHalloween.\nTrama.\nQuando Jess scopre che Sam \u00e8 un pediatra, inizia a provare qualcosa per lui e decide di invitarlo alla festa di Halloween di beneficenza dove ha trovato lavoro per confessarle i suoi sentimenti.All'appartamento arriva come ospite una vecchia fiamma di Nick, Amelia, con la quale riesce finalmente ad avere un rapporto che, per\u00f2, non rispecchia le sue aspettative.La sera di Halloween si ritrovano tutti alla festa dove lavora Jess e ognuno ha una svolta nella sua storia: Cece e Robby affermano il loro rapporto e Schmidt capisce che \u00e8 il caso di accettare la situazione e finisce per apprezzare Robby, Winston chiude il suo rapporto con Shelby, arrivato ormai ad un punto cieco; Nick tronca subito la storia con Amelia. Sam confida a Nick di frequentare altre ragazze, convinto che Jess non voglia una storia seria. Nick cos\u00ec decide di combattere la sua paura per la Casa Stregata e andare a cercare Jess per avvertirla. Quando Nick incontra Jess per\u00f2, spaventato dalla sua maschera, la colpisce con un pugno e viene buttato fuori dalla casa stregata, senza riuscire quindi ad avvertirla delle intenzioni non serie di Sam. Jess cos\u00ec finisce per chiedere a Sam di instaurare una relazione seria, ma riceve dall'uomo un rifiuto.\nCrisi isterica.\nTrama.\nJess non ha abbastanza denaro per contribuire alle spese dell'appartamento, cos\u00ec i ragazzi la spingono ad iniziare a cercare attivamente un lavoro e Schmidt per darle un maggiore incentivo, decide di staccare l'acqua calda. Jess inizia allora a cercare lavoro ma il primo giorno di colloqui va molto male.Nick viene messo di fronte il suo problema di controllo della rabbia cos\u00ec, per riflettere, il ragazzo va al parco dove incontra un anziano asiatico a cui inizia a raccontare i suoi problemi e dubbi, portandogli un apparente giovamento. L'anziano, rimanendo in silenzio, porta Nick in una piscina idromassaggio, dentro la quale inizia a cullarlo come un neonato riuscendo magicamente a fargli passare la rabbia che aveva dentro. Tornato a casa, trovando in una situazione critica Jess, Nick decide di aiutarla e portarla alla vasca idromassaggio dove, dopo attimi di imabarazzo e discussioni, riesce a farla tornare a credere in s\u00e9 stessa tanto da convincerla a prendere parte ad altri colloqui e ad ottenere un lavoro.Al lavoro, Schmidt conosce Emma Sharpe, la vicepresidente di divisione del Nord America, con cui accetta di iniziare un'esperienza sessuale particolare. Il ragazzo, fiero della cosa, decide di condividerla con Cece e Robby, il quale confessa alla ragazza di considerarla la ragazza pi\u00f9 carina di tutte. Cece, confusa dalle dichiarazioni del ragazzo, corre da Schmidt per chiedere conferma del suo Stato di \"cattiva ragazza\" ma, quando i due finiscono per baciarsi, capisce che in fondo Robby ha ragione e, tra qualche risata, se ne va.Contagiato dal negativismo di Jess, Winston si convince di avere una sindrome premestruale maschile. Quando per\u00f2 si ferma a riflettere, si rende conto di sentirsi cos\u00ec male perch\u00e9 gli manca Shelby e, per aiutarlo, Nick e Jess decidono di portarlo alla vasca idromassaggio sotto gli occhi di Schmidt e dell'anziano che non riescono a smettere di ridere.\nTra mamma e pap\u00e0.\nTrama.\nJess ha pianificato il giorno del Ringraziamento per passarlo sia con sua madre Joan e con suo padre, Bob, che, dopo il divorzio, non sono in ottimi rapporti. I genitori per\u00f2, arrivano allo stesso orario e, conoscendo Jess da sempre, Cece capisce che in realt\u00e0 la ragazza ha organizzato il tutto per cercare di farli riavvicinare, come in \"Genitori in trappola\". Pur non essendo d'accordo con la trappola di Jess, Cece e Nick decidono di prendere parte al suo piano: Cece aiuta Jess a rendere sua madre Joan attraente cos\u00ec che Bob, non riesca a resisterle; Nick nel mentre deve distrarre Bob e, una volta vista Joan, deve provarci con lei per far ingelosire l'uomo. Il piano per\u00f2 prende una piega inaspettata e Nick sembra realmente interessato a Joan mentre Bob, parlando con sua figlia, capisce il suo piano e la fa confessare. In un momento di distrazione, Nick sporca Bob che viene accompagnato da Joan in bagno dove, con sorpresa, gioia e stupore di Jess, i due finiscono per essere travolti dalla passione.Schmidt si trova a dover affrontare una sfida guidata da Winston e Cece contro suo cugino per capire chi dei due sia il pi\u00f9 virile. Arrivati alla cena, dopo una sfida culinaria, i due ancora non sono giunti ad una conclusione e, spinto da Cece, il cugino di Schmidt bacia Winston per poi capire che, in realt\u00e0, entrambi meritano l'appellativo di Schmidt.Durante la cena, Jess confessa ai genitori di sapere del loro riavvicinamento ma, in un momento di durezza, i due confessano alla figlia che non torneranno mai insieme ma, quando se ne vanno, convengono che se nessuno dei due parler\u00e0, non diranno mai alla figlia che si sono realmente riavvicinati.\nTest della fertilit\u00e0.\nTrama.\nDurante la cena per il loro anniversario, Sadie e Melissa, due amiche di Jess, rivelano alla ragazza a Cece e Nick di aspettare un bambino. I discorsi da quel momento in poi ruotano intorno alla gravidanza e, finita la cena, Jess comincia a pensare di dover fare le analisi per controllare i suoi ovuli e mettere su famiglia. Accompagnata anche da Cece, le due si sottopongono ai test e, nell'attesa, Jess diventa sempre pi\u00f9 nervosa.Nick, spinto da Winston e dal suo lavoro, decide di riprendere a scrivere il suo romanzo ma, incapace di buttare gi\u00f9 qualche parola, decide di ispirarsi a grandi scrittori per provare a raggiungere l'ispirazione.Schmidt, disperato per non riuscire a soddisfare Emma, decide di chiedere aiuto a Sadie che, ascoltando le tecniche del ragazzo, gli conferma il suo Stato \"d'esperto\". Riprovando con la donna, Schimidt, suo malgrado, capisce di essere innamorato di Cece e di provare qualcosa solo con lei.Intanto, arrivano i risultati delle analisi e Jess risulta perfettamente sana mentre, con molta sorpresa, Cece ha qualche problema relativo ai tempi di concepimento e, provando a parlarne con Robby, capisce che per il momento il ragazzo non vuole avere dei bambini.Con alti e bassi, la giornata finisce e, con molta sorpresa, Nick finisce il suo romanzo \"Z per Zombie\" che legge ai suoi amici che lo giudicano terribile.\nVasca da bagno.\nTrama.\nJess propone ai suoi amici di comprare una vasca da bagno ma tutti declinano la proposta. Solo pi\u00f9 tardi, Winston confessa a Jess di essere d'accordo con la sua idea e, per non farlo sapere a Nick e Schmidt decidono di fare tutto di nascosto. Il loro piano per\u00f2, fallisce quando la vasca si rompe e, con lei, anche il tetto proprio sopra tutti i vestiti di Schmidt, portando Jess e Winston a inventare una rapina per giustificare il danno con l'amico.Schmidt, impegnato al lavoro per ottenere una grossa promozione, decide di confessare i suoi sentimenti a Cece che, convinta dai buoni propositi del ragazzo, accetta di andare a cena con lui. La sera per\u00f2, Emma trattiene il ragazzo al lavoro e, quando finalmente Schmidt riesce a presentarsi da Cece, la ragazza decide di chiamare la madre e accettare il matrimonio combinato, spezzando il cuore al ragazzo.Al lavoro Nick, continua ad osservare da lontano una ragazza fino a quando, facendosi coraggio, oltrepassa il bancone e comincia a bere con lei. Conoscendo meglio Angie, la convince a rompere con il ragazzo che si presenta al bar per picchiare Nick. Tornato al suo posto, Nick riceve la visita di Angie che, ormai single, bacia il ragazzo, oltrepassando lei il bancone del bar.\nBabbo Natale.\nTrama.\nI ragazzi si preparano al Natale e, parlando, scoprono che Winston ancora crede a Babbo Natale. Deridendo l'amico, i ragazzi decidono di trascorrere il Natale saltando di festa in festa e, tutti insieme, iniziano l'avventura: durante la prima festa, Angie confessa a Nick di apprezzare i suoi amici; Schmidt si rifiuta di parlare con Cece che, al contrario, vorrebbe mantenere dei buoni rapporti con lui; Jess vede Winston parlare con Sam e, alla vista del ragazzo, decide di scappare con gli amici.Arrivano cos\u00ec alla seconda festa dove, con sorpresa, si presenta anche Sam che vorrebbe tornare con Jess la quale, per\u00f2, si rifiuta per paura di soffrire ancora; Schmidt continua a rifiutare i tentativi di approccio di Cece; Nick, capendo che Angie \u00e8 troppo esuberante per lui, finisce per rovinare tutto e la ragazza decide di andarsene.Arrivano cos\u00ec alla terza festa dove, mentre Winston canta al karaoke, Schmidt ha una mezza conversazione con Cece, Nick e Jess parlano tra loro e il ragazzo capisce di aver rovinato tutto come al suo solito con una ragazza che gli interessava veramente. In quel momento, entra in sala Angie e, trovando molto coraggio, Nick riesce a riconquistarla.I ragazzi stanno andando all'ennesima festa quando Jess capisce di voler tornare da Sam ma, vista la guida incerta, vengono fermati dalla polizia: sicura della sua sobriet\u00e0, Jess comincia a parlare e parlare e il poliziotto decide di non arrestarli. Guardandolo, i ragazzi, eccetto Schmidt, capiscono chi fosse: Babbo Natale.Felici per l'incontro, i ragazzi arrivano in ospedale da Sam dove Jess decide di dargli un'altra chance, cos\u00ec come anche Schmidt decide di tornare ad essere amico di Cece, nonostante i suoi sentimenti.\nWeekend in baita.\nTrama.\nJess accetta di trascorrere un week-end con Sam nella baita del suo capo e decide di invitare anche Nick e Angie per paura di non reggere la pressione. Il fine settimana per\u00f2, non va secondo i piani di Jess e, quando Angie ci prova con Sam, la ragazza cerca di aprire gli occhi a Nick che, ancora, non ammette di non volere una relazione aperta. Le cose tra Angie e Nick sembrano risolversi mentre Sam cerca di consolare Jess che, finalmente, capisce di non dover cercare la perfezione. L'indomani, Nick si sveglia e scopre che Angie l'ha lasciato.A casa, Schmidt pensa di dover aiutare Winston a tirare fuori il suo lato nero e cos\u00ec, facendo divertire l'amico che solo a fine giornata gli dir\u00e0 di non averne bisogno, Schmidt decide di fare tutto quello che l'amico vuole e dice.\nL'amore di un padre.\nTrama.\nA casa dei ragazzi arriva Walt, il padre di Nick. L'uomo convince Nick, Jess e Winston ad andare con lui in un ippodromo dove, con un inganno, convince Jess ad investire dei soldi nell'acquisto di un cavallo, che poi vorrebbe rivendere al mercato nero. Scoperto l'inganno e capendo che il padre non \u00e8 cambiato, Nick racconta tutto a Jess che, delusa, appoggia l'idea dell'amico: avere indietro i soldi. Accompagnando Walt all'incontro per vendere il cavallo, Nick e il padre non riescono a concludere l'affare ma, nonostante ci\u00f2, grazie allo zampino di Jess, dopo un litigio, sembrano riavvicinarsi. Il mattino seguente per\u00f2, Jess scopre che Walt sta scappando di nascosto senza avere il coraggio di salutare prima Nick.Intanto Schmidt spia Cece ad un incontro con il suo futuro marito dove scopre che la sua stessa idea \u00e8 venuta anche a Robby e, cos\u00ec, dopo essere stati scoperti da Cece, i due decidono di allearsi per trovare un piano per non far sposare la ragazza e riconquistarla.\nIl maniaco.\nTrama.\nA scuola Jess scopre che uno tra i suoi studenti segue veramente le sue lezioni e ha portato a termine il compito assegnatogli al meglio delle aspettative della ragazza. Incuriosito dalla ragazza, Nick legge il romanzo di Edgard e, preoccupato dalla strana storia, decide di intrufolarsi alle lezioni di Jess con il nome di Julius Pepperwood e conoscere cos\u00ec Edgard. Sempre pi\u00f9 convinto del lato oscuro di Edgard, Nick convince Jess a recarsi a casa del ragazzo dove anche lei si convince di avere di fronte a s\u00e9 un assassino. Tornata a scuola per i ricevimenti, Jess si trova da sola con Edgard mentre Nick viene preso dalla compagna del ragazzo. Tornato a casa, Edgard viene fermato da Jess, accorsa in aiuto di Nick. Parlando, Edgard spiega di non essere un assassino e non voler uccidere Jess ma che le sue lezioni lo hanno ispirato e per questo l'ha fatta diventare la protagonista del romanzo. Jess insieme a Nick, si scusa con il ragazzo.A casa, Winston si scontra con Cece che, imbarazzata, intruppa con le parti intime del ragazzo. Parlando con Schmidt dell'accaduto, Winston scopre che quello di \"intruppare con le parti intime\" \u00e8 il \"pogo\" di Winston, cio\u00e8 quell'argomento di cui gli amici parlano in sua assenza. Infuriato, Winston svela il \"pogo\" di Schmidt e, alla fine, anche Nick e Jess vengono a conoscenza del proprio mentre Cece, delusa, scopre di non averne uno e fa di tutto per averne.L'indomani, mentre Nick cerca di rimediare al suo \"pogo\", Schmidt ne crea un altro per Winston. Nick, ispirato dagli ultimi avvenimenti inizia a scrivere un altro libro \"Il detective degli zombie\".\nIl trench.\nTrama.\nNick prende un pacco non indirizzato a loro contenente un trench da donna che, per\u00f2, gli infonde profonda autostima. Schmidt, Winston e Nick vanno al bar a cercare di rimorchiare, lasciando Jess a casa da sola. Winston prova subito, senza riuscirci perch\u00e9 bloccato dal panico, ad approcciare con la bella Holly che per\u00f2 verr\u00e0 contesa da Nick e Schmidt. Winston finisce per fare amicizia con Daisy, una ragazza che gli dice subito di essere fidanzata e che decide di aiutarlo. A casa Jess, impaurita da strani rumori, lascia messaggi a Sam e Cece per farli accorrere in suo aiuto e, proprio nel bel mezzo della serata, interrompe Nick chiedendogli di tornare a casa. Nick cos\u00ec decide di tornare a casa insieme a tutti gli altri: Schmidt, Winston, Daisy ed Holly. Tutti insieme, cominciano lo strano gioco dell'americano vero, che porta Nick e Jess a chiudersi in una camera dove per penitenza devono baciarsi.\nJess sembra non avere problemi a farlo, mentre Nick si rifiuta in ogni modo, dicendole \"non cos\u00ec\". Alla fine Nick pur di sottrarsi al bacio torna in salotto passando dal davanzale della finestra. Schmidt intanto riesce ad interessare Holly raccontandole della sua triste vicenda con Cece che, intanto, \u00e8 corsa all'appartamento insieme al ragazzo con cui aveva un appuntamento. Per aiutare Schmidt con Holly, Cece finisce per far arrabbiare il ragazzo con cui era uscita. Winston scopre che Daisy in realt\u00e0 non \u00e8 fidanzata e i due si baciano. Quando arriva Sam, lui e Jess se ne vanno in camera loro ma ad un tratto Jess sente degli strani rumori, va in salone e chiama Nick. Nick apre la porta di casa e scopre che si tratta del cane della vicina, la quale \u00e8 la padrona del trench che Nick indossa e che si vede costretto a restituirle. Prima di tornare ognuno nelle rispettive stanze, Nick prende coraggio e bacia Jess, che ricambia il bacio. Poi Nick se ne torna in camera e anche Jess, ancora sconvolta per l'accaduto.\nIl giorno dopo.\nTrama.\nLa mattina dopo il bacio tra Nick e Jess, Nick \u00e8 terrorizzato e fugge non appena vede Jess. Entrambi sono confusi sul significato che quel bacio possa aver avuto: Jess ne parla con Cece e Nick ne parla con Winston. Tutti vanno ad una convention di matrimoni indiani, dove vengono divisi per tavoli a seconda della loro cultura e formazione: Jess finisce di tavolo con Schmidt mentre Cece con Nick. Winston spinge Nick a chiedere scusa a Jess. Jess decide di dire a Sam del bacio, ma Sam scoperto l'accaduto la lascia. Distrutta, Jess torna a casa piangendo e Nick continua a scusarsi e le promette che non la bacer\u00e0 mai pi\u00f9, sperando che le cose tornino come prima. Cece finisce di nuovo a letto con Schmidt.\nIl posto auto.\nTrama.\nSchmidt scopre che nel parcheggio si \u00e8 liberato il posto auto riservato al loro appartamento e condivide l'informazione con i coinquilini. Naturalmente il posto auto diventa causa di una disputa su chi dei 4 ragazzi lo merita maggiormente. Winston si ritira quasi subito per correre ad avere un rapporto sessuale da Daisy. Nick diventa arbitro e spetta a lui il compito di decidere chi, tra Jess e Schmidt, merita maggiormente tale posto auto. Inizialmente Nick lo assegna a Jess, ma Schmidt lo accusa di averlo fatto a causa del bacio che c'era stato tra i due. Schmidt ricorda a Nick che, baciando Jess, ha infranto il \"patto di non scopanza\" che i ragazzi avevano sottoscritto quando Jess era andata a vivere da loro. Dato che il patto prevedeva che qualora uno dei ragazzi fosse stato con Jess allora anche gli altri avrebbero dovuto farlo, perci\u00f2 Schmidt bacia Jess ma ci\u00f2 disgusta entrambi, che si pentono ben presto di averlo fatto. Nick dice a Jess di non essersi pentito di averla baciata, ma ne rimpiange le conseguenze ed il fatto che tale bacio abbia reso tutto molto strano. Winston ha passato tutto il giorno in un modo non previsto. Per consolarlo Nick d\u00e0 a lui il parcheggio.\nStagniversario.\nTrama.\nSchmidt organizza la festa per i dieci anni di convivenza con Nick e affida solo compiti di poco conto all'amico che si sente denigrato.Jess intanto cerca un ragazzo per dimenticare \"le labbra di Nick\" e incontra Jax, un campione di football intervistato da Winston. Winston, preoccupato per la possibile relazione, cerca di sabotare l'amica che, per\u00f2 riesce ad avvicinarsi al ragazzo.La festa ha inizio e tra alti e bassi tutto procede bene fino a quando Shrivang, il ragazzo di Cece, le propone di sposarlo in modo molto romantico ottenendo un si come risposta e facendo cadere Schmidt in depressione. Anche Jax fa una dichiarazione d'amore un po' troppo impegnativa a Jess e lei scappa A fine serata, Jess, Nick, Winston e Schmidt si ritrovano insieme, lontani dalla festa, come veri e propri amici/coinquilini.\nAttrazione semi-fatale.\nTrama.\nNick vuole organizzare la \u201cSerata dei ragazzi\u201d al bar, dove \u00e8 arrivato un nuovo capo, Shane, con cui ha una relazione. Jess vedendo il suo impegno ne \u00e8 attratta e, sotto l'effetto degli antidolorifici che \u00e8 costretta ad assumere a causa di un forte colpo al volto, confessa ci\u00f2 che prova all'amico. Nick \u00e8 scosso, perch\u00e9 ora sta con Shane ma non avrebbe mai iniziato nulla con lei se lo avesse saputo. Winston porta Schmidt all'acquario per distrarlo da Cece, ma qui vede un pesce raro e lo fa diventare il suo nuovo oggetto del desiderio. Durante il tentativo di cattura Schmidt viene punto da una medusa e finisce all'ospedale. Arriva Cece che gli porta l'ambito pesce ma se ne va prima che riprenda conoscenza, sotto consiglio di Winston. Al risveglio Schmidt capisce che deve lasciare il pesce libero nell'oceano, proprio come con la ragazza. Jess va alla serata al bar, vede Nick con Shane e scappa a casa; lui la segue e i due litigano per poi baciarsi.\nChicago.\nTrama.\nNick informa gli amici della morte del padre cos\u00ec, tutti insieme, partono per Chicago per prendere parte al funerale di Walt. Una volta arrivati a casa di Nick, Jess scopre che tutta la famiglia fa affidamento esclusivamente su di lui e decide cos\u00ec di aiutarlo con l'organizzazione del funerale, che deve avvenire in un giorno facendo riferimento al tema \"Elvis\". L'indomani il funerale \u00e8 un disastro e la madre di Nick sta per disdire tutto quando, grazie all'intervento eccentrico e repentino di Jess, le cose si mettono per il meglio e il funerale ha luogo per il meglio.Ripartendo per casa, la signora Miller accetta finalmente Jess e Schmidt riesce a superare la sua paura per la morte.\nPrimo appuntamento.\nTrama.\nNick riesce ad avere un primo appuntamento con Jess ma durante la cena incontrano l'ex di lei, Russell.\nNick si trova in difficolt\u00e0 e non riesce ad ammettere a Jess di voler iniziare una relazione con lei. A fine serata i due si fanno una promessa: tenersi a distanza fino a che non riusciranno a definire ci\u00f2 che c'\u00e8 tra loro.\nAddio al nubilato.\nTrama.\nArriva la partecipazione di nozze per il matrimonio di Cece, che si celebrer\u00e0 fra 3 settimane. Jess decide di organizzare per Cece una festa di addio al nubilato a sorpresa.\nNel frattempo arrivano dall'India, per conoscere Cece, la nonna e una zia di Shivrung, il suo promesso sposo.\nSchmidt va da Cece, pretendendo che il suo invito al matrimonio sia valido anche per un'accompagnatrice da lui scelta. Cece dice a Schmidt che gli conceder\u00e0 di portarsi un'accompagnatrice solo se per la data del suo matrimonio avr\u00e0 una relazione seria con una donna. Quando per\u00f2 la fidanzata di Schmidt ai tempi del liceo, Elizabeth, gli spiega che lui ormai si \u00e8 trasformato completamente e che lei non vuole pi\u00f9 avere a che fare con la nuova persona che \u00e8, Schimdt decide di chiedere scusa a Cece e le dice che non porter\u00e0 nessuna accompagnatrice al suo matrimonio. Poco dopo, Schmidt torna da Elizabeth dicendole che il ragazzo che era in passato esiste ancora da qualche parte.\nJess attira Cece a casa sua per la festa a sorpresa, con la scusa di doverle ridare un cd, ma la zia di Shivrung obbliga Cece a portarla con s\u00e9, perch\u00e9 vuole conoscere la sua amica Jess. Cece confessa alle sue amiche di essere preoccupata perch\u00e9 si sposer\u00e0 con un uomo che non ha mai visto nudo. Cos\u00ec Jess chiede a Nick e Winston di procurare per Cece una foto del pene di Shivrung ma nell'intento Winston manda a Jess la foto sbagliata ovvero la foto del pene di Nick. Intanto Cece chiede alle ragazze di modificare totalmente la festa, a causa della presenza della zia di Shivrung. Tuttavia una delle modelle fa vedere a tutte un video su Cece, cos\u00ec la zia di Shivrung si arrabbia con lei ed \u00e8 sdegnata per il suo comportamento. Cece allora le dice che non sapeva nulla della festa e che non \u00e8 quello il suo mondo. Sentendola parlare cos\u00ec, Jess dice a Cece che forse non dovrebbe sposare Shivrung finch\u00e9 non lo conoscer\u00e0 meglio. Cece e Jess fanno poi pace e Cece chiede a Jess di essere la sua damigella d'onore.\nLa prima volta.\nTrama.\nIl ragazzo con cui Jess ha perso la verginit\u00e0 \u00e8 in citt\u00e0 e vuole uscire con lei: la notizia fa impazzire di gelosia Nick. I ragazzi si sfidano a raccontare le loro prime volte, per decidere quale sia la pi\u00f9 imbarazzante. Schmidt pensa di vincere, perch\u00e9 la prima volta che l'ha fatto con Elizabeth ha combinato un pasticcio con del lubrificante e Nick, che si trovava l\u00ec per caso. Winston ricorda fiero la sua prima volta da ragazzo a New York, ma Nick gli confessa che la signora era una prostituta pagata da suo padre. Cece perde la verginit\u00e0 la sera del ballo, con Mick Jagger che passava l\u00ec per caso. La stessa sera del ballo, Jess non riesce a concludere con il suo invitato n\u00e9 con un ragazzo che incontra per caso, cos\u00ec arriva a ventidue anni ancora vergine: rincontra in un bar il ragazzo misterioso della sera del ballo, e si appartano per farlo in un castello del minigolf, ma le cose si mettono male: rimangono incastrati durante una festa di bambini, nella panchina accanto trovano un uomo morto accoltellato, e alla fine il ragazzo dichiara di essere gay. Jess si fa accompagnare a casa dal pompiere che l'ha salvata dal castello, Teddy, e fa l'amore con lui per la prima volta. Tutti se ne vanno: Schmidt fa l'amore con Elizabeth, Winston con Daisy e anche Jess esce per incontrare Teddy, ma Nick la ferma in ascensore e la porta in braccio fino in camera sua, dove fanno l'amore per la prima volta.\nIl compleanno di Winston.\nTrama.\nNick e Jess hanno finalmente passato la notte insieme, ma quando Nick va a prepararle la colazione scopre l'arrivo improvviso di Bob, il padre di Jess. Jess \u00e8 costretta a lasciarli da soli, dovendosi recare a un importante colloquio di lavoro, e prega Nick di non dire niente al padre. Cece passa un momento di difficolt\u00e0, perch\u00e9 dormendo le si sono rovinati i tradizionali tatuaggi mehndi per matrimonio e l'henn\u00e9 le ha anche sporcato il viso. Schmidt litiga con Elizabeth perch\u00e9 si basa troppo sulle apparenze rispetto al passato, ma alla fine riesce a dimostrarle di essere lo stesso ragazzo di cui si era innamorata al college, pi\u00f9 magro. Alla fine, Nick prepara a Jess sul tetto la colazione che non era riuscito a portarle la mattina, ma arrivano anche Schmidt ed Elizabeth per osservare le stelle, e Winston, felice perch\u00e9 crede che si tratti di una festa a sorpresa per il suo compleanno, che tutti hanno dimenticato.\nIl grande giorno.\nTrama.\n\u00c8 il giorno del matrimonio di Cece. Mentre Nick fa di tutto per mostrare a Jess il meglio di s\u00e9, Schmidt per sbaglio vede Cece prima della cerimonia, si convince che la ragazza non voglia in realt\u00e0 sposarsi e organizza un sabotaggio con Winston. Inizialmente Jess \u00e8 convinta che anche Nick partecipi al piano, ma quando capisce la verit\u00e0 \u00e8 tardi e la cerimonia \u00e8 gi\u00e0 stata sabotata. Durante il sabotaggio Nick e Jess si trovano nel condotto di aerazione ed hanno una conversazione che provoca una rottura nel rapporto ancora confuso. Cece allora confessa a Shivrang che non vuole sposarlo, essendo innamorata di un altro, e anche Shivrang rivela di amare una certa Elaine. Elizabeth capisce che Cece ama Schmidt, e gli chiede di scegliere tra loro due. Lui fugge a gambe levate. Nick vuole rompere con Jess per paura di essere troppo incasinato per lei, ma Winston lo convince a dare una possibilit\u00e0 alla storia; allora Nick va a cercare Jess, che gli chiede di ricominciare la loro relazione. Cos\u00ec si baciano e, finalmente felici, saltano in macchina e partono senza una meta. "}
{"id": "4202712", "revid": "132266", "url": "https://it.wikipedia.org/wiki?curid=4202712", "title": "Distretto di Hagaz", "text": ""}
{"id": "4202713", "revid": "1318658", "url": "https://it.wikipedia.org/wiki?curid=4202713", "title": "Cratere di Popigai", "text": "Il cratere di Popigai () \u00e8 un cratere d'impatto situato nel Territorio di Krasnojarsk, nella Russia siberiana, a un'ora e mezza di elicottero dall'avamposto di Chatanga; \u00e8 il quarto cratere d'impatto per diametro sulla Terra.\nFormazione.\nL'impatto di una grossa meteorite cre\u00f2 il cratere del diametro di 100 km 35,7 \u00b1 0,2 (2\u03c3) milioni di anni fa, durante il tardo Eocene (piano Priaboniano).\nLe pressioni d'urto dovute all'impatto trasformarono istantaneamente la grafite nel terreno in diamanti in un raggio di 13,6 km dal punto d'impatto. I diamanti sono solitamente di 0,5-2 mm di diametro, pochi campioni eccezionali sono di 10 mm di dimensione. I diamanti non solo hanno ereditato la forma tabulare delle vene originarie di grafite, ma hanno inoltre conservato le delicate striature dei cristalli originari; questo tipo di diamanti \u00e8 conosciuto come \"diamante da impatto\", poich\u00e9 si pensa sia prodotto quando un meteorite colpisce un deposito di grafite ad alta velocit\u00e0.\nPopigai \u00e8 il miglior esempio di formazione di un cratere di questo tipo. Altri tre crateri sono pi\u00f9 larghi, ma sono sepolti (Chicxulub), fortemente deformati (Sudbury) o deformati e gravemente erosi (Vredefort). C'\u00e8 una piccola probabilit\u00e0 che il cratere d'impatto di Popigai si sia formato simultaneamente con i crateri d'impatto della Baia di Chesapeake e di Toms Canyon, approssimativamente formatisi 35 milioni di anni fa.\nStoria.\n\u00c8 stato designato dall'UNESCO come parco geologico, un sito dotato di un particolare patrimonio geologico.\nIl giacimento di diamanti venne scoperto negli anni Settanta, ma le autorit\u00e0 russe lo tennero nascosto per evitare di destabilizzare il mercato dei diamanti, su cui gi\u00e0 dominavano; nel 1997 fu intrapresa una importante spedizione di investigazione (IPEX 1997) che fece progredire notevolmente la conoscenza della struttura. La sua esistenza \u00e8 stata rivelata nel settembre del 2012, e le autorit\u00e0 russe hanno dichiarato che il contenuto del giacimento consisterebbe in \"trilioni di carati\" (centinaia di migliaia di tonnellate) e che ci sarebbero abbastanza diamanti da sopperire alle richieste globali per 3000 anni (pur considerandoe la difficolt\u00e0 a raggiungere il giacimento). Molti dei diamanti di Popigai contengono Lonsdaleite cristallina, un allotropo del carbonio che ha un reticolo esagonale. Queste pietre sono il 58% pi\u00f9 dure dei diamanti comuni se puri."}
{"id": "4202714", "revid": "120593851", "url": "https://it.wikipedia.org/wiki?curid=4202714", "title": "Alfredo Bartoli", "text": "Biografia.\nNacque in una piccola localit\u00e0 di montagna in una famiglia molto modesta; suo padre si chiamava Iacopo e sua madre Ersilia Casseri. Apprese i primi rudimenti del latino da autodidatta, con l'aiuto del parroco; li prosegu\u00ec nel ginnasio, nel collegio \"San Francesco\" di Siena, dove ebbe come insegnante Iader Bertini, che divenne in seguito vescovo di Montalcino. Inizi\u00f2 a comporre versi in latino avendo come modello Iacopo Sannazzaro. Continu\u00f2 gli studi da autodidatta: interruppe gli studi dopo la licenza ginnasiale e consegu\u00ec la maturit\u00e0 classica da privatista. Per difficolt\u00e0 economiche pot\u00e9 frequentare molto poco l'universit\u00e0, ma riusc\u00ec a laurearsi in lettere a Siena.\nInsegn\u00f2 lettere a Grosseto (1893-1900) e a Firenze (1901-1906), finch\u00e9 nel 1906 ottenne la cattedra di letteratura e lingua latina all'Universit\u00e0 di Malta. Ritornato in Italia nel 1924, insegn\u00f2 dapprima al liceo di Gerace Marina (oggi Locri); durante la sua permanenza in Calabria fu uno degli organizzatori del \"Certamen Locrense\", un concorso di poesia latina. Nel 1929 diresse un istituto scolastico a Salerno; l'anno successivo si trasfer\u00ec a Firenze dove rimase per il resto della sua vita.\nTradusse l\"'Eneide\" di Virgilio, il \"De divinatione\" e il \"De fato\" di Cicerone e il \"De re rustica\" di Varrone.\nAlfredo Bartoli fu un elegante poeta e prosatore in lingua latina. Partecip\u00f2 numerose volte al \"Certamen poeticum Hoeufftianum\" di Amsterdam: ottenne quindici volte la gran lode, ma non gli fu mai conferita la medaglia d'oro del primo premio (nel 1914, anno in cui si classific\u00f2 primo, la medaglia d'oro non fu consegnata)."}
{"id": "4202717", "revid": "729019", "url": "https://it.wikipedia.org/wiki?curid=4202717", "title": "Battaglia di Nietj\u00e4rvi", "text": "La battaglia di Nietj\u00e4rvi \u00e8 stato un episodio della guerra di continuazione tra Finlandia e Unione Sovietica.\nContesto.\nNietj\u00e4rvi \u00e8 un villaggio che si trova a nord del lago Ladoga nel distretto della Carelia. Nel luglio 1944 l'esercito finlandese si schier\u00f2 in posizione di difesa in attesa dell'offensiva nemica. La linea difensiva finlandese seguiva il corso del fiume Svir'.\nLa battaglia.\nAll'alba del 15 luglio 1944 i sovietici iniziarono a bersagliare con l'artiglieria le linee finlandesi e lanciarono un'offensiva. Le forze finlandesi pur, inferiori per uomini e mezzi e prive di rifornimenti, riuscirono a frenare l'avanzata nemica e l'indomani scatenarono un contrattacco.\nIl 17 luglio 1944 dopo ore di duri combattimenti le unit\u00e0 finlandesi riuscirono ad accerchiare le truppe sovietiche, che si ritirarono."}
{"id": "4202723", "revid": "119201960", "url": "https://it.wikipedia.org/wiki?curid=4202723", "title": "Episodi di Scandal (seconda stagione)", "text": "La seconda stagione della serie televisiva Scandal viene trasmessa in prima visione negli Stati Uniti d'America per la prima volta dall'emittente ABC dal 27 settembre 2012 al 16 maggio 2013.\nIn Italia viene trasmessa in prima visione sul canale satellitare Fox Life dall'8 gennaio 2013.\nIn chiaro \u00e8 trasmessa su Rai 3 dal 6 dicembre 2013.\nLa resa dei conti.\nTrama.\nLa vera identit\u00e0 di Quinn viene rivelata e il team della \"Pope &amp; Associati\" scava pi\u00f9 in profondit\u00e0 nel suo passato scoprendo che lei potrebbe essere il loro pi\u00f9 grande scandalo. Nel frattempo, Cyrus e la First Lady Mellie mettono il presidente Grant in una posizione compromettente nel corso di una intervista televisiva dal vivo. Un membro del Congresso del Rhode Island ha bisogno dell'aiuto di Olivia.\nL'altra donna.\nTrama.\nOlivia e il suo team sono alle prese con il caso di un noto reverendo che con il suo lavoro ha dato assistenza a ben 7 presidenti. Viene ritrovato morto nel letto di un albergo e la sua amante da oltre 15 anni minaccia di rivelare la loro relazione. Questo fatto porta Olivia a meditare sul suo rapporto con il presidente che ogni notte la chiama per parlare, intanto Quinn \"scappa\" per andare a trovare il padre e cercare conforto, ma con scarsi risultati.\nStagione di caccia.\nTrama.\nLa tensione \u00e8 alta all\"'Olivia Pope &amp; Associates\" infatti un funzionario del governo lancia un'accusa pesante al governo stesso, sostenendo che stia usando una nuova tecnologia chiamata \"Thorngate\" per spiare i cittadini. Nel frattempo, Cyrus deve cercare di mantenere la calma con il presidente Grant che ha baciato Olivia durante la caccia davanti alle sue guardie del corpo. La First Lady Mellie viene a conoscenza di questo incontro; il rapporto con Grant inizia di nuovo a incrinarsi.\nCinture slacciate.\nTrama.\nOlivia e il team sono sul caso di una studentessa di college scomparsa. Ben presto si scopre che la ragazza era stata a letto con molti senatori e scriveva del sesso con loro su un blog chiamato \"Cinture slacciate\". La squadra scopre che \u00e8 stata uccisa investita da un'auto, prima di morire era stata ad una festa esclusiva. Viene identificato il suo assassino nell'uomo che ha accompagnato la ragazza alla festa, ma l'uomo gode di immunit\u00e0 diplomatica, il che porta ad una lotta con la Casa Bianca, in quanto l'unico modo per revocare l'immunit\u00e0 diplomatica \u00e8 che il capo del governo lo richieda. Grant rifiuta la proposta di Olivia. I genitori si fanno aiutare dai media e dai giornalisti per avere giustizia per la morte della figlia. Mellie sorprendentemente aiuta la famiglia. Grant invita Olivia a cena; e le comunica che l'assassino verr\u00e0 cacciato dagli Stati Uniti e che la lascer\u00e0 andare. Intanto la relazione tra il presidente Grant e Mellie continua a sgretolarsi, non dormono pi\u00f9 insieme. Prosegue il rapporto tra Abby e David; Abby vuole scoprire cosa nasconde David nel suo appartamento per cui ci entra di nascosto e vede che sta indagando su Olivia e Quinn. David continua a scavare pi\u00f9 a fondo e capire da dove derivi tutto il potere di Olivia, e comunica le sue scoperte ad Abby. Hack va di nuovo agli incontri perch\u00e9 sconvolto dall'aver riscoperto la sua vecchia personalit\u00e0 ed ossessione. L'assassino della ragazza viene trovato morto.\nTutte le strade portano a Fitz.\nTrama.\nDavid cerca di scoprire la verit\u00e0 sulle persone coinvolte nell'incidente alla Cytron. Huck accetta di andare ad un appuntamento con una ragazza incontrata agli alcolisti anonimi. Olivia continua a combattere con la sua attrazione per Edison. Olivia e il gruppo lavorano sul caso di un governatore che ha ucciso un uomo che aveva violentato sua moglie. Cyrus si preoccupa quando suo marito, James, torna al lavoro come giornalista dopo che Cyrus ha deciso di non volere figli. Olivia scopre il rapporto tra Abby e David.\nSpie come noi.\nTrama.\nAbby e Harrison cercano di convincere Olivia a dare ad uno di loro l'ufficio di Stephen. Cyrus \u00e8 furioso con James per aver scritto un articolo che porter\u00e0 a Cyrus stesso come la fonte anonima. Olivia riceve una lettera che rivela di pi\u00f9 sul passato di Huck, e l'organizzazione segreta per cui lavorava il B613 e questo mette a rischio la sua permanenza presso l'Olivia Pope &amp; Associati. Il team intanto lavora su un caso che coinvolge un gruppo di spie.\nDefiance County.\nTrama.\nHarrison guida la squadra sul caso del figlio di un miliardario che \u00e8 preoccupato per lo stato mentale di suo padre. Olivia lavora con un senatore che aveva una relazione con una ventunenne e che ora si \u00e8 dimesso dalla sua posizione. Cyrus e Mellie organizzano una serata di gala per il compleanno del presidente Grant. Il giornalista marito di Cyrus inizia un'indagine personale sulle macchine per il voto truccate. Qualcuno spara al presidente Grant al gala, e la sua prognosi non \u00e8 nota.\nHappy Birthday, Mr. President.\nTrama.\nIl presidente Grant \u00e8 ricoverato in ospedale dopo l'attentato alla sua vita. Una serie di flashback ci rivela informazioni sul tempo in cui Olivia lavorava alla Casa Bianca e sul suo rapporto con il presidente. Nonostante i migliori sforzi di Olivia per mantenere Grant come presidente in carica, il Vice Presidente Sally Langston viene proclamata come presidente in carica fino al recupero di Grant.\nLa spia che mi amava.\nTrama.\nMentre lavora alla Casa Bianca, Olivia aiuta la Vice Presidente Sally Langston; Cyrus scopre la verit\u00e0 su un'indagine segreta di James, e uno dei soci di Olivia lotta per venire a patti con un tradimento scioccante.\nUno per il cane.\nTrama.\nMentre Huck viene portato in un luogo sotterraneo e viene torturato (dopo essere stato incastrato per il tentato omicidio del presidente), il presidente \u00e8 ancora in coma, ma per salvare la presidenza di Fitz, Mellie falsifica la sua firma per far credere che \u00e8 sveglio e pronto a tornare in ufficio. il Presidente \"pro tempore\" Sally Langston non ci crede, cos\u00ec Olivia fa quello che sa fare meglio e riesce a contenere la crisi. Huck sotto tortura viene a sapere che il presidente \u00e8 ancora vivo, si spaventa, lotta per parlare col procuratore e lo avvisa che \u00e8 il presidente \u00e8 ancora in pericolo. Il procuratore contatta Olivia e questa riesce a fare liberare Huck che rintraccia e cattura il vero assassino. Poi, mentre parla a Quinn, Olivia riceve una telefonata che non dimenticher\u00e0 mai.\nAddio, Edison.\nTrama.\nLe elezioni truccate continuano a smuovere la Casa Bianca, e dei flashback rivelano di pi\u00f9 sulle elezioni truccate e su Fitz che ha un rapporto teso con il padre. Olivia ed Edison sono in tensione dopo una scioccante accusa da parte di quest'ultimo. Fitz a riposo \u00e8 visitato da Mellie, che gli dice che pu\u00f2 fare sempre quello che vuole. Fitz risponde a Mellie dicendo che quello che vuole \u00e8 un divorzio. Nel frattempo Edison chiede a Olivia di sposarlo.\nVerit\u00e0 o conseguenze.\nTrama.\nI \"Gladiatori in doppio petto\" si rendono conto che Olivia non sempre pu\u00f2 tenere nascosti i suoi segreti e scoprono la verit\u00e0 sulle elezioni truccate della Casa Bianca.\nPer convincere Fitz a non chiedere il divorzio, Mellie anticipa il parto.\nDavid, spinto dalla stessa Olivia, apre un'indagine sull'esplosione della Cytron e fa arrestare Hollis Doyle accusandolo anche del tentato omicidio del presidente. Ben presto per\u00f2 si trova costretto a rilasciarlo per mancanza di prove ed \u00e8 la stessa Olivia, poco dopo, a rivelargli di aver scoperto che non \u00e8 stato Hollis Doyle il mandante dell'attentato a Fitz.\nUn Flashback mostra in vita Lizzy Dwyer e Jesse Tyler nelle settimane precedenti l'esplosione, e si scopre la verit\u00e0 su Quinn e su chi ha realmente causato l'esplosione alla Cytron: Hollis Doyle era il mandante e ad inviare la bomba \u00e8 stata Becky.\nNessuno ama i bambini.\nTrama.\nDavid scopre la verit\u00e0 sul caso Cytron.\nIl marito di Cyrus, chiamato a testimoniare in tribunale sul caso delle elezioni truccate, arrivato di fronte al giudice nega di aver scoperto il sistema truccato, facendo andare David su tutte le furie.\nOlivia, Cyrus, Mellie, Hollis e Verna arrivano agli estremi per proteggersi.\nVerna confessa a Fitz di essere stata lei il mandante dell'attentato; gli rivela poi tutta la verit\u00e0 sulle elezioni truccate, avvertendolo che poco dopo avrebbe rivelato tutto a David. Allora Fitz per mettere in salvo la propria reputazione decide di togliere la maschera d'ossigeno a Verna e la uccide. Al suo funerale, Fitz fa un elogio e non dice a nessuno di avere ucciso Verna.\nFitz annulla il divorzio, arrabbiato con Olivia ora che sa che ha partecipato al complotto.\nOlivia rifiuta la proposta di matrimonio di Edison.\nFitz si arrabbia con Olivia riguardo alle elezioni e si distacca anche da Cyrus, ritenendolo uno dei colpevoli delle elezioni truccate. Fitz ripiega su sua moglie, ritenendola l'unica sincera e che si \u00e8 sempre mostrata per ci\u00f2 che \u00e8.\nWiskey Tango Foxtrot.\nTrama.\nDopo aver scoperto la verit\u00e0 su Defiance, Fitz sta ancora lottando per capire di chi pu\u00f2 realmente fidarsi. Intanto Olivia sta cercando di andare avanti con la sua vita e incontra un affascinante sconosciuto, Jake Weston (Scott Foley), che sembra essere di suo interesse. Ma quando Fitz e Olivia sono costretti a stare nella stessa stanza di nuovo, volano scintille e la situazione si riscalda. Nel frattempo la Pope e Associati per la prima volta lavora con David Rosen e non contro di lui.\nLa talpa.\nTrama.\nOlivia e la squadra vengono assunti da un politico, Peter Caldwell (Eric Mabius), ma questa volta non per riparare ad un grosso scandalo. Nel frattempo, David sta cercando di lasciarsi il passato alle spalle, quando si accorge di essere seguito, e decide di rivolgersi infine al team di Olivia per chiedere aiuto. Alla Casa Bianca, Fitz \u00e8 ancora indeciso su chi fidarsi e su come gestire una situazione delicata (un ostaggio di americani), e Jake non accetta un no come risposta quando si tratta di incontrare Olivia.\nL'ora X.\nTrama.\nOlivia ed i suoi associati si occupano di Sarah, amministratore delegato di una grande societ\u00e0. La donna, sposata e con 2 figli, ha infatti avuto una relazione extraconiugale con un giudice della corte di giustizia, a sua volta sposato.\nSerpe in giardino.\nTrama.\nOlivia e i suoi associati si occupano del rapimento della figlia di Hollis Doyle. Si scopre per\u00f2 che in realt\u00e0 la ragazza ha inscenato il rapimento solo per prendere soldi dal padre.\nMolly, sei in pericolo!\nTrama.\nGli avvocati indagano cercando di scoprire chi sia la vera talpa.\nIntanto, Olivia finisce a letto con Jake ma quando accende la tv di casa sua scopre che Jake la spia. Jake l'ha in realt\u00e0 appena portata via da casa sua, facendo in modo che un killer non la uccidesse. In una colluttazione con Jake, Olivia si ferisce e finisce in ospedale dove, avvertito dallo stesso Jake, la raggiunge Fitz.\nHuck viene incastrato e rinchiuso in un box.\nFitz confessa a Cyrus di aver ucciso Verna Thornton.\n07:52:00.\nTrama.\nI segreti della vita passata di Huck sono rivelati. Olivia e Fitz intanto sono impegnati in una conversazione emotivamente carica, ignari del fatto che qualcuno potrebbe ascoltarli, mentre la squadra di Olivia si riunisce per aiutare uno di loro. Nel frattempo, Cyrus sta diventando sempre pi\u00f9 scettico riguardo Jake e Mellie prende una decisione che potrebbe far cadere la Casa Bianca. \nUna donna rifiutata.\nTrama.\nIl team degli Opa continua l\u2019indagine sulla talpa e fa una scoperta sconvolgente al riguardo. Nel frattempo, Fitz ordina a Jake di continuare a proteggere Olivia che \u00e8 ancora in serio pericolo ma lei non \u00e8 per niente d'accordo. Alla Casa Bianca invece l\u2019ultimatum di Mellie sembra pi\u00f9 serio del previsto e Cyrus \u00e8 costretto a trattare con lei per evitare lo scandalo. \nDomande.\nTrama.\nCyrus \u00e8 al centro del grande scandalo che investito la Casa Bianca nelle ultime ore, e accusa anche suo marito James di essersi fatto manipolare da Mellie. Olivia intanto vuole aiutare Fitz a risolvere la situazione ma lui si rifiuta. Gli Opa infine sono sempre impegnati a scoprire chi \u00e8 la talpa. \nCappello bianco.\nTrama.\nOra che l\u2019identit\u00e0 della talpa \u00e8 stata scoperta Olivia e il suo team sono sempre pi\u00f9 in pericolo. Nel frattempo l\u2019ultimo scandalo che ha colpito la Casa Bianca porter\u00e0 Cyrus all\u2019esasperazione, ma nemmeno un infarto riuscir\u00e0 a fermarlo. "}
{"id": "4202726", "revid": "416175", "url": "https://it.wikipedia.org/wiki?curid=4202726", "title": "Ninja (romanzo)", "text": "Ninja \u00e8 un romanzo di Eric Van Lustbader, pubblicato nel 1980.\nIn esso l'autore fonde la storia del ventesimo secolo (la seconda guerra mondiale, Mac Arthur e il processo di ricostruzione del Giappone dopo la disfatta e Hiroshima), l'erotismo, l'azione e l'antica cultura giapponese basata sul bud\u014d (la via del guerriero) e sulla societ\u00e0 feudale fondata sulla figura del samurai.\nTrama.\nProtagonista di questo libro \u00e8 Nicholas Linnear. Figlio del Colonnello Linnear, uno degli artefici della politica di Mac Arthur, e di Cheong, una donna cinese, Nicholas cresce in Giappone, e la sua esistenza non \u00e8 delle pi\u00f9 tranquille. Deve infatti fare i conti con il cugino Saigo, che lo odia, ed il padre di questi, Satsugai, membro influente dei potenti Zaibatsu, i gruppi di destra ultranazionalista che provocarono il secondo conflitto mondiale con l'attacco alla flotta americana a Pearl Harbor. Ma all'inizio del libro ritroviamo Nicholas adulto, promettente membro di uno studio pubblicitario nella New York degli anni '80. La sensazione di essere ancora perseguitato dai fantasmi del suo passato lo spinge a licenziarsi dal lavoro. Nel frattempo una serie di omicidi efferati viene commessa. Sar\u00e0 nel momento in cui Nicholas avvier\u00e0 una burrascosa relazione con Justine Tomkin, figlia di un potente multimiliardario, che il protagonista verr\u00e0 coinvolto nell'indagine su tali omicidi. E sar\u00e0 anche quello il momento in cui si render\u00e0 conto che dal passato non si sfugge e si preparer\u00e0 alla resa dei conti con il suo avversario, un temibile Ninja."}
{"id": "4202727", "revid": "1543377", "url": "https://it.wikipedia.org/wiki?curid=4202727", "title": "Mega (rete televisiva cilena)", "text": "Mega (stilizzata come MEGA, originariamente chiamata \"Red Televisiva Megavision\") \u00e8 un'emittente televisiva privata nazionale cilena con sede a Santiago. \u00c8 attualmente in onda sul canale digitale 27 per HDTV. Nel 2012, la propriet\u00e0 di Mega Channel \u00e8 stata acquistata dal Gruppo Bethia.\nStoria.\nMega ha iniziato a trasmettere il 23 ottobre 1990. \u00c8 stato originariamente chiamato Red Televisiva Megavision prima di cambiare il suo nome nel 2001. \u00c8 la prima emittente privata in Cile."}
{"id": "4202728", "revid": "1543377", "url": "https://it.wikipedia.org/wiki?curid=4202728", "title": "Trechona", "text": "Trechona \u00e8 un genere di ragni appartenente alla famiglia Dipluridae.\nCaratteristiche.\n\u00c8 uno dei generi della sottofamiglia Diplurinae che possiede un organo liriforme prolateralmente sulle gnathocoxae. Differisce dal genere Diplura e da Harmonicon per l'elevata quantit\u00e0 di setole presenti sull'organo liriforme, sparse lungo le gnathocoxae.\nDistribuzione.\nLe 3 specie note di questo genere sono diffuse in Brasile, nelle riserve della foresta atlantica.\nTassonomia.\nConsiderato un sinonimo precedente di \"Eudiplura\" a seguito di un lavoro dell'aracnologo Raven del 1985.\nAttualmente, a giugno 2012, si compone di tre specie:"}
{"id": "4202729", "revid": "1613689", "url": "https://it.wikipedia.org/wiki?curid=4202729", "title": "Jake Muller", "text": ""}
{"id": "4202736", "revid": "799790", "url": "https://it.wikipedia.org/wiki?curid=4202736", "title": "Hyperborea (Tangerine Dream)", "text": "Hyperborea \u00e8 un album del gruppo musicale tedesco Tangerine Dream, pubblicato nel 1983.\nQuesto \u00e8 l'ultimo album della band ad essere stato distribuito con l'etichetta discografica Virgin.\nIl disco.\nHyperborea \u00e8 stato registrato nel mese di agosto del 1983. Il titolo si riferisce all'omonimo territorio mitico, che fa parte della tradizione dell'antica Grecia, che presumibilmente \u00e8 situato a nord della Tracia, un paradiso terrestre di sole eterno."}
{"id": "4202741", "revid": "287204", "url": "https://it.wikipedia.org/wiki?curid=4202741", "title": "Trelex", "text": ""}
{"id": "4202742", "revid": "1632387", "url": "https://it.wikipedia.org/wiki?curid=4202742", "title": "Cinnamon Road", "text": "Cinnamon Road \u00e8 un singolo pubblicato nel 1984 dalla band tedesca di musica elettronica, i Tangerine Dream, nella sola Germania. Presenta per lato A il pezzo, accorciato di pochi secondi, mentre per lato B la prima sezione del brano \"Hyperborea\"."}
{"id": "4202745", "revid": "287204", "url": "https://it.wikipedia.org/wiki?curid=4202745", "title": "Trinit\u00e0 d\u2019Agultu e Vignola", "text": ""}
{"id": "4202746", "revid": "80235413", "url": "https://it.wikipedia.org/wiki?curid=4202746", "title": "Provincia di Olbia Tempio", "text": ""}
{"id": "4202747", "revid": "47767", "url": "https://it.wikipedia.org/wiki?curid=4202747", "title": "Cass (nome)", "text": "Origine e diffusione.\nSi tratta di una forma ipocoristica di altri prenomi che cominciano per \"cass-\", come ad esempio Cassandra e Cassidy.\nOnomastico.\nIl nome \u00e8 adespota, non essendoci state santi che lo portino: l'onomastico si pu\u00f2 festeggiare il 1\u00ba novembre, giorno di Ognissanti."}
{"id": "4202748", "revid": "1543377", "url": "https://it.wikipedia.org/wiki?curid=4202748", "title": "Tri-Cities Fever", "text": "I Tri-Cities Fever sono stati una franchigia professionistica di football americano indoor con sede a Kennewick, Washington, che ha giocato nella Indoor Football League. I Fever disputavano le loro gare casalinghe al Toyota Center.\nStoria.\nI Fever giocarono la loro prima stagione nella National Indoor Football League (NIFL) vincendo subito il titolo in finale contro i Rome Renegades 47-31. Nel 2007 si spostarono nella af2, minor league della defunta Arena Football League, in cui rimasero fino alla stagione 2009. Nel 2010, la squadra pass\u00f2 alla neonata Indoor Football League in cui perse le finali delle ultime stagioni, 2011 e 2012, in entrambi i casi contro i Sioux Falls Storm."}
{"id": "4202754", "revid": "118039682", "url": "https://it.wikipedia.org/wiki?curid=4202754", "title": "Cassidy (nome)", "text": "Origine e diffusione.\nRiprende un cognome irlandese, derivato da \"\u00d3 Caiside\", \"discendente di Caiside\" (un nome irlandese antico basato sul termine \"cas\", e che significa \"dai capelli ricci\")."}
{"id": "4202756", "revid": "47767", "url": "https://it.wikipedia.org/wiki?curid=4202756", "title": "Kassidy", "text": ""}
{"id": "4202760", "revid": "767487", "url": "https://it.wikipedia.org/wiki?curid=4202760", "title": "Gavin Flood", "text": "Docente di Induismo e Religioni Comparate presso la facolt\u00e0 di teologia della Oxford University e dal 2005 direttore accademico dell'Oxford Centre for Hindu Studies, Gavin Flood \u00e8 ritenuto uno fra i massimi specialisti mondiali dell'induismo, in particolare del tantrismo."}
{"id": "4202761", "revid": "287204", "url": "https://it.wikipedia.org/wiki?curid=4202761", "title": "Austin Toros 2011-2012", "text": "La stagione 2011-12 degli Austin Toros fu l'11\u00aa nella NBA D-League per la franchigia.\nGli Austin Toros arrivarono secondi nella \"Western Conference\" con un record di 33-17. Nei play-off vinsero il primo turno con gli Erie BayHawks (2-1), la semifinale con i Canton Charge (2-1), vincendo poi il titolo battendo in finale i Los Angeles D-Fenders (2-1)."}
{"id": "4202766", "revid": "767487", "url": "https://it.wikipedia.org/wiki?curid=4202766", "title": "Farmer Al Falfa", "text": "Farmer Al Falfa \u00e8 un personaggio dei cartoni animati che rappresenta un contadino dal carattere di un vecchio orso. Venne creato dal fumettista e regista statunitense Paul Terry.\nLa sua prima apparizione risale al 1916 in una serie di cortometraggi prodotti da Bray Productions.\nLa serie dei cortometraggi muti in cui appariva il vecchio contadino Al Falfa prendeva come titolo il nome del suo personaggio principale, la serie \u00e8 infatti conosciuta come Farmer Al Falfa. Il personaggio \u00e8 stato ripreso pi\u00f9 volte da Paul Terry nel corso degli anni, per esempio nella serie degli anni 20 del 1900 Aesop's Fable (o Aesop's Film Fable) prodotta sempre da Paul Terry.\nLa serie ebbe molto successo negli USA ma divenne superata con l'arrivo di Felix the Cat."}
{"id": "4202767", "revid": "1983214", "url": "https://it.wikipedia.org/wiki?curid=4202767", "title": "Biondo (disambigua)", "text": ""}
{"id": "4202768", "revid": "1494169", "url": "https://it.wikipedia.org/wiki?curid=4202768", "title": "Bolocco", "text": ""}
{"id": "4202774", "revid": "647919", "url": "https://it.wikipedia.org/wiki?curid=4202774", "title": "Distretto di Elabored", "text": ""}
{"id": "4202775", "revid": "1704827", "url": "https://it.wikipedia.org/wiki?curid=4202775", "title": "Frank Matano", "text": "Biografia.\nNato da padre italiano e madre statunitense, Matano \u00e8 cresciuto a Carinola ma dai 15 ai 18 anni ha vissuto negli Stati Uniti d'America, dove ha studiato lingue e si \u00e8 diplomato alla Cranston High School East, in Rhode Island. Tornato in Italia, a partire dal 2007, all'et\u00e0 di 18 anni, giunge al successo sul web grazie al suo canale YouTube \"lamentecontorta\" costituito principalmente da video di scherzi telefonici. \nFrequenta per un breve periodo Lingue all'Universit\u00e0 degli Studi di Cassino e del Lazio Meridionale, senza dare esami.\nNel 2009 arriva la prima esperienza televisiva, per il programma \"Le Iene\" e l'anno successivo conduce un programma su Sky, dedicato agli scherzi telefonici, chiamato \"Sky Scherzando?\". Nel 2011 partecipa al programma \"Ti lascio una canzone\" di Antonella Clerici, conducendo brevi interviste ai ragazzi del cast. Nel 2012 partecipa alla webserie \"Lost in Google\" con i the JackaL e nel settembre dello stesso anno partecipa al programma \"2012 prima di morire\" in onda su La3, insieme a Jacopo Morini, per poi comparire nel video della canzone \"Ragazzo inadeguato\" di Max Pezzali.\nNel 2013 arriva il suo debutto cinematografico entrando nel cast del film \"Fuga di cervelli\", diretto da Paolo Ruffini. Sempre nel 2013, ha creato un secondo canale su YouTube dedicato al mondo dei videogiochi di nome \"FRANK MATANO Games\". Nel 2014 lo si ritrova come attore per un altro film, \"Tutto molto bello\", anch'esso diretto da Paolo Ruffini, uscito nelle sale dal 9 ottobre 2014. Sempre nel 2014 Frank entra a far parte dei doppiatori italiani, doppiando la serie animata South Park.\nNel 2015 compare in televisione come inviato de \"Le Iene presentano: Scherzi a parte\", pianificando gli scherzi con vittime Paolo Brosio e Paolo Ruffini. Nello stesso anno torna al cinema e prende parte, assieme a Claudio Bisio, al film \"Ma che bella sorpresa\", diretto da Alessandro Genovesi e nelle sale dall'11 marzo 2015. Nello stesso periodo, inoltre, torna in televisione ricoprendo il ruolo di giudice ad \"Italia's Got Talent\". Nel maggio 2015 viene consacrato \"Personaggio rivelazione dell'anno\" al Premio regia televisiva 2015.\nNel 2016 conduce \"Le Iene\" insieme a Ilary Blasi e Giampaolo Morelli nella puntata domenicale. Dal 16 ottobre 2016 Matano conduce la puntata infrasettimanale affiancando sempre gli stessi colleghi. Doppia poi, fine 2015/inizio 2016, Duke Donnolesi di \"Zootropolis\", dove collabora sempre con Paolo Ruffini che doppia il personaggio di Yax.\nDal novembre 2017 insieme a Claudio Bisio conduce \"The Comedians\", in onda su TV8. Nel 2018 \u00e8 protagonista del film \"Sono tornato\", diretto da Luca Miniero. Sempre nel 2018, Il 4 febbraio partecipa come concorrente insieme a Iva Zanicchi all'edizione speciale di \"Guess My Age - Indovina l'et\u00e0\" condotto da Enrico Papi su TV8. Il 27 aprile esce sul canale YouTube iPantellas il video SCUSE GENIALI PER NON USCIRE CON I TUOI AMICI in cui partecipa anche lui. In seguito esce nelle sale cinematografiche il film \"Tonno spiaggiato\", diretto da Matteo Martinez.\nNella stagione 2018-2019 \u00e8 entrato a far parte della formazione del Carinola, squadra di calcio della sua citt\u00e0 natale che militava in Prima Categoria.\nNell'aprile 2021 partecipa come concorrente al comedy show di Prime Video \"LOL - Chi ride \u00e8 fuori\", l'anno successivo come co-conduttore."}
{"id": "4202776", "revid": "767487", "url": "https://it.wikipedia.org/wiki?curid=4202776", "title": "Makhete Diop", "text": ""}
{"id": "4202779", "revid": "287204", "url": "https://it.wikipedia.org/wiki?curid=4202779", "title": "Bonci", "text": ""}
{"id": "4202784", "revid": "132266", "url": "https://it.wikipedia.org/wiki?curid=4202784", "title": "Distretto di Eleberet", "text": ""}
{"id": "4202785", "revid": "593833", "url": "https://it.wikipedia.org/wiki?curid=4202785", "title": "Strona (affluente dell'Agogna)", "text": ""}
{"id": "4202786", "revid": "132266", "url": "https://it.wikipedia.org/wiki?curid=4202786", "title": "Elabored", "text": ""}
{"id": "4202791", "revid": "1591662", "url": "https://it.wikipedia.org/wiki?curid=4202791", "title": "Janeta Kerdiyoshvili", "text": " In precedenza, la modella aveva gareggiato in veste di delegata della Georgia a Miss Mondo 2011, dove tuttavia non \u00e8 riuscita a piazzarsi."}
{"id": "4202793", "revid": "729019", "url": "https://it.wikipedia.org/wiki?curid=4202793", "title": "Fairey P.4/34", "text": "Il Fairey P.4/34 era un aereo da bombardamento monomotore ad ala bassa destinato all'impiego terrestre, prodotto dall'azienda britannica Fairey Aviation Company Limited negli anni quaranta.\nStoria del progetto.\nIl 12 novembre 1934 l'Air Ministry britannico (Ministero dell'Aria) emise la Specifica P.4/34E relativa ad un bombardiere leggero diurno che potesse essere schierato anche nel ruolo di appoggio aereo alle truppe (Close Air Support), capace di volare a 483\u00a0km/h con un carico bellico di 225\u00a0kg. Alla specifica risposero la Fairey Aviation Company Ltd, la Gloster Aircraft Company e la Hawker Aircraft che provvidero a presentare i relativi disegni. Solo la Hawker Aircraft e la Fairey ricevettero l'autorizzazione a costruire ognuna due prototipi dei propri progetti presentati. Il disegno del Fairey P.4/34 venne sviluppato dal capo progettista della ditta, ingegnere Marcel Lobelle, ed era relativo ad un monoplano ad ala bassa, di costruzione interamente metallica, dotato di propulsore in linea Rolls-Royce Merlin I erogante 1.080 HP, con un equipaggio di due persone, disposte in tandem sotto un lungo tettuccio vetrato. La sua configurazione generale era simile al precedente bombardiere Fairey Battle, ma il P.4/34 era pi\u00f9 piccolo ed aveva un carrello d'atterraggio a carreggiata pi\u00f9 larga, interamente retrattile. L'aereo fu presentato come bombardiere leggero a tuffo, come richiesto dalla specifica, e portava il suo carico di due bombe da 113\u00a0kg esternamente, mentre il velivolo della Hawker disponeva di una stiva bombe interna.\nTecnica.\nIl Fairey P.4/34 era un aereo da bombardamento leggero, monomotore, monoplano ad ala media, realizzato interamente in materiali metallici. La cabina di pilotaggio era collocata all'altezza del bordo d'attacco delle ali, separata dalla postazione posteriore del navigatore/marconista da un vano intermedio vetrato. Il carrello di atterraggio era di tipo triciclo posteriore, interamente retrattile. La ritrazione delle ruote avveniva di piatto, con movimento verso la parte interna dell'ala; le ruote erano alloggiate interamente nello spessore delle semiali. Il ruotino del carrello posteriore, non retraibile, era alloggiato nella parte posteriore della fusoliera.\nIl propulsore installato era il V 12 Rolls-Royce Merlin I, raffreddato a liquido, erogante la potenza di 1\u00a0030 hp. Esso azionava un'elica tripala metallica. Nella parte inferiore della sezione anteriore era disposta la presa d'aria per il circuito di raffreddamento del motore.\nL'armamento difensivo si basava su una mitragliatrice Browning calibro 0.30 in (pari a 7,7\u00a0mm). Il massimo carico di bombe trasportabile era pari a 225\u00a0kg, e consisteva generalmente in due bombe da 113\u00a0kg, trasportate appese sotto le semiali.\nImpiego operativo.\nIl primo esemplare (matricola K5099) vol\u00f2 per la prima volta il 13 gennaio 1937 nelle mani del collaudatore Chris Stanisland, mentre il prototipo dell'Hawker Henley lo segu\u00ec il 10 marzo 1937. L'aereo proposto dalla Hawker venne ritenuto superiore al Fairey P.4/34 ma, comunque, la specifica per un bombardiere leggero era stata cambiata, ed il nuovo velivolo sarebbe entrato in servizio come aereo per il traino bersagli.\nIl P.4/34 serv\u00ec come base per un caccia imbarcato, biposto, a lungo raggio per la Fleet Air Arm, secondo i requisiti della Specifica O.8/38. Il secondo prototipo del P.4/34 (matricola K 7555) venne modificato per rispondere al requisito O.8/38, ricevendo un'ala di apertura ridotta ed un piano di coda pi\u00f9 basso. L'aereo cos\u00ec modificato divenne il prototipo aerodinamico del successivo caccia imbarcato Fairey Fulmar, ed and\u00f2 in volo per la prima volta il 25 marzo 1938 dall'aeroporto Great West di Londra, nelle mani del collaudatore Chris Stanisland. Pi\u00f9 tardi il velivolo venne usato per esaminare i flaps retrattili Fairey-Youngman che dovevano essere installati sul caccia imbarcato Fairey Firefly. Il primo prototipo venne usato per prove sugli effetti del volo tra i cavi dei palloni di sbarramento.\nDanimarca.\nIl Servizio Aeronautico della Marina Danese (H\u00e6rens Flyvertropper) si interess\u00f2 al P.4/34 e ne acquist\u00f2 la licenza di produzione.\nIn seguito fu emesso un ordine per la costruzione di 12 caccia a lungo raggio Fairey P.4/34 (Serials 93-104) con cui sostituire i vecchi caccia biplani Hawker Nimrod LVB allora in servizio. La costruzione dei dodici aerei (matricole O.V.231-242) doveva avvenire su licenza presso gli stabilimenti aeronautici Orlogsv\u00e6rftet di Copenaghen, con inizio dal febbraio 1939. A causa di problemi tecnici, nessuno di essi fu completato o consegnato prima del 9 aprile 1940, data dell'invasione tedesca. Con questi aerei si sarebbe dovuta costituire la nuova 3\u00aa Luftflottille."}
{"id": "4202796", "revid": "173617", "url": "https://it.wikipedia.org/wiki?curid=4202796", "title": "Sermone del Fuoco", "text": "Il Sermone del Fuoco, o \u0100dittapariy\u0101ya Sutta, \u00e8 un sutra del Buddhismo Theravada, incluso nella sezione del Sa\u1e43yutta Nik\u0101ya del Canone p\u0101li.\nDescrizione.\nAlcuni mesi dopo la sua Illuminazione, il Buddha \u015a\u0101kyamuni si trovava sulla collina di Gayasisa quando incontr\u00f2 mille asceti dediti al culto del fuoco, a cui illustr\u00f2 i propri insegnamenti usando il fuoco come metafora.\nSecondo il Risvegliato, tutti i sensi e i relativi oggetti, coscienza, contatto e qualunque sensazione sorga in dipendenza dal contatto finiscono con il bruciare, siano essi percepiti come piacevoli, spiacevoli o neutri. Sono soggetti all' atto di bruciare mediante il fuoco dell'attaccamento, dell'avversione e della confusione, a causa della nascita, della vecchiaia e della morte, oltre che della pena, del lamento, del disagio, dell'angoscia e dello scoramento.\nIl Sangha dei monaci si ispir\u00f2 a tale insegnamento per meditare e praticare il \u00abnon attaccamento\u00bb"}
{"id": "4202799", "revid": "1318658", "url": "https://it.wikipedia.org/wiki?curid=4202799", "title": "Cefiso (mitologia)", "text": "Cefiso () \u00e8 un personaggio della mitologia greca ed \u00e8 uno dei tremila d\u00e8i dei fiumi (i Potamoi) figli di Oceano e Teti, e corrisponde alla personificazione del fiume Cefiso.\nMitologia.\n\u00c8 il padre di diverse figure mitologiche tra cui la pi\u00f9 nota Narciso, che concep\u00ec violentando la naiade Liriope dopo averla intrappolata fra le sue onde e Liriope rimasta incinta, diede alla luce un bellissimo bambino che chiam\u00f2 Narciso.\nSecondo Pausania, Cefiso era anche il padre delle Cefisee, le cinquanta naiadi venerate lungo le sponde del fiume che porta il suo nome."}
{"id": "4202801", "revid": "709565", "url": "https://it.wikipedia.org/wiki?curid=4202801", "title": "Buttobi CPU", "text": " \u00e8 un manga ecchi di Kaoru Shintani, pubblicato dal 1993 al 1997 sulla rivista \"Young Animal\" di Hakusensha e poi raccolto in tre volumi \"tank\u014dbon\".\nLa serie \u00e8 stata adattata nel 1997 in un OAV hentai dallo studio Pink Pineapple, con alcune animazioni appaltate alla OLM Works. L'anime \u00e8 stato pubblicato in Nord America da The Right Stuf International con il titolo \"I Dream of Mimi\".\nTrama.\nUn giovane studente di nome Akira ha risparmiato una grande quantit\u00e0 di denaro per comparsi l'ultimo modello di personal computer in commercio, ma scopre che le scorte dei negozi si sono esaurite in breve tempo. Incredibilmente, vicino ad alcuni cassonetti della spazzatura trova quello che pensa essere lo stesso modello di computer che cercava, ancora nella sua confezione, e lo porta a casa. Quando apre la confezione Akira scopre che all'interno c'\u00e8 un androide dall'aspetto di una bellissima ragazza. Questo particolare tipo di computer per funzionare ha continuamente bisogno di sperma."}
{"id": "4202805", "revid": "287204", "url": "https://it.wikipedia.org/wiki?curid=4202805", "title": "Bottiglieri", "text": ""}
{"id": "4202808", "revid": "799790", "url": "https://it.wikipedia.org/wiki?curid=4202808", "title": "Risky Business (colonna sonora)", "text": "Risky Business \u00e8 un album pubblicato nel 1984 dal gruppo tedesco di musica elettronica, i Tangerine Dream. Esso \u00e8 la colonna sonora dell'omonimo film diretto da Paul Brickman.\nIl disco.\nLa colonna sonora, bench\u00e9 pubblicata sotto il nome di \"Tangerine Dream\", \u00e8 composta da brani di artisti vari e contiene brani molto noti, quali \"In the Air Tonight\" di Phil Collins ed \"Old Time Rock and Roll\" di Bob Seger, mentre il gruppo tedesco ha composto solamente cinque brani, basandosi su materiale proveniente dagli album \"Force Majeure\" del 1979 e \"Exit\" del 1981. Infatti, il brano \"Lana\" \u00e8 un remix di \"Force Majeure\" mentre \"No Future (Get Off the Babysitter)\" \u00e8 un estratto dal pezzo \"Exit\" contenuto nell'omonimo album.\nGli unici brani composti appositamente per la pellicola sono \"The Dream Is Always the Same\", \"Guido the Killer Pimp\" e \"Love On a Real Train\". Quest'ultimo \u00e8 uno dei brani pi\u00f9 famosi dei Tangerine Dream insieme a \"White Eagle\" e \"Choronzon\"."}
{"id": "4202811", "revid": "481666", "url": "https://it.wikipedia.org/wiki?curid=4202811", "title": "Harry Millarde", "text": ""}
{"id": "4202812", "revid": "132266", "url": "https://it.wikipedia.org/wiki?curid=4202812", "title": "Distretto di Geleb", "text": ""}
{"id": "4202813", "revid": "712828", "url": "https://it.wikipedia.org/wiki?curid=4202813", "title": "Humming Bird - Ragazze con le ali", "text": " \u00e8 una serie di light novel di Hitoshi Yoshioka pubblicata da Fujimi Shob\u014d tra il 1993 e il 1994 e composta da due volumi. Da essa \u00e8 stata tratta una serie di quattro OAV, prodotti da Ashi Productions e pubblicati in Giappone fra il 1993 e il 1995.\nTrama.\nLe cinque sorelle Toreishi, Kanna, Yayoi, Satsuki, Uzuki e Mina sono delle idol adolescenti, collettivamente conosciute come \"The Hummingbirds\". Le cinque ragazze sono inoltre cinque piloti provetti dell'aeronautica giapponese. Nell'universo in cui \u00e8 ambientato l'anime infatti, le forze armate sono state privatizzate e l'aeronautica \u00e8 gestita dall'industria discografica. Quindi le Hummingbirds devono barcamenarsi fra i concerti e la difesa del loro Paese."}
{"id": "4202814", "revid": "52649138", "url": "https://it.wikipedia.org/wiki?curid=4202814", "title": "San Panfilo di Cesarea", "text": ""}
{"id": "4202822", "revid": "344503", "url": "https://it.wikipedia.org/wiki?curid=4202822", "title": "Seance (film 2000)", "text": "Seance (\"K\u00f4rei\") \u00e8 un film per la televisione del 2000, diretto da Kiyoshi Kurosawa e basato sul libro \"Seance on a Wet Afternoon\" di Mark McShane. La traduzione del titolo \u00e8 \"seduta spiritica\".\nTrama.\nJunko \u00e8 una sensitiva che sta aiutando, con scarso successo, la polizia, alle prese con il rapimento di una bambina; suo marito Sato \u00e8 un operatore audio che lavora per la tv. Un giorno, rientrato a casa dopo aver svolto un lavoro fuori citt\u00e0, Sato trova la bambina rapita dentro un baule nella sua automobile; la bambina era riuscita a sfuggire al suo rapitore e si era nascosta dentro il baule, senza farsi vedere. Sato e Junko, mossi dalla convinzione di poterci guadagnare in fama e successo, anzich\u00e9 rendere pubblico il ritrovamento, fanno credere alla polizia di essere in grado di rintracciare la bambina grazie ai poteri ESP della donna. L'inganno funziona, finch\u00e9 una tragica svolta sgretola i piani dei due truffatori: la morte accidentale della bambina."}
{"id": "4202825", "revid": "339392", "url": "https://it.wikipedia.org/wiki?curid=4202825", "title": "Provincia di osumi", "text": ""}
{"id": "4202827", "revid": "205197", "url": "https://it.wikipedia.org/wiki?curid=4202827", "title": "Siderurgistul Hunedoara", "text": ""}
{"id": "4202833", "revid": "114415476", "url": "https://it.wikipedia.org/wiki?curid=4202833", "title": "Piazza San Fedele", "text": "Piazza San Fedele, situata all'interno dell'area pedonale nel pieno centro di Milano, prende il suo nome dalla cinquecentesca chiesa di San Fedele che si affaccia su di essa. La piazzetta, sotto la facciata posteriore di Palazzo Marino, conserva al centro un monumento ad Alessandro Manzoni (1883), la cui casa di famiglia si trovava nella vicina piazza Belgiojoso. Alle spalle della piazza, nella viuzza che taglia verso Palazzo Belgioioso, sorge la \"Casa degli Omenoni\", famosa per gli otto telamoni scolpiti nella sua facciata.\nLa piazza deve la sua dimensione attuale, circa doppia rispetto a quella precedente, ai fatti del 1814 accaduti con la caduta di Napoleone: a seguito dell'uccisione del Ministro delle Finanze del Regno d'Italia Giuseppe Prina, avvenuta il 20 aprile di quell'anno, e alla distruzione di Palazzo Sannazzari situato di fronte alla chiesa di San Fedele e che il Prina abitava, il governo austriaco che segu\u00ec decreto l'abbattimento di ci\u00f2 che restava della residenza del Ministro, fatto che ridisegn\u00f2 la nuova piazza conferendole l'attuale forma e dimensione. \nPesantemente danneggiata durante la seconda guerra mondiale dai bombardamenti anglo-americani, la piazza fu distrutta su tre lati, perdendo cos\u00ec il collegio dei gesuiti che si trovava a destra della chiesa, parte della chiesa stessa, l'allora Teatro Manzoni e l'edificio che ospitava il famoso albergo \"Bella Venezia\", di fronte a Palazzo Marino, edifici tutti rimpiazzati dopo la guerra da nuove architetture."}
{"id": "4202834", "revid": "305330", "url": "https://it.wikipedia.org/wiki?curid=4202834", "title": "Centro di Documentazione per la Storia della Valpolicella", "text": ""}
{"id": "4202835", "revid": "1305772", "url": "https://it.wikipedia.org/wiki?curid=4202835", "title": "Bovio", "text": ""}
{"id": "4202837", "revid": "767487", "url": "https://it.wikipedia.org/wiki?curid=4202837", "title": "Supercuccioli a caccia di tesori", "text": "Supercuccioli a caccia di tesori (\"Treasure Buddies\") \u00e8 un film del 2012, diretto da Robert Vince, prodotto da Anna McRoberts ed \u00e8 il dodicesimo film della serie Air Bud.\nTrama.\nQuesta volta i cinque cuccioli partono in Egitto alla ricerca del collare di Cleogattra e saranno aiutati dalla scimmietta ladruncola Babi e dalla cammellina Cammy; per\u00f2 questa avventura comporter\u00e0 molte insidie, tra cui trappole ed enigmi. E non permetteranno che la gatta Ubasti si impadronisca del magico tesoro."}
{"id": "4202838", "revid": "767487", "url": "https://it.wikipedia.org/wiki?curid=4202838", "title": "Troppo buono", "text": "Troppo buono \u00e8 un singolo del cantautore italiano Tiziano Ferro, pubblicato il 21 settembre 2012 come quinto estratto dal quinto album in studio \"L'amore \u00e8 una cosa semplice\".\nDescrizione.\nIl rilascio del brano \u00e8 stato annunciato dallo stesso Tiziano Ferro attraverso la sua pagina Facebook ufficiale, insieme alla copertina del singolo, e dal 21 settembre 2012 \u00e8 entrato in rotazione radiofonica. In copertina si trova l'immagine frontale dell'artista; lo stesso scatto \u00e8 stato usato sulla copertina del numero di \"Vanity Fair\" del 7 dicembre 2011 e per la campagna di Greenpeace, operata durante il tour insieme ad Enel, impegnatasi a seguire proprio il tour dell'artista abbattendo le emissioni di anidride carbonica.\nLa canzone rappresenta un'accusa contro una persona amata che non ha saputo meritare l'affetto ricevuto: pur essendo a conoscenza delle difficolt\u00e0 di una relazione viene espresso il rammarico di essere stato appunto \"troppo buono\". Le musiche, scritte interamente da Ferro cos\u00ec come per i testi, vedono una importante presenza di archi che assegnano al brano un'atmosfera quasi r\u00e9tro.\nLa canzone viene tradotta in lingua spagnola da Jorge Zelev con il titolo \"Demasiado bueno\", inserita nell'album \"El amor es una cosa simple\" ma non estratta come singolo in Spagna e in America Latina.\nVideo musicale.\nIl videoclip (solo in lingua italiana), diretto dal regista Gaetano Morbioli, \u00e8 composto in gran parte dalle riprese effettuate durante la tappa de \"L'amore \u00e8 una cosa semplice Tour 2012\" del 14 luglio 2012 allo Stadio Olimpico di Roma, alternativamente alle sequenze di un backstage e scene in cui l'artista si esibisce da solo sul palco in un momento successivo al concerto.\nIl video viene subito reso disponibile con la pubblicazione del singolo sul canale YouTube di \"Tiziano Ferro VEVO\".\nPubblicazioni.\n\"Troppo buono\" viene inserita nelle raccolte \"105 Compilation\" del 2012 e \"Love 2013\".\nNel 2014 il brano \u00e8 stato inserito anche nella raccolta del cantautore \"TZN - The Best of Tiziano Ferro\"."}
{"id": "4202842", "revid": "729019", "url": "https://it.wikipedia.org/wiki?curid=4202842", "title": "Megami Paradise", "text": " \u00e8 un videogioco di ruolo della NEC Home Electronics, pubblicato nel 1994 per PC Engine Super CD-Rom. Un OAV in due parti \u00e8 stata prodotto nel 1995 dalla King Records con la regia Katsuhiko Nishijima, successivamente regista di Agent Aika e Najica, e il character design di Noriyasu Yamauchi. Questo anime \u00e8 basato su un manga di Akihiro Yoshizane che era stato serializzato sull rivista \"Dengeki G\".\nTrama.\nLa storia \u00e8 ambientata in un mondo utopico popolato da sole donne, governato dalla benevola guida dei Mamamega. Le Mamamega possiedono un oggetto magico chiamato Astro Star, che assorbe il male dal mondo esterno al paradiso in cui vivono. Quando gli Astro Star sono saturi di pensieri e desideri malvagi, le Mamamega devono purificarli attraverso una cerimonia, che si conclude con il passaggio della posizione della Mamamega alla sua succeditrice.\nAll'inizio della storia, Lilith, prossima a diventare Mamameg, deve trovare altre due giovani donne che possano diventare sue guardie e consigliere quando sar\u00e0 in carica. Ma proprio mentre Lilith sembra aver trovato due candidate ideali, finisce per imbattersi in un gruppo di individui che congiura per entrare in possesso dell'Astro Star e utilizzarlo per i propri oscuri piani."}
{"id": "4202855", "revid": "1543377", "url": "https://it.wikipedia.org/wiki?curid=4202855", "title": "Per\u00f9 ai Giochi della II Olimpiade", "text": "Il Per\u00f9 partecip\u00f2 ai Giochi olimpici di Parigi dal 14 maggio al 28 ottobre 1900. La partecipazione peruviana a questa Olimpiade non \u00e8 riconosciuta ufficiale dal CIO.\nL'unico peruviano a Parigi fu Carlos de Candamo."}
{"id": "4202857", "revid": "767487", "url": "https://it.wikipedia.org/wiki?curid=4202857", "title": "Gary Young", "text": "Biografia.\nNato nel 1953 a Mamaroneck (New York), verso la fine degli anni settanta, Young si trasferisce prima a San Francisco e poi a Stockton (California) dove, abbandonato il lavoro come dipendente in una societ\u00e0 di materassi ad acqua, agli inizi degli anni ottanta decide di auto-costruirsi un proprio studio di registrazione nel garage della sua abitazione Qui, con il primo registratore a otto piste, inizia a produrre alcuni singoli di band punk locali (come gli Young Pioneers e gli Authorities, tra gli altri) per poi investire, i primi guadagni (all'incirca 50.000 dollari), in una nuova strumentazione e in un nuovo studio, il \"Louder Than You Think\", situato poco fuori citt\u00e0.\nNel 1989 fece la conoscenza con Stephen Malkmus che, assieme al suo amico Scott \"Spiral Stairs\" Kannberg, stava cercando una sala per registrare alcune canzoni della loro nuova band, i Pavement. Il 17 gennaio del 1989, con un budget di 800 dollari prestati dal padre di Kannberg, i due si recarono quindi presso lo studio di Young (che, per l'occasione, si prest\u00f2 a suonare la batteria nelle registrazioni) e, in un'unica sessione di quattro ore, registrarono i cinque brani che andarono a comporre il loro primo EP, intitolato \"Slay Tracks (1933-1969)\" Assieme ai Pavement, Young pubblicher\u00e0 altri quattro EP ed un album sulla lunga distanza, intitolato \"Slanted and Enchanted\".\nIl suo comportamento eccentrico e le bizzarrie fuori scena e sul palco (come distribuire ortaggi, patate e pane tostato all'ingresso dei locali o abbandonare il palco durante le esibizioni) vennero per\u00f2 giudicate insostenibili dal resto della band e quindi, al termine del tour del 1993, venne convinto a lasciare il gruppo, sostituito da Steve West.\nIl 24 giugno 2010, in occasione della momentanea reunion dei Pavement, Young si \u00e8 nuovamente unito al gruppo per un bis di tre brani nella data di Stockton, citt\u00e0 natale della band. La cosa si \u00e8 ripetuta poi anche nella data successiva al \"Greek Theater\" di Berkeley, dove Young ha suonato la batteria in sei brani del concerto.\nDopo la separazione dai Pavement, inizi\u00f2 una carriera solista con il nome \"Gary Young's Hospital\", pubblicando tre album: \"Hospital\" nel 1994 e anticipato dal singolo \"Plantman\", \"Things We Do for You\". nel 1998 e \"The Grey Album\" uscito nel 2004.. Il suo stile musicale, in sintonia con la sua personalit\u00e0 eccentrica, venne definito come: \"caotico e sconnesso, fatto di canzoni frenetiche e dal singalong ripetitivo da uomo disperato\""}
{"id": "4202862", "revid": "1543377", "url": "https://it.wikipedia.org/wiki?curid=4202862", "title": "Monte Belvedere (Monti Lepini)", "text": "Il Monte Belvedere (1260,3) \u00e8 una montagna dei Monti Lepini nell'Antiappennino laziale, che si trova nella Citt\u00e0 metropolitana di Roma Capitale, nel territorio del comune di Carpineto Romano."}
{"id": "4202863", "revid": "767487", "url": "https://it.wikipedia.org/wiki?curid=4202863", "title": "Liegi-Bastogne-Liegi 1988", "text": "La Liegi-Bastogne-Liegi 1988, settantaquattresima edizione della corsa, fu disputata il 17 aprile 1988, per un percorso totale di 260\u00a0km. Fu vinta dall'olandese Adrie van der Poel al traguardo con il tempo di 6h42'00\" alla media di 38,806\u00a0km/h.\nPartenza con 192 ciclisti, dei quali 68 portarono a termine la gara."}
{"id": "4202867", "revid": "721049", "url": "https://it.wikipedia.org/wiki?curid=4202867", "title": "Caffarelli (disambigua)", "text": ""}
{"id": "4202872", "revid": "196390", "url": "https://it.wikipedia.org/wiki?curid=4202872", "title": "Stato dell'Ordine Teutonico", "text": ""}
{"id": "4202879", "revid": "767487", "url": "https://it.wikipedia.org/wiki?curid=4202879", "title": "La piccola amica", "text": "La piccola amica (\"Daybreak\") \u00e8 un film del 1931 diretto da Jacques Feyder.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 2 maggio 1931 con il titolo originale \"Daybreak\"."}
{"id": "4202882", "revid": "1442080", "url": "https://it.wikipedia.org/wiki?curid=4202882", "title": "Telecanal", "text": "Telecanal \u00e8 un'emittente televisiva privata cilena."}
{"id": "4202892", "revid": "729019", "url": "https://it.wikipedia.org/wiki?curid=4202892", "title": "Hyflon", "text": "Hyflon \u00e8 il nome commerciale del politetrafluoroetilene (PFTE) modificato con l'aggiunta di co-monomeri.\nLa concentrazione di questi co-monomeri \u00e8 inferiore al 1% in peso, pertanto \u00e8 ancora classificato come omopolimero.\nL'aggiunta dei co-monomeri \u00e8 necessaria per ridurre la cristallinit\u00e0 del reticolo polimerico ed ottenere un polimero che possa essere fuso ed estruso.\nCome l'Algoflon, \u00e8 prodotto in Italia dalla Solvay Specialty Polymers presso lo stabilimento di Spinetta Marengo."}
{"id": "4202893", "revid": "62004", "url": "https://it.wikipedia.org/wiki?curid=4202893", "title": "Liegi-Bastogne-Liegi 1987", "text": "La Liegi-Bastogne-Liegi 1987, settantatreesima edizione della corsa, fu disputata il 19 aprile 1987 per un percorso totale di 260\u00a0km. Fu vinta dall'italiano Moreno Argentin al traguardo con il tempo di 6h40'00\" alla media di 38,7\u00a0km/h.\nPartenza con 207 ciclisti, dei quali 102 portarono a termine la gara."}
{"id": "4202900", "revid": "1543377", "url": "https://it.wikipedia.org/wiki?curid=4202900", "title": "Paesi Bassi ai Giochi della II Olimpiade", "text": "I Paesi Bassi parteciparono ai Giochi olimpici di Parigi dal 14 maggio al 28 ottobre 1900. In tutto i partecipanti olandesi furono 29, i quali ottennero 1 medaglia d'argento e tre medaglie di bronzo.\nTiro con l'arco.\nNelle gare di tiro con l'arco presero parte 6 arcieri olandesi, i quali non ottennero alcuna medaglia. Il nome di nessuno di questi sei atleti \u00e8 conosciuto."}
{"id": "4202902", "revid": "1543377", "url": "https://it.wikipedia.org/wiki?curid=4202902", "title": "Fu\u00dfballclub Hansa Rostock 1990-1991", "text": "La pagina raccoglie i dati riguardanti il Fu\u00dfballclub Hansa Rostock nelle competizioni ufficiali della stagione 1990-1991.\nStagione.\nNell'ultima edizione del campionato tedesco orientale, l'Hansa Rostock prese il comando solitario della classifica alla quarta giornata e prese il largo, arrivando al giro di boa con quattro punti di vantaggio sulle inseguitrici.. Nel girone di ritorno l'Hansa Rostock amministr\u00f2 il vantaggio, assicurandosi il titolo con tre gare di anticipo, prevalendo nello scontro diretto con l'ultima squadra rimasta in corsa: tale risultato garant\u00ec agli anseatici sia l'accesso in Coppa dei Campioni sia la qualificazione diretta in Fu\u00dfball-Bundesliga.\nAl termine della stagione l'Hansa Rostock guadagn\u00f2 inoltre l'accesso nella finale dell'ultima edizione della coppa della Germania Est, nella quale prevalse sconfiggendo l' con un gol di Jens Wahl.\nMaglie e sponsor.\nLo sponsor tecnico per la stagione 1990-1991 \u00e8 Puma, mentre lo sponsor ufficiale \u00e8 UHU.\nNel girone di andata viene adottato lo stile delle divise in uso dal termine della stagione precedente, senza sponsor. In seguito i completi saranno completamente bianchi con le maniche blu, con lo sponsor ufficiale.\nOrganigramma societario.\nArea tecnica"}
{"id": "4202904", "revid": "22356", "url": "https://it.wikipedia.org/wiki?curid=4202904", "title": "Gyrosteus mirabilis", "text": "Il girosteo (Gyrosteus mirabilis) \u00e8 un pesce osseo estinto, appartenente agli acipenseriformi. Visse nel Giurassico inferiore (Toarciano, circa 185 - 180 milioni di anni fa) e i suoi resti fossili sono stati ritrovati in Inghilterra e in Germania. \nDescrizione.\nQuesto pesce \u00e8 noto solo per resti fossili molto incompleti, rinvenuti nella regione del Dorset, in Inghilterra. Dal raffronto con le forme simili, come \"Chondrosteus\", si ipotizza che \"Gyrosteus\" fosse un pesce dal corpo piuttosto robusto, dal cranio dotato di uno scudo ben sviluppato formato da forti ossa. Le dimensioni erano notevoli: la sola porzione ossificata della iomandibola superava i 50 centimetri di lunghezza, e si suppone che l'animale intero dovesse superare i 5 metri.\nClassificazione.\n\"Gyrosteus\" \u00e8 stato descritto per la prima volta dal grande paleontologo svizzero Louis Agassiz, nella monumentale opera \"Recherches sur les poissons fossiles\". Secondo le analisi filogenetiche pi\u00f9 recenti (Hilton e Forey, 2009) \"Gyrosteus\" e i suoi stretti parenti sono considerati i pi\u00f9 arcaici fra gli acipenseriformi, ancestrali a un gruppo costituito dagli storioni (Acipenseridae), dai pesci spatola (Polyodontidae) e da altre forme estinte (Peipiaosteidae). Un'altra forma assai simile, \"Strongylosteus\", \u00e8 stata ritrovata in Germania in terreni della stessa epoca."}
{"id": "4202906", "revid": "22356", "url": "https://it.wikipedia.org/wiki?curid=4202906", "title": "Gyrosteus", "text": ""}
{"id": "4202912", "revid": "729019", "url": "https://it.wikipedia.org/wiki?curid=4202912", "title": "Assedio di Trioessa", "text": "Il mitologico assedio di Trioessa avvenne durante la guerra tra i Pilii e gli Epei ai tempi dei re Neleo ed Augia, narrata dall'eroe Nestore in vari episodi dell'\"Iliade\".\nSpecificamente tale evento viene narrato da Nestore a Patroclo nell'XI libro dell\"'Iliade\".\nPrologo.\nDopo aver subito una pesante sconfitta contro Eracle, il regno di Pilio governato da Neleo \u00e8 debole, e sottoposto alle angherie dei vicini Epei, chiamati anche Elei.\nRazzie, provocazioni, fino ad arrivare al furto dei cavalli da gara di Neleo da parte di Augia, portano i Pilii a non tollerare pi\u00f9 tale atteggiamento, spingendoli a loro volta a reazioni.\nIl conflitto.\nCausa del conflitto.\nIl giovane figlio del re, Nestore, organizza con dei compagni una razzia contro i vicini.\nUccisi alcuni tra i guardiani e proprietari di bestiame, tra cui un certo Itimoneo ucciso dallo stesso Nestore, i Pilii si impadroniscono di un abbondante bottino.\nUna cinquantina di mandrie di bovini, altrettanti branchi di capre, lo stesso numero di gruppi di porci e di greggi di capre, oltre a centocinquanta cavalle femmine con molti puledri a presso.\nNeleo prese per s\u00e9 trecento capi tra buoi e pecore, mentre il resto venne dato a tutti coloro che nel tempo avevano subito sopraffazioni.\nI preparativi.\nTre giorni dopo la spartizione del bottino, gli Epei si armarono e marciarono nella pianura arrivando alla citt\u00e0 di confine Trioessa, cingendola d'assedio per conquistarla.\nAvvertiti del pericolo dalla dea Atena, il giorno dopo i Pilli si radunarono verso il fiume Minieo.\nAttesero fino a sera l'arrivo dei rinforzi delle varie citt\u00e0, rifocillandosi e sacrificando vittime a Zeus, un toro all'Alfeo, un toro a Poseidone ed una giovenca ad Atena.\nPreso il pasto serale divisi nei reparti e passata la notte sulle rive del fiume, il mattino dopo si presentarono a Trioessa.\nForze in campo.\nEntrambi gli eserciti erano di carattere Miceneo, con i membri dell'aristocrazia che combattevano su carri ed equipaggiati con costose armature in metallo, un nucleo di fanteria formato anch'esso da cittadini che potevano permettersi armi in bronzo, ed il resto dei soldati armati alla meglio.\nOmero cita Mulio al comando epeo dei combattenti col carro, quindi probabilmente svolgeva il ruolo di \"lawaghetas\" dell'esercito di Augia. Tra i combattenti sul carro troviamo anche due giovanissimi Molionidi, alla loro prima battaglia.\nNon viene citato invece il comandante delle forze di Pilio. Sappiamo che partecip\u00f2 il giovane Nestore, che per\u00f2 si schier\u00f2 tra le file dei fanti, dato che suo padre gli aveva nascosto i cavalli per non farlo partecipare alla sua prima battaglia.\nTenendo conto del Catalogo delle navi dell\u2019\"Iliade\", \u00e8 possibile stimare che gli schieramenti erano composti dai 3.000 ai 4.000 soldati. Ma questa \u00e8 solo un'ipotesi.\nDescrizione della battaglia.\nMolto probabilmente l'ordine di battaglia rispecchiava le classiche battaglie dell'epoca, con davanti i carri da guerra con il compito di disorganizzare le schiere nemiche, mentre la fanteria restava alle loro spalle.\nDopo l'invocazione da parte dei Pilii di Zeus e di Atena, le due schiere si affrontano.\nIl primo ad abbattere un avversario \u00e8 proprio Nestore, che uccide proprio Mulio che gli si era presentato di fronte, impadronendosi in questo modo del suo carro e gettandosi tra le prime fila.\nAlla scomparsa del loro comandante, l'armata degli Epei viene atterrita ed i soldati rompono le file, permettendo in questo modo agli avversari di farne strage.\nLo stesso Nestore racconta di essersi impadronito di cinquanta cocchi, uccidendone i guerrieri.\nDurante lo scontro Nestore \u00e8 sul punto di uccidere anche i Molionidi, ma l'intervento di Poseidone \u00e8 propizio. Il dio riusc\u00ec a sottrarli avvolgendoli con una nuvola, togliendoli dalla vista dell'eroe vincitore.\nI Pilii vincitori inseguirono gli sconfitti per tutta la pianura fino alla citt\u00e0 di Buprasio massacrandoli, per poi tornare indietro portando Nestore in trionfo, carichi di bottino che contava carri da guerra, cavalli, armi ed armature.\nSfondo storico.\nPurtroppo nulla ha dimostrato la storicit\u00e0 di questo assedio e del conflitto tra i due regni vicini.\nL'episodio viene raccontato solamente in quel verso dell'Iliade, e questo porta a catalogare tale conflitto tra gli eventi mitici.\nPossiamo per\u00f2 affermare che il racconto si muove in uno sfondo storico.\nLe razzie di bestiame erano all'ordine del giorno durante il periodo miceneo.\nI conflitti e gli scontri di minor portata tra le citt\u00e0 ed i regni sono raccontanti in molti racconti, in miti, oltre ad essere immortalati in vasi ed altre testimonianze giunte fino ad oggi.\nAnche la geografia ha un certo peso, alcuni dei luoghi - come i fiumi - sono confermati.\nL'armamento e la tipologia della battaglia - carri da guerra, fanti armati di bronzo - rispecchiano la storicit\u00e0 dell'evento.\nInteressanti gli accenni all'attesa dell'arrivo dei vari reparti, della suddivisione del pasto serale in gruppi, dei sacrifici agli dei.\nQuindi sebbene possiamo catalogare il conflitto ed i suoi protagonisti e le gesta come miti, possiamo prendere questo episodio come un racconto di un generico scontro tra vicini dell'antico mondo miceneo."}
{"id": "4202921", "revid": "1305772", "url": "https://it.wikipedia.org/wiki?curid=4202921", "title": "Love On a Real Train (Risky Business)", "text": "Love On a Real Train (Risky Business) \u00e8 un singolo pubblicato nel 1984 in Francia dalla band tedesca di musica elettronica, i Tangerine Dream, estratto dalla colonna sonora del film \"Risky Business\".\nLa canzone, tema del film, \u00e8 una struggente ballata, caratterizzata dalla melodia ripetitiva del sequencer a cui poi si aggiungono una moltitudine di sintetizzatori e tastiere.\n\"Guido The Killer Pimp\" \u00e8 invece un brano prettamente rock, pieno di arricchimenti percussivi ad opera di una drum machine."}
{"id": "4202924", "revid": "62004", "url": "https://it.wikipedia.org/wiki?curid=4202924", "title": "Liegi-Bastogne-Liegi 1986", "text": "La Liegi-Bastogne-Liegi 1986, settantaduesima edizione della corsa, fu disputata il 20 aprile 1986 per un percorso totale di 252\u00a0km. Fu vinta dall'italiano Moreno Argentin al traguardo con il tempo di 6h41'21\" alla media di 37,673\u00a0km/h.\nPartenza con 219 ciclisti, dei quali 54 portarono a termine la gara."}
{"id": "4202937", "revid": "963244", "url": "https://it.wikipedia.org/wiki?curid=4202937", "title": "San Guenole di Land\u00e9vennec", "text": ""}
{"id": "4202938", "revid": "963244", "url": "https://it.wikipedia.org/wiki?curid=4202938", "title": "San Gu\u00e9nol\u00e9", "text": ""}
{"id": "4202939", "revid": "963244", "url": "https://it.wikipedia.org/wiki?curid=4202939", "title": "San Gwenole", "text": ""}
{"id": "4202940", "revid": "963244", "url": "https://it.wikipedia.org/wiki?curid=4202940", "title": "Winwaloe", "text": ""}
{"id": "4202942", "revid": "963244", "url": "https://it.wikipedia.org/wiki?curid=4202942", "title": "Winwallus", "text": ""}
{"id": "4202947", "revid": "963244", "url": "https://it.wikipedia.org/wiki?curid=4202947", "title": "Gwenole di Land\u00e9vennec", "text": ""}
{"id": "4202949", "revid": "287204", "url": "https://it.wikipedia.org/wiki?curid=4202949", "title": "Calliari", "text": ""}
{"id": "4202951", "revid": "52650930", "url": "https://it.wikipedia.org/wiki?curid=4202951", "title": "Sant'Etelberto del Kent", "text": ""}
{"id": "4202954", "revid": "88740", "url": "https://it.wikipedia.org/wiki?curid=4202954", "title": "Caltabiano", "text": ""}
{"id": "4202966", "revid": "287204", "url": "https://it.wikipedia.org/wiki?curid=4202966", "title": "Camporese", "text": ""}
{"id": "4202968", "revid": "93556", "url": "https://it.wikipedia.org/wiki?curid=4202968", "title": "Licca-chan", "text": ", il cui nome intero \u00e8 , \u00e8 una popolare linea di fashion doll introdotte sul mercato giapponese nel 1967 dalla Takara, ottenendo un successo in Giappone paragonabile a quello ottenuto dalla bambola Barbie negli Stati Uniti. Rispetto ad altre fashion doll simili, le bambole Licca-chan tendono a rispettare i canoni della bellezza standard giapponese, sia per l'altezza che per le caratteristiche. Al 2002 la Takara aveva venduto circa 48 milioni di bambole Licca-chan, ed oltre 53 milioni nel 2007.. Licca-chan \u00e8 stata creata dall'ex disegnatrice di sh\u014djo manga, Miyako Maki, moglie di Leiji Matsumoto. Nel 1998 \u00e8 stato prodotto un anime ispirato alla bambola ed intitolato \"Super Doll Rika-chan\"."}
{"id": "4202972", "revid": "22356", "url": "https://it.wikipedia.org/wiki?curid=4202972", "title": "Chondrosteidae", "text": ""}
{"id": "4202981", "revid": "486946", "url": "https://it.wikipedia.org/wiki?curid=4202981", "title": "Marcus Freiberger", "text": ""}
{"id": "4202992", "revid": "729019", "url": "https://it.wikipedia.org/wiki?curid=4202992", "title": "Papilla ottica", "text": "La papilla ottica \u00e8 l'emergenza del nervo ottico all'interno del bulbo oculare e raccoglie tutti gli assoni delle cellule gangliari della retina. Tali fibre nervose, inizialmente amieliniche, acquistano la guaina mielinica al loro passaggio attraverso la lamina cribrosa.\n\u00c8 definito come il punto cieco della retina.\nDescrizione.\nLa forma della papilla ottica \u00e8 ovale con maggiore diametro verticale, con una depressione centrale fisiologica grande circa un quarto dell'intera area papillare, che non raggiunge mai i bordi della stessa. Ha un colore giallo-rosa, pi\u00f9 pallido nella met\u00e0 laterale. Sempre nella met\u00e0 laterale \u00e8 possibile, specialmente nei soggetti miopi, osservare del tessuto sclerale a forma di falce denominato \"cono temporale\". Il margine, tipicamente netto, pu\u00f2 mostrare un'iperpigmentazione falciforme denominata \"cono pigmentato\".\nRapporti.\nLa papilla ottica \u00e8 in stretto rapporto con l'arteria centrale della retina e la vena omonima, che fuoriescono nel bulbo oculare a livello dell'emergenza del nervo ottico, per poi dividersi in quattro rami diretti ai quattro quadranti retinici (temporale superiore e inferiore, nasale superiore e inferiore). I rami arteriosi non sono tra loro anastomizzati e la vascolarizzazione \u00e8 pertanto di tipo terminale.\nAll'esame del fondo oculare le arterie risultano di color rosso vivo e di diametro inferiore rispetto alle vene."}
{"id": "4202998", "revid": "1868855", "url": "https://it.wikipedia.org/wiki?curid=4202998", "title": "Giuseppe Guastalla", "text": "Biografia.\nCome scultore fu allievo di Ettore Ferrari.\nCome Ferrari fu massone, membro del Grande Oriente d'Italia, Maestro venerabile della loggia \"Romagnosi\" di Roma, nel 1925, con Giuseppe Meoni e Alberto Pavoni fece parte del Comitato di coordinamento che gest\u00ec il Grande Oriente d'Italia in seguito all'arresto del Gran Maestro Domizio Torrigiani nel 1927 e che port\u00f2 alla nomina di Eugenio Chiesa come Gran Maestro aggiunto del Grande Oriente d'Italia in esilio nel 1930; fu presidente del Gran Concistoro Nazionale del 32\u00ba grado del Rito scozzese antico ed accettato, in seguito fu reggente e poi Sovrano gran commendatore dal 1945 al 1946 del Supremo consiglio d'Italia del Rito scozzese antico ed accettato e quindi Gran maestro onorario del Grande Oriente d'Italia, alla vigilia della liberazione di Roma, la sera del 3 giugno 1944, ha guidato l'occupazione simbolica di Palazzo Giustiniani, sua storica sede."}
{"id": "4203004", "revid": "287204", "url": "https://it.wikipedia.org/wiki?curid=4203004", "title": "Veltri", "text": ""}
{"id": "4203005", "revid": "372624", "url": "https://it.wikipedia.org/wiki?curid=4203005", "title": "Monte Belvedere", "text": ""}
{"id": "4203007", "revid": "81195", "url": "https://it.wikipedia.org/wiki?curid=4203007", "title": "Adelaide Sevens", "text": ""}
{"id": "4203009", "revid": "2090980", "url": "https://it.wikipedia.org/wiki?curid=4203009", "title": "Alumix", "text": "Alumix S.p.A. era una societ\u00e0 italiana che operava nel settore della produzione di alluminio primario, prodotti estrusi, laminati piani, imballaggi rigidi e flessibili e allumina, unico produttore del settore in Italia.\nStoria.\nLa societ\u00e0 nasce il 24 giugno 1988, caposettore della produzione di alluminio nel gruppo EFIM: ad Alumix viene conferito il patrimonio appartenente a Societ\u00e0 Mineraria Carbonifera Sarda (Sava, Alluminio Italia ecc.).\nIl gruppo Alumix era composto da Alutekna, Almax, Comital, Metalpack, Sardal, Tubettificio Europeo, Alures, Eurallumina per un fatturato di circa 1.000 miliardi e 6.992 dipendenti impiegati negli stabilimenti di Bolzano, Nembro, Feltre, Fossanova, Mori, Fusina, Modena, Porto Marghera, Lecco, Anzio, Abbadia Lariana, Novara, Ferrara, Casavatore, Cagliari, Iglesias, Volpiano, Spinetta Marengo, Marcon, Frosinone, Portovesme. Tuttavia i bilanci della societ\u00e0 hanno quasi sempre registrato perdite, che nel 1992 hanno addirittura rappresentato i 2/3 delle perdite complessive di Efim ma che comunque erano continuamente ripianate dallo Stato (400 mld a fine 92 pi\u00f9 il pagamento di 1500 miliardi di debiti di Alumix), tanto da suscitare un'indagine della Commissione europea per Aiuti di Stato che poi venne archiviata.\nDifatti, tra il 1990 e il 1995 la societ\u00e0 subisce un forte ridimensionamento, a causa dell'eccesso di offerta nel settore dell'alluminio e del conseguente crollo del prezzo di tale bene: ci\u00f2 ha prodotto 2.341 esuberi ed un ridimensionamento della capacit\u00e0 produttiva (ad es. da 234000 tonnellate di alluminio del 90 alle 170000 del 1992, chiusura di Marcon, Casavatore e Abbadia Lariana, riorganizzati gli altri impianti).\nNel 1996 gli stabilimenti Alumix (attivit\u00e0 di alluminio primario, estrusi e laminati nei siti di Portovesme, Marghera, Fusina, Bolzano, Feltre, Fossanova e Iglesias, gli uffici di Rho, e Roma in totale 2701 persone) sono ceduti ad Alcoa Italia S.p.A. ad un prezzo di 281 milioni di dollari (442.11 miliardi di lire).\nSuccessivamente a tale operazione, con decreto del Ministero del Tesoro, Alumix S.p.A. \u00e8 assoggettata alla procedura di liquidazione coatta amministrativa e viene nominato il collegio dei commissari liquidatori, tra i quali figura il dott. Angelo Napolitano."}
{"id": "4203010", "revid": "81195", "url": "https://it.wikipedia.org/wiki?curid=4203010", "title": "Edinburgh Sevens", "text": ""}
{"id": "4203011", "revid": "155634", "url": "https://it.wikipedia.org/wiki?curid=4203011", "title": "Janne Immonen", "text": "Biografia.\nIn Coppa del Mondo debutt\u00f2 il 26 novembre 1995 a Vuokatti (52\u00b0) e ottenne il primo podio il 14 marzo 1999 a Falun (2\u00b0).\nIn carriera prese parte a un'edizione dei Campionati mondiali, Lahti 2001. In quell'occasione fu coinvolto nello scandalo doping che travolse la nazionale finlandese: poich\u00e9 risult\u00f2, al pari dei compagni Mika Myllyl\u00e4, Virpi Kuitunen, Harri Kirvesniemi, Jari Isomets\u00e4 e Milla Jauho, positivo all'amido idrossietilico, fu privato della medaglia d'oro nella staffetta che in un primo momento gli era stata assegnata. Squalificato per due anni, dal 22 febbraio 2001 al 21 febbraio 2003, torn\u00f2 brevemente alle gare nel 2004, senza pi\u00f9 conseguire risultati di rilievo."}
{"id": "4203012", "revid": "767487", "url": "https://it.wikipedia.org/wiki?curid=4203012", "title": "Brandian Ross", "text": "Carriera professionistica.\nGreen Bay Packers.\nRoss firm\u00f2 il 28 luglio 2011 un contratto annuale come free agent con i Green Bay Packers, dopo non esser stato scelto al draft NFL 2011. Il 3 settembre venne svincolato, per poi rifirmare il giorno seguente con la squadra d'allenamento dove rimase per l'intera stagione da rookie. Il 19 gennaio 2012 rifirm\u00f2 con la squadra d'allenamento. Il 10 settembre venne svincolato e due giorni dopo rifirm\u00f2 nuovamente con la squadra d'allenamento.\nOakland Raiders.\nIl 19 settembre venne preso dalla squadra di allenamento dei Raiders firmando un contratto annuale per 390.000$ con gli Oakland Raiders. Il 23 dello stesso mese debutt\u00f2 come professionista contro i Pittsburgh Steelers. Concluse la stagione giocando 14 partite di cui una da titolare con 20 tackle totali.\nIl 15 aprile 2013 rifirm\u00f2 per un altro anno per 405.000$. Nella settimana 2 contro i Jacksonville Jaguars mise a segno il suo primo sack in carriera ai danni di Chad Henne. Nella settimana 6 contro gli imbattuti Kansas City Chiefs forz\u00f2 il suo primo fumble stagionale su Knile Davis sulle 41 yard avversarie. Nella settimana 14 contro i New York Jets fece un sack di 10 yard ai danni di Geno Smith. Chiuse giocando 16 partite di cui 13 da titolare con 75 tackle totali, 2 sack e un fumble forzato.\nIl 21 aprile 2014 firm\u00f2 un rinnovo contrattuale annuale del valore di 570.000 dollari.\nMiami Dolphins.\nIl 31 agosto 2014, Ross firm\u00f2 coi Miami Dolphins. Fu svincolato il 23 settembre 2014.\nRitorno ai Raiders.\nRoss firm\u00f2 per fare ritorno agli Oakland Raiders il 24 settembre 2014. Il 7 settembre, nella prima giocata della gara contro i San Francisco 49ers mise a segno il primo intercetto in carriera ai danni di Colin Kaepernick.\nSan Diego Chargers.\nIL 30 dicembre 2015, Ross firm\u00f2 con i San Diego Chargers."}
{"id": "4203013", "revid": "339392", "url": "https://it.wikipedia.org/wiki?curid=4203013", "title": "Akher", "text": ""}
{"id": "4203016", "revid": "88740", "url": "https://it.wikipedia.org/wiki?curid=4203016", "title": "Caprio", "text": ""}
{"id": "4203018", "revid": "686936", "url": "https://it.wikipedia.org/wiki?curid=4203018", "title": "Allen Wranglers", "text": ""}
{"id": "4203019", "revid": "1305772", "url": "https://it.wikipedia.org/wiki?curid=4203019", "title": "Isola Santa Maria", "text": ""}
{"id": "4203024", "revid": "686936", "url": "https://it.wikipedia.org/wiki?curid=4203024", "title": "Arkansas Twisters", "text": ""}
{"id": "4203029", "revid": "104458", "url": "https://it.wikipedia.org/wiki?curid=4203029", "title": "J\u00f6rgen Brink", "text": "Biografia.\nOriginario di Delsbo, in Coppa del Mondo di sci di fondo ha debuttato l'8 gennaio 1995 a \u00d6stersund (55\u00b0) e ha ottenuto la prima vittoria, nonch\u00e9 primo podio, il 14 marzo 1999 a Falun. Tra il 2007 e il 2009 si \u00e8 dedicato al biathlon; in Coppa del Mondo di biathlon esord\u00ec nel 2007 a Hochfilzen (71\u00b0) e ottenne come miglior risultato un quinto posto. Dal 2010 si \u00e8 dedicato - ottenendo risultati di rilievo, tra i quali tre vittorie nella Vasaloppet - alla Marathon Cup, manifestazione svolta sempre sotto l'egida della FIS, che ricomprende gare di fondo su lunghissime distanze.\nIn carriera ha preso parte a due edizioni dei Giochi olimpici invernali gareggiando nel fondo, (24\u00b0 nella sprint) e (51\u00b0 nella 50\u00a0km, 30\u00b0 nell'inseguimento), e a tre dei Campionati mondiali di sci nordico, vincendo tre medaglie.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nMS = partenza in linea\nMarathon Cup.\nMarathon Cup - vittorie.\nLegenda:\nTC = tecnica classica\nMS = partenza in linea"}
{"id": "4203030", "revid": "287204", "url": "https://it.wikipedia.org/wiki?curid=4203030", "title": "Jorgen Brink", "text": ""}
{"id": "4203031", "revid": "104458", "url": "https://it.wikipedia.org/wiki?curid=4203031", "title": "Joergen Brink", "text": ""}
{"id": "4203034", "revid": "1543377", "url": "https://it.wikipedia.org/wiki?curid=4203034", "title": "Pauline", "text": " \u00e8 un personaggio immaginario delle serie di videogiochi \"Mario\" e \"Donkey Kong\".\nAppare per la prima volta nel videogioco \"Donkey Kong\" (1981) con il nome di . Nel videogioco e nel remake per Game Boy, anch'esso intitolato \"Donkey Kong\", Pauline viene rapita dal gorilla Donkey Kong e salvata da Mario.\nNel 1983 \u00e8 presente in quattro episodi della serie televisiva animata \"Saturday Supercade\".\nPauline compare nuovamente nei videogiochi ', ' e \"\". In questi titoli \u00e8 bruna, come nella versione per Game Boy di \"Donkey Kong\", mentre nel videogioco originale era bionda. \u00c8 presente nel videogioco \"Super Mario Odyssey\", come sindaco di New Donk City. In questa versione appare come personaggio giocante in \"Mario Kart Tour\".\nIl personaggio \u00e8 inoltre visibile in \"Pinball\" e in \"Animal Crossing\"."}
{"id": "4203038", "revid": "256896", "url": "https://it.wikipedia.org/wiki?curid=4203038", "title": "Acido chenodesossicolico", "text": "L'acido chenodeossicolico \u00e8 uno degli acidi biliari. Si presenta come un cristallo bianco solubile in alcool ed acido acetico, ma insolubile in acqua. Il suo punto di fusione \u00e8 di circa 165\u00a0\u00b0C. E prodotto dal fegato, derivato dal colesterolo, i suoi sali sono chiamati chenodeossicolati.\nFu per la prima volta isolato dalla bile dell'oca domestica, da cui ha preso il nome (dal greco \"\u03c7\u03ae\u03bd\u03b1\" = oca). Quando viene alterato dai batteri a livello del colon, si trasforma in acido litolocolico.\nL'acido chenodeossicolico, come l'acido colico, pu\u00f2 essere coniugato con la taurina o la glicina, ottenendo una costante di dissociazione acida pi\u00f9 bassa. I composti rimarranno ionizzati finch\u00e9 non raggiungeranno l'ileo dove vengono riassorbiti."}
{"id": "4203039", "revid": "240277", "url": "https://it.wikipedia.org/wiki?curid=4203039", "title": "Episodi di Law &amp; Order - Unit\u00e0 vittime speciali (quattordicesima stagione)", "text": "La quattordicesima stagione della serie televisiva Law &amp; Order - Unit\u00e0 vittime speciali \u00e8 stata trasmessa in prima visione negli Stati Uniti da NBC dal 26 settembre 2012 al 22 maggio 2013.\nTra le guest star del quarto episodio \u00e8 presente Kathryn Erbe nel ruolo del detective Alexandra Eames, personaggio gi\u00e0 apparso in \"\". Il quinto episodio \u00e8 il numero 300 della serie, mentre il sesto della stagione \u00e8 il numero 1000 dell'intero franchise \"Law &amp; Order\".\nIn Italia la stagione \u00e8 stata trasmessa in prima visione da Premium Crime, canale a pagamento della piattaforma Mediaset Premium, dal 30 agosto al 15 novembre 2013; in chiaro \u00e8 stata trasmessa da TOP Crime dal 5 marzo al 21 maggio 2014.\nSotto accusa (2).\nTrama.\nUna potenziale testimone per l'unit\u00e0 vittime speciali chiede di incontrare il Capitano Cragen in tarda serata perch\u00e9 dice di essere a conoscenza di alcune informazioni sull omicidio del Governatore.\nLa mattina seguente la ragazza viene trovata morta nel letto del Capitano Cragen.\nAl di sopra di ogni sospetto (3).\nTrama.\nLa squadra vittime speciali continua le indagini per poter scagionare Cragen, nel mentre il detective Amaro cerca di gestire l'abbandono della moglie, con la figlia, del tetto coniugale. \nA peggiorare le cose c'\u00e8 Cassidy che viene ferito da due colpi d'arma da fuoco, in lotta tra la vita e la morte. Questo evento potrebbe essere il punto di svolta per i sentimenti di Olivia e per la risoluzione del caso, ma ad un caro prezzo per la vita di una cara amica dell'unit\u00e0.\nGiochi violenti.\nTrama.\nUna scrittrice di romanzi erotici viene violentata da un suo fan, che decide di stuprarla nelle maniere descritte all'interno del libro.\nSotto copertura.\nTrama.\nL'unit\u00e0 vittime speciali collabora con la squadra della serie TV \"\" (questo episodio \u00e8, infatti, un crossover) per smascherare il colpevole dello stupro e della vendita di giovani prostitute per tutta l'America.\nLucida follia.\nTrama.\nIn questo episodio particolare, l'unit\u00e0 vittime speciali risolve un caso iniziato quattordici anni prima. Infatti questo \u00e8 un caso iniziato nel primo episodio della stagione 1.\nUn'amicizia sbagliata.\nTrama.\nUna ragazza adolescente viene violentata e brutalizzata durante un festino. L'unit\u00e0 vittime speciali, che indaga sul caso, si render\u00e0 ben presto conto che gli amici della ragazza non erano proprio brave persone...\nIl fal\u00f2 delle vanit\u00e0.\nTrama.\nUn bambino viene rapito in un parco giochi di New York, la detective Olivia Benson prende con molta passione il caso.\nUna Reputazione impeccabile.\nTrama.\nUn anziano docente di lettere si suicida. Si scopre che nel college dove lavorava l'insegnante, sono stati violentati molti ragazzi e che il colpevole potrebbe essere l'uomo: il caso passa immediatamente all'Unit\u00e0 Vittime Speciali.\nSogni rinviati.\nTrama.\nUna prostituta di mezz'et\u00e0 aiuta l'Unit\u00e0 vittime speciali a far arrestare il colpevole di una serie di omicidi. La squadra \u00e8, per\u00f2, ignara dei tanti segreti che nasconde la donna. La Special Guest Star \u00e8 Patricia Arquette\nFino a prova contraria.\nTrama.\nIl pestaggio di un prete porta l'Unit\u00e0 Vittime Speciali a dubitare dell'arresto di un pedofilo. Chi sar\u00e0 il colpevole? \nAbusi ripetuti.\nTrama.\nL'unit\u00e0 vittime speciali indaga su un pugile incarcerato e in fin di morte che nasconde vari stupri subiti. \nLa special guest star \u00e8 il pugile Mike Tyson, conosciuto internazionalmente.\nSolo per amore.\nTrama.\nL'Unit\u00e0 vittime speciali indaga su un caso molto complesso, che vede come protagonista un rapper che abusa di sua moglie, cantante anch'essa. La guest star \u00e8 Tiffany Robinson.\nOmicidio annunciato.\nTrama.\nL'Unit\u00e0 Vittime Speciali indaga su un possibile abuso domestico: sospettano che una tata violenta ed esaurita possa aver menato una bambina, ma le indagini porteranno ad una verit\u00e0 sconvolgente. La Special Guest Star \u00e8 Hope Davis\nLa fabbrica degli stupri.\nTrama.\nIn una scuola di New York viene violentata una ragazza e testimonier\u00e0 in tribunale. Presto si faranno avanti nuove vittime."}
{"id": "4203042", "revid": "1431409", "url": "https://it.wikipedia.org/wiki?curid=4203042", "title": "Enrico Golinucci", "text": "Carriera.\nNazionale.\nCon la nazionale Under-21 ha giocato 10 partite di qualificazione agli Europei di categoria.\nNel 2014 ha esordito con la nazionale maggiore contro l'Estonia."}
{"id": "4203052", "revid": "767487", "url": "https://it.wikipedia.org/wiki?curid=4203052", "title": "Eugenio Colombini", "text": "Carriera.\nClub.\nNella stagione 2011-2012 ha giocato una partita nei preliminari di Europe League.\nNazionale.\nCon la Nazionale Under-21 ha giocato 5 partite di qualificazione agli Europei di categoria.\nL'8 giugno 2014 ha esordito con la Nazionale maggiore nell'amichevole San Marino-Albania (0-3)."}
{"id": "4203053", "revid": "125674969", "url": "https://it.wikipedia.org/wiki?curid=4203053", "title": "Teenage Mutant Ninja Turtles - Tartarughe Ninja", "text": "Teenage Mutant Ninja Turtles - Tartarughe Ninja (\"Teenage Mutant Ninja Turtles\") \u00e8 una serie animata statunitense che va in onda sul canale televisivo Nickelodeon dal 2012. \u00c8 la terza serie ad essere basata sul fumetto \"Tartarughe Ninja\" creato nel 1984 da Kevin Eastman e Peter Laird, creatori anche della serie.\nA differenza delle precedenti serie, l'edizione italiana \u00e8 stata doppiata a Roma (La BiBi.it) anzich\u00e9 a Milano (Studio P.V.), e sono quindi assenti le storiche voci del quartetto verde e degli altri personaggi. Tuttavia, in alcuni episodi fanno la loro comparsa le tartarughe della serie del 1987, che sia in originale che in italiano sono doppiate dalle rispettive voci storiche. Gli autori dello show sono Ciro Nieli, Joshua Sternin e J. R. Ventimilia.\nProduzione.\nLa creazione di una nuova serie animata dedicata alle Tartarughe Ninja dopo \"Tartarughe Ninja alla riscossa\" e \"Tartarughe Ninja\" era tra i progetti di Nickelodeon gi\u00e0 nell'ottobre del 2009, quando l'emittente acquist\u00f2 i diritti globali della serie a fumetti dal Mirage Studios.\nIl 10 marzo 2011 la rete televisiva diede il via libera alla creazione della serie con un ordine di ventisei episodi della durata di mezz'ora, e distribu\u00ec un promo nel quale Michelangelo e Donatello usavano armi leggermente diverse rispetto a quelle tradizionalmente usate. Il 14 giugno dello stesso anno vennero annunciati i doppiatori dei quattro personaggi principali: Jason Biggs venne scelto per doppiare Leonardo, Sean Astin avrebbe prestato la sua voce a Raffaello, Rob Paulsen, che aveva gi\u00e0 doppiato Raffaello nella serie animata degli anni ottanta, avrebbe doppiato Donatello e Greg Cipes venne scelto per doppiare Michelangelo. Oltre ai doppiatori delle quattro tartarughe lo stesso giorno venne anche annunciato che Hoon Lee era stato scelto per doppiare il maestro Splinter. Nell'agosto del 2011 venne annunciato che Mae Whitman era stata aggiunta al cast per doppiare April O'Neil e a ottobre Kevin Michael Richardson venne aggiunto al cast nel ruolo del nemico delle Tartarughe Ninja Shredder. Nell'aprile del 2012 Phil LaMarr e Nolan North annunciarono che avrebbero prestato la loro voce ai personaggi di Baxter Stockman e Kraang.\nIl 21 giugno 2012 venne distribuito in anteprima da \"Entertainment Weekly\" il primo trailer della serie animata che, a differenza del promo, mostra tutte le Tartarughe Ninja con le loro armi classiche.\nIl 2 ottobre 2012 Nickelodeon rinnov\u00f2 la serie per una seconda stagione, che sar\u00e0 composta da ventisei episodi ed il 26 febbraio 2013 la serie venne rinnovata anche per una terza stagione.\nDistribuzione.\nLa serie viene trasmessa in anteprima negli Stati Uniti d'America sul canale Nickelodeon a partire dal 29 settembre 2012 e sempre lo stesso giorno anche in Canada sul canale YTV. A partire dal 1\u00ba ottobre viene trasmessa nel Regno Unito e in Irlanda e dall'8 ottobre anche in Australia e Nuova Zelanda. In Italia la serie viene trasmessa su Nickelodeon a partire dal 9 novembre 2012 e in chiaro sul canale del digitale terrestre Super! a partire dal 18 maggio 2013 e in replica sempre in chiaro su Pop."}
{"id": "4203054", "revid": "969415", "url": "https://it.wikipedia.org/wiki?curid=4203054", "title": "Gabriele Genghini", "text": "Carriera.\nCon la Nazionale Under-21 ha giocato 7 partite di qualificazione agli Europei di categoria.\nHa esordito in Nazionale maggiore in Ucraina-San Marino (9-0) valida per le qualificazioni ai Mondiali 2014."}
{"id": "4203062", "revid": "767487", "url": "https://it.wikipedia.org/wiki?curid=4203062", "title": "Lorenzo Buscarini", "text": "Carriera.\nNazionale.\nCon la Nazionale Under-21 ha giocato 8 partite di qualificazione agli Europei di categoria."}
{"id": "4203063", "revid": "767487", "url": "https://it.wikipedia.org/wiki?curid=4203063", "title": "Lorenzo Gasperoni", "text": "Carriera.\nCon la Nazionale Under-21 ha giocato 12 partite di qualificazione agli Europei di categoria.\nHa esordito in Nazionale maggiore l'11 ottobre 2013 in Moldavia-San Marino (3-0)."}
{"id": "4203065", "revid": "767487", "url": "https://it.wikipedia.org/wiki?curid=4203065", "title": "Marco Berardi (calciatore)", "text": "Carriera.\nNazionale.\nCon la Nazionale Under-21 ha giocato 4 partite di qualificazione agli Europei di categoria.\nHa esordito nel 2015 con la Nazionale maggiore."}
{"id": "4203067", "revid": "969415", "url": "https://it.wikipedia.org/wiki?curid=4203067", "title": "Marco Muraccini", "text": "Carriera.\nNazionale.\nCon la nazionale Under-21 ha giocato 8 partite di qualificazione agli Europei di categoria.\nHa esordito con la nazionale maggiore il 14 agosto 2012 nella partita persa per 3-2 contro Malta."}
{"id": "4203073", "revid": "767487", "url": "https://it.wikipedia.org/wiki?curid=4203073", "title": "Pietro Calzolari", "text": "Carriera.\nCon la Nazionale Under-21 ha giocato 6 partite di qualificazione agli Europei di categoria.\nHa esordito in Nazionale maggiore in San Marino-Polonia (1-5) valida per le qualificazioni ai Mondiali 2014."}
{"id": "4203078", "revid": "34392", "url": "https://it.wikipedia.org/wiki?curid=4203078", "title": "Aeroporto di Genova - Sestri", "text": ""}
{"id": "4203080", "revid": "34392", "url": "https://it.wikipedia.org/wiki?curid=4203080", "title": "Isola di Spargi", "text": ""}
{"id": "4203097", "revid": "108900940", "url": "https://it.wikipedia.org/wiki?curid=4203097", "title": "Penitenziario di Alcatraz", "text": ""}
{"id": "4203098", "revid": "34392", "url": "https://it.wikipedia.org/wiki?curid=4203098", "title": "Hebrew University of Jerusalem", "text": ""}
{"id": "4203099", "revid": "34392", "url": "https://it.wikipedia.org/wiki?curid=4203099", "title": "Free University of Berlin", "text": ""}
{"id": "4203101", "revid": "34392", "url": "https://it.wikipedia.org/wiki?curid=4203101", "title": "Indiana University - Bloomington", "text": ""}
{"id": "4203102", "revid": "339392", "url": "https://it.wikipedia.org/wiki?curid=4203102", "title": "Humboldt University of Berlin", "text": ""}
{"id": "4203103", "revid": "34392", "url": "https://it.wikipedia.org/wiki?curid=4203103", "title": "Aarhus University", "text": ""}
{"id": "4203104", "revid": "34392", "url": "https://it.wikipedia.org/wiki?curid=4203104", "title": "Utrecht University", "text": ""}
{"id": "4203105", "revid": "34392", "url": "https://it.wikipedia.org/wiki?curid=4203105", "title": "Uppsala University", "text": ""}
{"id": "4203106", "revid": "34392", "url": "https://it.wikipedia.org/wiki?curid=4203106", "title": "University of Sheffield", "text": ""}
{"id": "4203108", "revid": "1718925", "url": "https://it.wikipedia.org/wiki?curid=4203108", "title": "Universit\u00e0 di Sheffield", "text": "L'Universit\u00e0 di Sheffield (University of Sheffield) \u00e8 una universit\u00e0 britannica con sede a Sheffield nello Yorkshire."}
{"id": "4203111", "revid": "34392", "url": "https://it.wikipedia.org/wiki?curid=4203111", "title": "University of Nottingham", "text": ""}
{"id": "4203112", "revid": "124949216", "url": "https://it.wikipedia.org/wiki?curid=4203112", "title": "Universit\u00e0 di Nottingham", "text": "L'Universit\u00e0 di Nottingham (University of Nottingham), \u00e8 un'universit\u00e0 pubblica fondata nel 1881 con sede a Nottingham, in Inghilterra.\nOltre alla sede principale del campus universitario dispone di alcune sedi minori nel Derbyshire e Nottinghamshire."}
{"id": "4203113", "revid": "647919", "url": "https://it.wikipedia.org/wiki?curid=4203113", "title": "University of Copenhagen", "text": ""}
{"id": "4203114", "revid": "550667", "url": "https://it.wikipedia.org/wiki?curid=4203114", "title": "University of California, San Francisco", "text": ""}
{"id": "4203115", "revid": "34392", "url": "https://it.wikipedia.org/wiki?curid=4203115", "title": "University of Basel", "text": ""}
{"id": "4203116", "revid": "647919", "url": "https://it.wikipedia.org/wiki?curid=4203116", "title": "Technical University of Munich", "text": ""}
{"id": "4203117", "revid": "110157", "url": "https://it.wikipedia.org/wiki?curid=4203117", "title": "Universit\u00e0 del T\u014dhoku", "text": "L' \u00e8 una universit\u00e0 giapponese nazionale situata nella citt\u00e0 di Sendai. \u00c8 la terza universit\u00e0 imperiale pi\u00f9 antica del Giappone, ed \u00e8 membro del gruppo delle Sette universit\u00e0 nazionali.\nNel 2009, l'universit\u00e0 disponeva di dieci campus e 15 dipartimenti, per un totale di studenti iscritti."}
{"id": "4203118", "revid": "486946", "url": "https://it.wikipedia.org/wiki?curid=4203118", "title": "Kyoto University", "text": ""}
{"id": "4203119", "revid": "155634", "url": "https://it.wikipedia.org/wiki?curid=4203119", "title": "Universit\u00e0 di Ky\u014dto", "text": "L'Universit\u00e0 di Ky\u014dto (\u4eac\u90fd\u5927\u5b66) \u00e8 un'universit\u00e0 nazionale giapponese, situata a Kyoto.\n\u00c8 la seconda pi\u00f9 antica universit\u00e0 giapponese, una delle ex universit\u00e0 imperiali."}
{"id": "4203120", "revid": "34392", "url": "https://it.wikipedia.org/wiki?curid=4203120", "title": "Stockholm University", "text": ""}
{"id": "4203121", "revid": "34392", "url": "https://it.wikipedia.org/wiki?curid=4203121", "title": "Osaka University", "text": ""}
{"id": "4203128", "revid": "599013", "url": "https://it.wikipedia.org/wiki?curid=4203128", "title": "Giovanni Cuzzoni", "text": "Biografia.\nGiovanni Cuzzoni, conosciuto in citt\u00e0 come il \"Gianola\" o il \"Gianino\", nasce a Pavia nel quartiere Borgo Ticino.\nRagazzo semplice, la sua famiglia conta 11 elementi: il padre Giuseppe, la madre Lucia , 4 sorelle e 4 fratelli. Il gioco del calcio, che pratica da ragazzino prima all'Oratorio del Borgo, e poi nella squadra degli Aquilotti, diverr\u00e0 ben presto il suo mestiere.\nOrfano di padre, partecipa attivamente alla seconda guerra mondiale.\nSopravvissuto al conflitto riesce finalmente a dedicarsi alla carriera da calciatore professionista che lo vedr\u00e0 indossare la casacca del in Serie B.\nTerminata la carriera da calciatore, diventa autista di Tram a Pavia.\nMuore prematuramente a causa di una grave malattia. Gli \u00e8 stato dedicato in memoria il campo sportivo di Borgo Ticino.\nCarriera.\nTerminata la Guerra, comincia la sua attivit\u00e0 nella Virtus, per poi approdare al Vigevano, nel quale disputa due campionati di Serie B prima di essere ceduto al Mortara, in Serie C. Negli anni seguenti continua a giocare in terza serie con il Casale.\nNel 1951 passa al Monza, dove debutta in Serie B nel campionato 1951-1952 e disputa complessivamente 86 gare segnando 25 reti.\nDopo tre anni a Monza si trasferisce al Pavia, disputando un altro campionato di Serie B per un totale di 33 presenze e 5 reti ed uno di Serie C. Nel 1956 torna a vestire la maglia del Casale, prima in IV Serie e poi in Serie C. Chiude a Pavia la carriera nel 1962."}
{"id": "4203129", "revid": "767487", "url": "https://it.wikipedia.org/wiki?curid=4203129", "title": "Rinaldo Moro", "text": "Carriera.\nDopo gli esordi in Serie C con l'Arezzo, passa al Messina debuttando in Serie B nella stagione 1951-1952 e disputando con i siciliani tre campionati cadetti per un totale di 75 presenze e 9 gol.\nNel 1954 si trasferisce al Marzotto Valdagno, con cui gioca due campionati di Serie B collezionando altre 33 presenze."}
{"id": "4203130", "revid": "1318658", "url": "https://it.wikipedia.org/wiki?curid=4203130", "title": "Carta di Venezia", "text": "La Carta di Venezia per il restauro e la conservazione di monumenti e siti del 1964 \u00e8 un documento redatto con l'intento di fissare un codice di standard professionali e le linee guida che costituissero un quadro di riferimento internazionale per disciplinare le modalit\u00e0 con cui condurre interventi di conservazione e restauro di monumenti e manufatti architettonici, e di siti storici e archeologici. \nContesto storico e teorico.\nL'attivit\u00e0 internazionale per la protezione dei monumenti e delle opere d'arte iniziata con la Carta di Atene nel 1931 si interrompe drasticamente con lo scoppio della Seconda Guerra Mondiale (1939-1945). La situazione di totale disastro successiva al 1945, e la conseguente necessit\u00e0 di una ricostruzione immediata, porta a una rivalutazione dei principi del restauro scientifico, delle teorie caute ed equilibrate incentrate sul minimo intervento e sull'aggiunta neutra espressi da Gustavo Giovannoni e ribaditi nella carta di Atene. Ora, infatti, si tratta di ricostruire intere porzioni di citt\u00e0 e non solo di consolidare piccole parti di un monumento. Lo stesso Giovannoni, che assiste alle devastazioni causate dalla guerra, sostiene in uno dei suoi ultimi scritti che le teorie fino ad allora elaborate per risolvere i problemi del restauro non possono pi\u00f9 considerarsi efficaci.\nDopo brevi dibattiti si decise di salvare il pi\u00f9 possibile: se i danni erano limitati si procedette ad un ripristino repentino; se invece erano notevoli si procedette ad una ricostruzione in forme semplificate o, dove foto e rilievi lo permettevano, nella forma originale; solo se la distruzione era completa si rinunci\u00f2 alla ricostruzione non senza aver tentato un'anastilosi (ricostruzione totale o parziale di edifici realizzata attraverso la ricomposizione delle loro parti in rovina). Si deduce che si tratt\u00f2 di operare in maniera pesante secondo una tecnica che i tradizionali metodi del restauro storico o scientifico non avrebbero potuto affrontare con efficacia. Ci\u00f2 nonostante tutti furono d'accordo per non lasciare dei ruderi morti in un paese tornato alla vita e lo stesso Giovannoni concord\u00f2 con tale impostazione: \u201cMeglio un restauro non perfetto, una scheda perduta, piuttosto che privare le citt\u00e0 del loro aspetto\u201d. Tuttavia tali ricostruzioni poste in essere per rimarginare i danni al tessuto urbano, e le ferite anche psicologiche, avevano portato all'estendersi di pratiche di restauro orientate al ripristino e alla ricostruzione, in toto o in parte, delle opere perdute o danneggiate, con un'aspirazione alla fedelt\u00e0 che, se non adeguatamente sostenuta da studi preparatori, conoscenze critiche, e tecniche di intervento adeguate, rischiava di ingenerare veri e propri falsi storici e artistici, o di incorrere in errori, spesso irreversibili.\nDopo le distruzioni inferte al patrimonio culturale (artistico, architettonico, e storico) di molte nazioni d'Europa e del resto del mondo ed esauritasi la fase immediata di ricostruzione post-bellica, gli interrogativi e le acquisizioni teoriche scaturite erano state oggetto di un incontro di riflessione promosso nel 1964, a Venezia, durante il II Congresso internazionale di architetti e tecnici dei monumenti storici tenutosi dal 25 al 31 maggio e in cui si former\u00e0 l'ICOMOS. Sulla base di questa profonda riflessione teorica si arriv\u00f2 alla realizzazione e divulgazione di un documento comune, denominato in breve \"Carta di Venezia\", alla cui definizione diedero un particolare contributo teorico gli architetti Roberto Pane e Piero Gazzola e il critico d'arte Cesare Brandi. Il documento veneziano nasce dalla necessit\u00e0 di rinnovare, approfondire e ampliare i contenuti della precedente Carta di Atene, il primo documento internazionale in cui si cristallizzano i principi generali per la protezione dei monumenti. La devastazione totale che la guerra impose a monumenti isolati e a citt\u00e0, mise in crisi il metodo del restauro scientifico, caratterizzato da tempi troppo lunghi e l'uso di mezzi notevoli, portando alla codifica italiana del restauro critico di cui il testo porta le tracce. Le obiezioni al restauro \u201cfilologico\u201d si rafforzano a partire dal 1943 quando Agnoldomenico Pica critica l'eccesso di scientificit\u00e0 delle prescrizioni di Boito e Giovannoni e quella \u00abteoria dei danni minori\u00bb che non era pi\u00f9 sufficiente a ricostruire intere porzioni di citt\u00e0 del secondo dopoguerra, il critico e storico dell'architettura sostiene invece che per eseguire un buon restauro occorre compromettersi con un intervento moderno e audace. La vastit\u00e0 dei danni per qualit\u00e0 e quantit\u00e0, rese quindi inapplicabile l'impostazione scientifica che perse terreno nei confronti del valore artistico il quale divenne fattore di attenzione principale: \u00abSe l'architettura \u00e8 arte, e di conseguenza l'opera architettonica \u00e8 opera d'arte, il primo compito del restauratore dovr\u00e0 essere quello di individuare il valore del monumento e cio\u00e8 di riconoscere in esso la presenza o meno della qualit\u00e0 artistica. Ma questo riconoscimento \u00e8 atto critico, giudizio sul criterio che identifica nel valore artistico, e perci\u00f2 negli aspetti figurali, il grado d'importanza e il valore stesso dell'opera; su di esso \u00e8 basato il secondo compito, che \u00e8 quello di recuperare, restituendo e liberando, l'opera d'arte, vale a dire l'intero complesso di elementi figurativi che costituiscono l'immagine ed attraverso i quali essa realizza ed esprime la propria individualit\u00e0 e spiritualit\u00e0. Ogni operazione dovr\u00e0 essere subordinata allo scopo di reintegrare e conservare il valore espressivo dell'opera, poich\u00e9 l'intervento da raggiungere \u00e8 la liberazione della sua vera forma\u00bb.\n\u00c8 questa la base del restauro critico: il restauratore ha il compito di riconoscere il valore artistico del monumento attraverso un giudizio critico per poi liberare l'immagine dell'opera, ovvero gli elementi figurativi che ne esprimono lo spirito, attraverso un atto creativo. Grande valore assume quindi la componente creativa facendo emergere la figura del restauratore come un artista dotato di perizia tecnica e soprattutto di inventiva. La posizione filologica che considerava il monumento come testimonianza storica ignorandone la valenza artistica diviene inaccettabile: l'opera architettonica \u00e8 un documento storico ma anche un atto che esprime un mondo spirituale e per questo essenzialmente assume un significato e diventa un prodotto speciale dell'attivit\u00e0 umana come afferma Cesare Brandi nella sua \"Teoria del restauro\".\nArticolato e contenuti.\nIl documento redatto a Venezia era strutturato in 16 articoli, divisi in sei sezioni, attraverso cui venivano dettati i principi cardine, irrinunciabili, per conseguire le migliori pratiche di restauro architettonico. I punti della Carta vengono introdotti da un preambolo in cui si situa il tema in questione ponendo in evidenza che il patrimonio monumentale costituisce un \u00abpatrimonio comune\u00bb che si trova sotto la responsabilit\u00e0 dell'umanit\u00e0 la quale ha il dovere di trasmetterlo alle generazioni future nella sua \u00abautenticit\u00e0\u00bb. Per questo motivo i principi di tutela dei monumenti devono essere stabiliti in un piano internazionale e rispettati da ogni nazione secondo la propria cultura e le proprie tradizioni: \u00abLe opere monumentali dei popoli, recanti un messaggio spirituale del passato, rappresentano, nella vita attuale, la viva testimonianza delle loro tradizioni secolari. L'umanit\u00e0, che ogni giorno prende atto dei valori umani, le considera patrimonio comune, riconoscendosi responsabile della loro salvaguardia di fronte alle generazioni future. Essa si sente in dovere di trasmetterle nella loro completa autenticit\u00e0. \u00c8 essenziale che i principi che presiedono alla conservazione ed al restauro dei monumenti vengano prestabiliti e formulati a livello internazionale, lasciando tuttavia che ogni Paese li applichi, tenendo conto della propria cultura e delle proprie tradizioni. Definendo per la prima volta questi principi fondamentali, la Carta di Atene del 1931 ha contribuito allo sviluppo di un vasto movimento internazionale, nell'attivit\u00e0 dell'ICOM e dell'UNESCO, e nella creazione, ad opera dell'UNESCO stessa, del Centro Internazionale di Studio per la conservazione ed il restauro dei Beni Culturali. Sensibilit\u00e0 e spirito critico si sono rivolti su problemi sempre pi\u00f9 complessi e variati; \u00e8 arrivato quindi il momento di riesaminare i principi della Carta, al fine di approfondirli e di ampliarne l'operativit\u00e0 in un documento nuovo\u00bb. \nPunti della carta.\n1.La nozione di monumento storico comprende tanto la creazione architettonica isolata quanto l'ambiente urbano o paesistico che costituisca la testimonianza di una civilt\u00e0 particolare, di un'evoluzione significativa o di un avvenimento storico. Questa nozione si applica non solo alle grandi opere ma anche alle opere modeste che, con il tempo, abbiano acquistato un significato culturale.\nPatrimonio culturale: il primo articolo \u00e8 di grande rilevanza in quanto esplicita la portata innovatrice del documento veneziano rispetto alla precedente Carta di Atene. La nozione di \"monumento artistico e storico\" si amplia e passa dalla sua definizione come \u00abopera maestra in cui la civilizzazione ha trovato la sua pi\u00f9 alta espressione\u00bb a una nozione di monumento storico che comprende tanto l'opera architettonica in s\u00e9 quanto il paesaggio urbano e naturale di cui per la prima volta si evidenzia il valore storico e culturale e che per questo va tutelato. Una definizione che abbraccia le grandi opere come quelle modeste che siano eredi di un significato culturale. Con l'evoluzione del concetto di patrimonio culturale il significato di \"monumento\" e \"sito\" si diversifica ponendo una maggiore enfasi nei progetti di conservazione delle aree storiche come definito dalla Raccomandazione concernente la tutela e il ruolo attuale delle aree storiche dell'UNESCO del 1976.\n2.La conservazione ed il restauro dei monumenti costituiscono una disciplina che si vale di tutte le scienze e di tutte le tecniche che possono contribuire allo studio ed alla salvaguardia del patrimonio monumentale.\nScienze e tecniche moderne: si rende manifesto che la scienza e la tecnologia vanno ricercate attivamente nella soluzione dei problemi riguardanti la conservazione e il restauro in vista dell'importante obbiettivo di protezione di un patrimonio che racchiude i valori di tutte le civilt\u00e0 e che per questo oltre che monumentale \u00e8 anche mondiale. La diffusione della conoscenza tecnica e scientifica nelle pratiche di tutela stava acquisendo maggior sviluppi dopo la sua origine nel Romanticismo con il consolidamento del positivismo come metodologia per lo studio della Storia dell'Arte.\n3.La conservazione ed il restauro dei monumenti mirano a salvaguardare tanto l'opera d'arte che la testimonianza storica.\nAutenticit\u00e0: viene qui affermato uno dei principi cardine del restauro critico: la doppia natura del monumento costituito dall'istanza estetica che corrisponde \u00aball'artisticit\u00e0 per cui l'opera \u00e8 opera d'arte\u00bb e quella storica, tramandata nel tempo, come prodotto umano di un determinato periodo e di un determinato luogo. Secondo una delle pi\u00f9 celebri definizioni ad opera di Cesare Brandi: \u00abil restauro costituisce il momento metodologico del riconoscimento dell'opera d'arte nella sua consistenza fisica e nella duplice polarit\u00e0 estetica e storica, in vista della sua trasmissione nel futuro.\u00bb. Obiettivo delle tecniche di conservazione e restauro dunque sar\u00e0 quello di garantire l'autenticit\u00e0 dell'opera nel suo vero significato storico, artistico e culturale in accordo con il principio posto nel preambolo iniziale.\n4.La conservazione dei monumenti impone anzitutto una manutenzione sistematica.\nMantenimento: questo articolo esplicita un principio che rimarr\u00e0 di capitale importanza per la protezione dei monumenti ovvero una protezione continua e rigorosa che deve rientrare in tutti i programmi e i progetti di conservazione al fine di evitare danni successivi che comporterebbero costi maggiori e interventi diretti sul monumento. L'urgenza delle attivit\u00e0 di manutenzione sar\u00e0 un punto essenziale che tutte le Carte del Restauro andranno a ribadire gi\u00e0 dalla Carta di Atene del 1931, in quanto \u00abassicurano lunga vita ai monumenti\u00bb (Carta Italiana del Restauro, 1972).\n5.La conservazione di un monumento implica quella della sua condizione ambientale. Quando sussista un ambiente tradizionale, questo sar\u00e0 conservato; verr\u00e0 inoltre messa al bando qualsiasi nuova costruzione, distruzione ed utilizzazione che possa alterare i rapporti di volumi e colori.\nFunzione appropriata: per sopravvivere un monumento deve avere un ruolo nella societ\u00e0, deve cio\u00e8 assumere una funzione. Tale funzione pu\u00f2 per\u00f2 modificarsi in quanto la valutazione critica del passato \u00e8 in costante cambiamento mentre il monumento resta unico e immutabile. Quando un edificio o un'area storici si trovano in stato di abbandono emerge la possibilit\u00e0 di dare loro una nuova funzione o interpretazione. Tuttavia questa nuova funzione ha dei limiti come il rispetto dei valori culturali intrinsechi dell'opera o concretamente il mantenimento dell'equilibrio delle decorazioni. Il monumento risulta strettamente legato alla societ\u00e0 a cui appartiene che gli dona, fra diversi valori, un \"valore d'uso\" ovvero la capacit\u00e0 di soddisfare le esigenze materiali. La conservazione sar\u00e0 volta al mantenimento di questa funzionalit\u00e0 secondo il principio espresso da Riegl nel XIX secolo.\n6.La conservazione dell'edificio non pu\u00f2 prescindere dalla conservazione del contesto ambientale, urbano, paesistico, archeologico in cui esso \u00e8 inserito. Quando vi sia un ambiente particolare, anche questo dovr\u00e0 essere conservato. Non sono ammesse costruzioni o abbattimenti che altereranno i rapporti dei volumi e dei colori.\nMonumento e contesto: fino al XIX secolo l'interesse culturale si era focalizzato sul monumento mentre a partire dai primi decenni del XX secolo la visione si amplia anche all'intorno dell'edificio, all'ambiente che diventa una \u201ccornice\u201d apprezzata per i suoi specifici valori. Un edificio deve perci\u00f2 essere considerato parte integrante di un ambiente pi\u00f9 grande che di conseguenza va conservato alla stessa maniera. Una protezione che porta al divieto di qualsiasi costruzione o demolizione che possa disturbare l'armonia delle sue decorazioni e in generale dell'ambiente che forma un tutt'uno con l'edificio che contiene. Un esempio italiano \u00e8 il giardino di Villa Bagnaia di cui la piccola citt\u00e0 ne forma non solo lo sfondo ma anche il contesto storico. Eventuali modifiche di questo paesaggio urbano potrebbero compromettere non di poco l'impostazione della Villa. Questa nuova importanza per la \u201ccornice ambientale\u201d, ribadita fortemente dai principi dell'architetto e ingegnere italiano Gustavo Giovannoni, emerge per la prima volta anche se in modo timido e limitato nella Carta di Atene che \u201craccomanda di rispettare, nelle costruzioni degli edifici, il carattere e la fisionomia della citt\u00e0, specialmente in prossimit\u00e0 dei monumenti antichi, per i quali l'ambiente deve essere oggetto di cure particolari.\u201d\n7.Il monumento non pu\u00f2 essere separato dalla storia della quale \u00e8 testimone, n\u00e9 dall'ambiente in cui si trova. Lo spostamento di una parte o di tutto il monumento non pu\u00f2 quindi essere accettato se non quando la sua salvaguardia lo esiga o quando ci\u00f2 sia giustificato da cause di eccezionale interesse nazionale o internazionale.\nMantenimento \"in situ\": il monumento \u00e8 parte integrante dell'ambiente, il materiale di cui \u00e8 formato mantiene un rapporto costante con il suo contesto ambientale che contribuisce al carattere dell'opera. Inoltre \u00e8 portavoce di una parte della storia dell'umanit\u00e0 e porta i segni del passaggio del tempo costituendone la patina che ne dona il carattere di antichit\u00e0. Monumenti o parti di esso acquisiscono il loro speciale significato proprio perch\u00e9 collocati nel loro contesto, se spostati potrebbero non essere compresi correttamente. Per questi motivi il monumento o le sue parti generalmente non vanno dislocate ad eccezione di cause straordinarie al fine di garantirne la conservazione (il concetto di eccezionalit\u00e0 verr\u00e0 ribadito nel 1972 dalla Carta Italiana del Restauro).\n8.Gli elementi di scultura, di pittura o di decorazione che sono parte integrante del monumento non possono essere separati da esso se non quando questo sia l'unico modo atto ad assicurare la loro conservazione.\nIntegrit\u00e0: l'articolo 8 \u00e8 necessariamente legato a quello precedente: le parti decorative di un monumento non devono essere considerate come entit\u00e0 separate ma come elementi che formano l'unit\u00e0 dell'intero secondo il principio del restauro critico. L'opera d'arte \u00e8 una totalit\u00e0 e non solo la somma delle parti, come le tessere di un mosaico in s\u00e9 stesse non costituiscono un'opera d'arte. Tuttavia queste decorazioni, soprattutto esterne, possono essere soggette a deterioramento e se la loro protezione non pu\u00f2 avvenire \"in situ\" \u00e8 concesso il loro spostamento in altro luogo.\n9.Il restauro \u00e8 un processo che deve mantenere un carattere eccezionale. Il suo scopo \u00e8 di conservare e di rivelare i valori formali e storici del monumento e si fonda sul rispetto della sostanza antica e delle documentazioni autentiche. Il restauro deve fermarsi dove ha inizio l'ipotesi: sul piano della ricostruzione congetturale qualsiasi lavoro di completamento, riconosciuto indispensabile per ragioni estetiche e tecniche, deve distinguersi dalla progettazione architettonica e dovr\u00e0 recare il segno della nostra epoca. Il restauro sar\u00e0 sempre preceduto e accompagnato da uno studio storico e archeologico del monumento.\nNella prima parte dell'articolo emerge la finalit\u00e0 del restauro come processo di conservazione ed enfatizzazione della istanza estetica (\u00abvalori formali\u00bb) e quella storica (\u00abvalori storici\u00bb) di cui \u00e8 formato il monumento. Si sottolinea che tale processo va intrapreso quando l'attivit\u00e0 di conservazione non pu\u00f2 pi\u00f9 garantire la sicurezza per l'edificio e deve essere sostituita da un'azione pi\u00f9 profonda. Questa azione di carattere straordinario si svolger\u00e0 sulla base di uno studio storico e archeologico in modo da rispettare il senso storico-artistico del monumento secondo i principi del restauro scientifico. Importante \u00e8 certamente la capacit\u00e0 di porsi dei limiti, di fermarsi dove ha inizio l'ipotesi e non perseguire in alcun caso l'unit\u00e0 stilistica del monumento. In quanto all'inserimento di nuovi elementi, considerati necessari a partire da un giudizio critico di valore (\u00abper ragioni estetiche e tecniche\u00bb), dovranno garantire l'armonia tra antico e nuovo oltre che mostrare \u00abnon di essere opere antiche, ma di essere opere d'oggi\u00bb secondo il principio della \u201cdiscriminazione moderna delle aggiunte\u201d di Camillo Boito.\n10.Quando le tecniche tradizionali si rivelano inadeguate, il consolidamento di un monumento pu\u00f2 essere assicurato mediante l'ausilio di tutti i pi\u00f9 moderni mezzi di struttura e di conservazione, la cui efficienza sia stata dimostrata da dati scientifici e sia garantita dall'esperienza.\nCompatibilit\u00e0 dei trattamenti: ogni generazione ha la responsabilit\u00e0 di tutelare le varie strutture storiche sopravvissute a distanza di centinaia di anni. Per quanto riguarda il procedimento tecnico previsto dal restauro, il documento veneziano legittima l'impiego di tecniche e materiale moderni, come gi\u00e0 accadeva nella Carta di Atene, ma ne amplia il concetto affermando che questo tipo di mezzi si utilizzeranno solo nel caso in cui le tecniche tradizionali si dimostrino inadeguate e che i mezzi moderni siano stati approvati scientificamente e dall'esperienza che verifica la loro compatibilit\u00e0 con i materiali della struttura. Infatti lo stesso principio espresso dal documento del 1931 nell'articolo 5 ha subito molte critiche per gli effetti corrosivi che hanno provocato nei monumenti materiali come il ferro.\n11.Nel restauro di un monumento sono da rispettare tutti i contributi che definiscono l'attuale configurazione di un monumento, a qualunque epoca appartengano, in quanto l'unit\u00e0 stilistica non \u00e8 lo scopo di un restauro. Quando in un edificio si presentano parecchie strutture sovrapposte, la liberazione di una struttura di epoca anteriore non si giustifica che eccezionalmente, e a condizione che gli elementi rimossi siano di scarso interesse, che la composizione architettonica rimessa in luce costituisca una testimonianza di grande valore storico, archeologico o estetico, e che il suo stato di conservazione sia ritenuto soddisfacente. Il giudizio sul valore degli elementi in questione e la decisione circa le eliminazioni da eseguirsi non possono dipendere dal solo autore del progetto.\nStratificazioni storiche: in tema di stratificazioni presenti in un monumento si afferma come principio generale il rispetto di tutto ci\u00f2 che definisce la conformazione attuale del monumento senza considerare l'epoca di appartenenza. L'unit\u00e0 di stile non rientra nelle finalit\u00e0 del restauro portando ad una esplicita opposizione della Carta di Venezia nei confronti del pensiero di Viollet-le-Duc che assegnava all'operazione di restauro la responsabilit\u00e0 di portare l'edificio ad una ideale omogeneit\u00e0 stilistica. Per questa ragione il documento \u00e8 considerato il fondatore della moderna cultura del restauro poich\u00e9 costituisce la rottura definitiva con l'eredit\u00e0 ottocentesca allontanandosi dalle esigenze di tipo stilistico. Tuttavia se si rende necessario l'alleggerimento di una struttura, questo pu\u00f2 accadere solo se la rimozione riguarda elementi di poco interesse, le cosiddette \"masse amorfe\" del restauro di Giovannoni o che lo stato di conservazione sia sufficiente, in ogni caso costituir\u00e0 un evento eccezionale. I giudizi di valore possono cambiare nel tempo, e da una cultura all'altra quindi le priorit\u00e0 devono essere stabilite con la dovuta attenzione ai valori culturali insieme a considerazioni sociali, economiche e politiche. Data la pluralit\u00e0 delle qualit\u00e0 da tenere in considerazione, le decisioni devono essere prese da una squadra multidisciplinare al fine di garantire un giudizio equilibrato. Inoltre data la varia natura dei monumenti, ognuno con una propria traccia storica e identit\u00e0 specifica, le decisioni sul trattamento varieranno da caso a caso in modo che operazioni di restauro siano un processo critico che produce la legittimit\u00e0 del trattamento.\n12.Gli elementi destinati a sostituire le parti mancanti devono integrarsi armoniosamente nell'insieme, distinguendosi tuttavia dalle parti originali, affinch\u00e9 il restauro non falsifichi il monumento, e risultino rispettate, sia l'istanza estetica che quella storica.\nReintegrazione di parti mancanti: l'autenticit\u00e0 del monumento nel rispetto dei valori formali \u00e8 obbiettivo prioritario di qualsiasi modificazione dell'edificio. Il restauro deve mirare al \"ristabilimento della unit\u00e0 potenziale dell'opera d'arte, purch\u00e9 ci\u00f2 sia possibile senza commettere un falso artistico o un falso storico, e senza cancellare ogni traccia del passaggio dell'opera d'arte nel tempo\". Nuovi elementi possono essere aggiunti per reintegrare le varie lacune purch\u00e9 non vadano a spezzare l'armoniosa unit\u00e0 dell'edificio e si possano differenziare dalle parti originarie preesistenti. La reintegrazione moderna deve adeguarsi alle parti storiche valutando il peso visivo delle differenti integrazioni per non intaccare la forma e distogliere l'attenzione dalla patina originale. Tutto ci\u00f2 allontana ancora una volta il testo dall'ideale stilistico dell'architetto francese Viollet-le-Duc che incorre nella creazione di \u201cfalsi storici\u201d introducendo nuovi elementi come fossero originali. Secondo la visione critica di Cesare Brandi invece una ricostruzione non pu\u00f2 avere lo stesso significato di quella originale in quanto il materiale utilizzato nella creazione dell'opera, passa alla storia come risultato dell'azione umana. Utilizzando lo stesso tipo di materiale ma in tempi differenti, quello originale della creazione e quello moderno del restauro, il monumento assumer\u00e0 una diversa rilevanza storica diventando storicamente ed esteticamente un falso.\n13.Le aggiunte non possono essere tollerate se non rispettano tutte le parti interessanti dell'edificio, il suo ambiente tradizionale, l'equilibrio del suo complesso e i rapporti con l'ambiente circostante.\nAggiunte: lo scopo del restauro \u00e8 di conservare e non di rinnovare un monumento. Le varie aggiunte devono quindi rispettare l'unit\u00e0 di immagine dell'edificio come prescritto da Camillo Boito e in senso pi\u00f9 ampio non devono intaccare l'armonia con l'ambiente che lo circonda.\n14. Gli ambienti monumentali debbono essere l'oggetto di speciali cure, al fine di salvaguardare la loro integrit\u00e0 ed assicurare il loro risanamento, la loro utilizzazione e valorizzazione. I lavori di conservazione e di restauro che vi sono eseguiti devono ispirarsi ai principi enunciati negli articoli precedenti.\nNel ventaglio di novit\u00e0 offerto dalla Carta di Venezia trova spazio la considerazione dei siti storici e delle citt\u00e0 come terreni in cui si esprimono in modo pieno i valori della civilt\u00e0 e che necessitano quindi di essere tutelati secondo i principi enunciati in precedenza. Tuttavia il testo fa riferimento solamente agli ambienti monumentali mentre in pi\u00f9 occasioni l'ICOMOS ha sottolineato la necessit\u00e0 di estendere le norme di conservazione restauro anche a tutto il tessuto storico. Interessante \u00e8 stata l'osservazione di Giuseppe Fiengo rispetto alla tutela ambientale proposta dalla Carta di Venezia. Vi sarebbero due livelli di tutela: il primo si legge nell'articolo 6, \u00abquando vi sia un ambiente particolare, anche questo dovr\u00e0 essere conservato. Non sono ammesse costruzioni o abbattimenti che altereranno i rapporti dei volumi e dei colori.\u00bb, ovvero si esprime la volont\u00e0 di salvaguardia della totalit\u00e0 dei tessuti storici. Tuttavia il secondo livello, rappresentato dall'articolo 14, stabilisce la priorit\u00e0 di protezione degli \u201cambienti monumentali\u201d rispetto alla totalit\u00e0 e generalit\u00e0 dei tessuti storici e quindi del \u201cmonumento\u201d singolare rispetto ai \u201cbeni ambientali\u201d, in contrasto con la definizione esplicitata dall'articolo 1.\n15.I lavori di scavo sono da eseguire conformemente a norme scientifiche ed alla \"Raccomandazione che definisce i principi internazionali da applicare in materia di scavi archeologici\", adottata dall'UNESCO nel 1956. Saranno assicurate l'utilizzazione delle rovine e le misure necessarie alla conservazione ed alla stabile protezione delle opere architettoniche e degli oggetti rinvenuti. Verranno inoltre prese tutte le iniziative che possano facilitare la comprensione del monumento messo in luce, senza mai snaturare i significati. \u00c8 da escludersi \"a priori\" qualsiasi lavoro di ricostruzione, mentre \u00e8 da considerarsi accettabile solo l'anastilosi, cio\u00e8 la ricomposizione di parti esistenti ma smembrate. Gli elementi di integrazione dovranno sempre essere riconoscibili, e limitati a quel minimo che sar\u00e0 necessario a garantire la conservazione del monumento e ristabilire la continuit\u00e0 delle sue forme..\nAgli inizi dell'VIII secolo si fece strada l'idea di scavi sistematici per il recupero di oggetti antichi e pi\u00f9 tardi anche per l'individuazione di edifici. In questo modo l'articolo si riferisce all'attivit\u00e0 consolidata dell'archeologia volta al ritrovamento di monumenti e oggetti antichi, una pratica che deve realizzarsi osservando le norme scientifiche e i principi internazionali stabiliti dall'UNESCO nel 1956. Gli oggetti rilevati da scavi archeologici presentano carattere di unicit\u00e0 per cui verr\u00e0 garantita tanto la loro protezione come anche quella dei monumenti le cui sole modificazioni sono previste attraverso la tecnica dell'anastilosi. Come sostiene Giovannoni nel suo restauro di completamento, le integrazioni si distingueranno dagli elementi originali senza mai pretendere di ristabilire \u00abuno stato completo che pu\u00f2 non essere mai esistito in nessun momento\u00bb e non eccederanno in quantit\u00e0 per puntare diversamente alla qualit\u00e0, alla conservazione della forma secondo l'influenza della Gestalt-Psychologie. Inoltre si dichiara l'impegno per una maggior comprensione dell'edificio storico attraverso l'utilizzo ad esempio di modelli in scala, disegni, supporti audio-visivi e vari livelli di guide per chiarire il messaggio generale ai visitatori e fornire informazioni pi\u00f9 approfondite ai varo specialisti.\n16.I lavori di conservazione, di restauro e di scavo saranno sempre accompagnati da una rigorosa documentazione, con relazioni analitiche e critiche, illustrate da disegni e fotografie. Tutte le fasi di lavoro di liberazione, come gli elementi tecnici e formali identificati nel corso dei lavori, vi saranno inclusi. Tale documentazione sar\u00e0 depositata in pubblici archivi e verr\u00e0 messa a disposizione degli studiosi.\nUna questione fondamentale, gi\u00e0 messa in luce dal restauro moderno di Camillo Boito, \u00e8 la necessit\u00e0 di una sistematica documentazione dei vari processi ai quali un monumento \u00e8 sottoposto (conservazione, restauro, scavo). I documenti descriveranno tutte le fasi dei procedimenti mediante relazioni analitiche chiarite da disegni e fotografie cos\u00ec che tutte le possibili fasi di liberazione, consolidamento, completamento, come gli elementi tecnici e formali utilizzati nei lavori siano acquisiti in modo permanente e sicuro. Tali testimonianze verranno poi depositate in archivi pubblici e messi a disposizione degli studiosi. Tutte le fasi ovviamente saranno accompagnate da studi precisi sulla storia e la vita artistica del monumento come previsto dall'art. 9 e dalla visione del \u201crestauratore-storico\u201d dell'idea boitiana\nSuccesso e impatto della Carta.\nLa Carta di Venezia \u00e8 la Magna Carta della salvaguardia del patrimonio monumentale per il bene delle generazioni presenti e future. Rappresenta i dieci comandamenti della conservazione e del restauro dei monumenti che vanno tutelati e rispettati nel loro significato. Il documento ha espresso l'urgente necessit\u00e0 di trovare dei principi fondamentali comuni, allargando gli orizzonti nazionali per coprire la causa comune della tutela dei monumenti di tutte le civilizzazioni ed espandendo il concetto di conservazione dei monumenti che ora abbracciano anche gli edifici di tutti i giorni. Il testo ebbe un successo inaspettato tanto a livello nazionale che internazionale. Per la prima volta vi fu un consenso generale nell'approvazione un documento nuovo e per la prima volta gli specialisti del mondo intero poterono fare riferimento ad un testo comune facilitando un maggior dialogo fra tutte le nazioni. Il documento veneziano ha ispirato molti altri documenti dedicati ad aree specifiche come:\nquest'ultima in particolare venne redatta con l'intenzione di completare la Carta di Venezia nel particolare ambito dei beni culturali ambientali. Inoltre tutte le convenzioni e le raccomandazioni dell'UNESCO riguardanti il patrimonio monumentale fanno riferimento alla Carta di Venezia. La Carta di Venezia non \u00e8 solo un documento storico che va protetto e preservato, presenta un carattere vivo e dinamico che da pi\u00f9 di mezzo secolo guida i pensieri e le azioni dei membri dell'ICOMOS e dei professionisti della conservazione di monumenti e siti nel mondo. Secondo il simposio internazionale avvenuto in Svizzera nel 1990, la Carta di Venezia non \u00e8 di certo un testo dogmatico ma l'espressione di un atteggiamento culturale verso i valori intrinsechi del patrimonio monumentale. L'attualit\u00e0 del documento \u00e8 stata oggetto di discussione di vari incontri internazionali come nei tre giorni di meeting a Ditchley, o in occasione dell'Assemblea Generale a Mosca nel 1978 e a Roma nel 1981. La valutazione finale \u00e8 sempre stata a favore del documento veneziano che fin dalla sua realizzazione esprime le profonde speranze ed impegni dei padri fondatori. Il testo per il suo rigore e la sua chiarezza \u00e8 ancora universalmente accettato godendo di un'indiscutibile autorit\u00e0 e prestigio."}
{"id": "4203131", "revid": "125170209", "url": "https://it.wikipedia.org/wiki?curid=4203131", "title": "Monorotaia di Las Vegas", "text": "La Monorotaia di Las Vegas \u00e8 un sistema di trasporto pubblico che si trova nella famosa Strip della citt\u00e0 di Las Vegas, in Nevada.\nStoria.\nL'infrastruttura \u00e8 stata realizzata dalla Bombardier e ha aperto al pubblico, dopo numerosi ritardi, nel 2004.\nCaratteristiche.\nLa linea collega la zona dove si trovava l'Hotel Sahara con l'MGM Grand Las Vegas, percorrendo circa ; attualmente sono in costruzione 5 nuove stazioni che collegheranno anche l'aeroporto di Las Vegas. I passeggeri giornalieri sono mediamente circa ."}
{"id": "4203133", "revid": "1305772", "url": "https://it.wikipedia.org/wiki?curid=4203133", "title": "Jack Butler (disambigua)", "text": ""}
{"id": "4203134", "revid": "1305772", "url": "https://it.wikipedia.org/wiki?curid=4203134", "title": "Jack Crawford (disambigua)", "text": ""}
{"id": "4203135", "revid": "2060716", "url": "https://it.wikipedia.org/wiki?curid=4203135", "title": "Jack Lambert", "text": ""}
{"id": "4203136", "revid": "287204", "url": "https://it.wikipedia.org/wiki?curid=4203136", "title": "Jack Lambert (attore)", "text": ""}
{"id": "4203137", "revid": "767487", "url": "https://it.wikipedia.org/wiki?curid=4203137", "title": "Olav H\u00e5kon Blengsli", "text": "Carriera.\nClub.\nBlengsli vest\u00ec la maglia dello Steinkjer.\nNazionale.\nConta 2 presenze per la . Esord\u00ec il 21 giugno 1962, nella sconfitta per 0-2 contro la ."}
{"id": "4203138", "revid": "834", "url": "https://it.wikipedia.org/wiki?curid=4203138", "title": "Blackbeard, the Pirate", "text": ""}
{"id": "4203141", "revid": "2091899", "url": "https://it.wikipedia.org/wiki?curid=4203141", "title": "Episodi di The Big Bang Theory (sesta stagione)", "text": "La sesta stagione della sitcom The Big Bang Theory \u00e8 stata trasmessa dal canale statunitense CBS dal 27 settembre 2012 al 16 maggio 2013, ottenendo un'audience media complessiva di 18.680.000 telespettatori per episodio, risultando cos\u00ec una delle serie TV pi\u00f9 seguite della stagione televisiva statunitense.\nDal quarto episodio di questa stagione, Kevin Sussman, quando \u00e8 presente, viene accreditato come parte del cast principale e non nei titoli di coda.\nIn Italia la stagione \u00e8 stata trasmessa in prima visione da Joi, canale a pagamento della piattaforma Mediaset Premium, dal 9 aprile al 17 settembre 2013; in chiaro \u00e8 stata successivamente trasmessa da Italia 1 dal 10 al 25 febbraio 2014.\nLa variabile dell'appuntamento.\nTrama.\nSheldon e Leonard hanno entrambi un appuntamento con le loro fidanzate, ma Sheldon invita Raj al suo. L'indiano viene poi cacciato da Amy e se ne va da Leonard e Penny, solo per essere allontanato anche da loro quando dice a Penny di riconoscere i suoi sentimenti per Leonard. Nel frattempo, Howard, ancora nello spazio, entra in discussione con la moglie e la madre su dove andr\u00e0 a vivere una volta tornato sulla Terra.\nLa fluttuazione della coppia.\nTrama.\nPenny cerca di capire i suoi sentimenti per Leonard con l'aiuto di Bernadette e Amy, ma ipotizza di poter lasciare Leonard. Sheldon cerca di far desistere Penny nella sua decisione perch\u00e9 non vuole che il suo amico venga ferito. Intanto Stuart viene fatto entrare nel gruppo da Raj come il nuovo-Howard per colmare il vuoto lasciato da Wolowitz, e viene accettato nel gruppo sociale anche da Sheldon. Nel frattempo, Howard viene maltrattato dai suoi colleghi astronauti.\nL'osservazione del bosone di Higgs.\nTrama.\nSheldon \u00e8 convinto di aver gi\u00e0 scritto anni fa l'argomento che gli potrebbe far vincere il Nobel e, per farsi aiutare nel ricercare tra tutti gli scritti fatti da bambino, prende una dottoranda di fisica molto carina, Alex Jensen. Amy, gelosa, teme che lei possa provarci con Sheldon e, accompagnata da Penny, va nella mensa dell'universit\u00e0. L\u00ec per\u00f2 vedono Alex e Leonard parlare e ridere insieme; Amy \u00e8 ora tranquilla, ma \u00e8 Penny ad essere gelosa. Nel frattempo, Howard comunica a Bernadette che dovr\u00e0 rimanere nello spazio una decina di giorni in pi\u00f9 e questo lo rende ansioso e paranoico.\nLa minimizzazione del rientro.\nTrama.\nHoward ritorna sulla Terra, ma l'accoglienza riservatagli \u00e8 molto al di sotto delle sue aspettative: Bernadette \u00e8 ammalata e la prima notte che dovrebbero trascorrere insieme dopo il matrimonio \u00e8 disastrosa; sua madre \u00e8 in compagnia di un altro uomo; Raj lo ha praticamente rimpiazzato con Stuart; gli altri del gruppo sono impegnati in una lotta maschi contro femmine in vari giochi, da tavolo e non, che vede Penny ed Amy prevalere contro Leonard e Sheldon. Per concludere, in una tavola calda gli viene offerta una fetta di cheesecake da una barista che lo ha riconosciuto come astronauta, ma lui inizia a starnutire, sintomo dell'influenza passatagli da Bernadette.\nL'eccitazione olografica.\nTrama.\nStuart vuole fare una festa di Halloween nel suo negozio e Raj si offre di aiutarlo con l'organizzazione e con i suoi soldi. Sheldon ed Amy cercano di trovare un compromesso e decidere un vestito di coppia per la festa in maschera di Halloween che piaccia ad entrambi. Penny va a trovare al lavoro Leonard per vedere quello che fa e ne rimane affascinata a tal punto che iniziano a copulare in laboratorio ogni volta che lei ci torna. Howard parla sempre del fatto che \u00e8 andato nello spazio e ne fa riferimento di continuo, qualsiasi cosa dicano gli altri, che iniziano a non sopportarlo pi\u00f9; Bernadette glielo fa notare e lui ci rimane molto male. Una mano per far capire ad Howard il suo comportamento viene da Buzz Aldrin, astronauta molti anni prima di lui.\nL'obliterazione estrattiva.\nTrama.\nSheldon gioca con Stephen Hawking ad un gioco on-line chiamato \"Parole tra Amici\" (\"Words with Friends\") e l'essere considerato suo amico lo manda in estasi. Quando per\u00f2 Hawking sta perdendo smette di giocare ed Howard gli spiega che lui \u00e8 molto permaloso e allora Sheldon non sa se lasciarlo vincere per conservarne l'amicizia o no. Penny inizia a frequentare un corso di storia al college di Pasadena senza farlo sapere a Leonard per paura che lui possa farne una cosa pi\u00f9 grande di quello che \u00e8. Quando finalmente gli dice cosa sta facendo, lui vuole aiutarla per forza e, nonostante Penny si rifiuti categoricamente, lui tradisce la sua fiducia aiutandola lo stesso e facendola arrabbiare. Sheldon decide di perdere apposta con Hawking, e in seguito questo gli telefona per sbeffeggiarlo in maniera infantile. Penny mostra orgogliosa a Leonard il buon voto ottenuto nel compito di storia, senza rivelargli per\u00f2 che si \u00e8 fatta aiutare da Amy e Bernadette.\nLa configurazione abitativa.\nTrama.\nSheldon vuole dedicare una puntata del suo podcast \"Divertiamoci con le bandiere\" ai vessilli di \"Star Trek\" e per questo invita Wil Wheaton, che per\u00f2 litiga con Amy, che fa da regista, perch\u00e9 lo critica su come recita. Sheldon non prende le parti di Amy e non capisce cosa ha fatto, fin quando Leonard non glielo fa notare. Quando prova a chiederle scusa, lei non le accetta e Sheldon, sconsolato, va alla Cheesecake Factory da Penny che gli spiega che il problema \u00e8 che non ha difeso la sua donna, come avrebbe fatto un uomo, in particolare texano come lui. Mentre parlano Sheldon beve vari Long Island Iced Tea credendoli semplici t\u00e8 e, ubriaco, se ne va da Wil Wheaton (che abita al civico 1701, numero della nave stellare Enterprise) a pretendere le scuse per come ha trattato Amy. Nel frattempo Bernadette, stanca di continuare a rimanere troppo spesso a casa della madre di Howard, costringe il marito a traslocare nel suo appartamento per poter vivere finalmente insieme.\nLa peculiarit\u00e0 del numero 43.\nTrama.\nLeonard \u00e8 geloso di Cole, il nuovo compagno di studi di Penny, ma la ragazza lo rassicura dicendogli che sono solo amici e, mentre lo fa, gli dice per la prima volta che lo ama. Intanto Raj e Howard cercano di scoprire dove sparisce tutti i giorni Sheldon dalle 14.45 alle 15:05, perci\u00f2 lo seguono fino ad un vecchio ripostiglio dell'universit\u00e0 dove trovano scritto su una lavagna il numero 43. Non riuscendo a capire cosa significhi, i due mettono una telecamera nel ripostiglio e vedono Sheldon che fa dei test con un generatore di wormhole che ha creato, il quale gli permette di creare portali per universi paralleli. 43 sono i test che ha fatto e gli universi paralleli che ha controllato alla ricerca di vita; nell'esperimento numero 44, che i due vedono in diretta, trova qualcosa e precisamente un alieno che lo attacca. Raj e Howard vengono spaventati a morte da quanto vedono, fino a che Sheldon rivela loro che ha manomesso il collegamento video facendo vedere una cosa falsa, aggiungendo che si chiude nel ripostiglio perch\u00e9 ha bisogno di 20 minuti al giorno per spegnere la mente e ricaricarsi e che non riveler\u00e0 mai loro cosa fa l\u00ec e cosa significhi 43. Agli spettatori per\u00f2 il mistero viene svelato alla fine dell'episodio: Sheldon si reca in quel ripostiglio a palleggiare con una semplice pallina rimbalzante, e 43 non \u00e8 altro che il suo record.\nL'escalation del posto auto.\nTrama.\nHoward compra una nuova macchina e l'universit\u00e0 gli assegna il posto auto 294, che era quello di Sheldon a cui \u00e8 stato tolto perch\u00e9 lui non ha un'automobile e quindi non lo usa. Iniziano quindi discussioni e poi dispetti vari tra i due per la propriet\u00e0 del posto. Queste discussioni fanno s\u00ec che anche Amy e Bernadette inizino a discutere, litigare e farsi dispetti a vicenda prendendo ognuna le parti del proprio fidanzato.\nIl dislocamento delle interiora del pesce.\nTrama.\nHoward viene invitato ad una cena con i suoceri da sua moglie Bernadette. Subito si manifesta il reciproco imbarazzo di Howard e del suocero, che infatti si dimostrano restii nell'iniziare una conversazione, nonostante i tentativi di Howard. Durante la cena Bernadette suggerisce ai due di andare a pescare insieme per far s\u00ec che si conoscano meglio. Costretti ad accettare loro malgrado, sar\u00e0 proprio la non volont\u00e0 di partecipare a questa \"gita\" ad unire i due per la prima volta. Nel frattempo Sheldon fa visita ad Amy la quale \u00e8 ammalata e lo spinge a prendersi cura di lei. Nonostante la ragazza sia guarita dopo due giorni, finge di star male per ricevere le tanto desiderate premure da parte del fidanzato.\nLa simulazione di Babbo Natale.\nTrama.\nLeonard organizza una serata \"Dungeons &amp; Dragons\" a tema natalizio a cui partecipano tutti i ragazzi del gruppo. Penny, Bernadette ed Amy, arrabbiate per essere state lasciate sole, escono per una serata \"solo ragazze\" a cui si unisce Raj, visto che il suo personaggio muore subito. Mentre, durante il gioco, Sheldon mostra di sapere tutto quello che esiste sul Natale, Penny, Bernadette ed Amy tentano di trovare una ragazza per Raj, con scarso successo.\nL'equivalenza dell'insalata di uova.\nTrama.\nNonostante conosca la sua relazione con Penny, Alex si dichiara apertamente a Leonard chiedendogli di uscire, e la cosa rende molto felice quest'ultimo. Quando Leonard confida la cosa agli amici Sheldon si arrabbia perch\u00e9 teme che ci\u00f2 faccia peggiorare il lavoro di Alex, cos\u00ec chiede consiglio a Penny, Amy e Bernadette, facendo arrabbiare Penny con Leonard. Cercando di risolvere la questione da solo, Sheldon si comporta in modo cos\u00ec inappropriato che Alex sporge reclamo all'Ufficio Risorse Umane. Sheldon involontariamente rivela alla Responsabile qualche trascorso degli altri del gruppo.\nLa spedizione di Bakersfield.\nTrama.\nLeonard, Sheldon, Howard e Raj vanno al Comic-Con di Bakersfield. Durante il viaggio passano per Vasquez Rocks, luogo usato come scenario per diversi episodi di \"Star Trek\". Essendo i loro costumi ripresi dal telefilm (Leonard \u00e8 Picard, Sheldon \u00e8 Data, Howard \u00e8 un Borg e Raj \u00e8 Worf), decidono di fermarsi per fare alcune foto, fino a che dei ladri non rubano la loro automobile. Nel frattempo, Penny, Amy e Bernadette, non riuscendo a capire come mai dei ragazzi tanto intelligenti amino cos\u00ec tanto i fumetti, vanno da Stuart e ne comprano alcuni albi. Incredibilmente, iniziano a discutere come spesso fanno i ragazzi sul perch\u00e9 di alcune vicende relative al fumetto che hanno comprato. Quando finalmente i quattro tornano a casa, le sentono discutere animatamente da fuori dall'uscio e, immedesimandosi nei personaggi dei propri costumi, concludono di essere finiti in un mondo parallelo dove i fumetti da nerd piacciono anche alle loro donne. Presi dall'entusiasmo di poter agire come un'autentica squadra da spedizione dell'Enterprise, Leonard, Sheldon, Howard e Raj si precipitano nell'appartamento per investigare.\nL'inversione Cooper-Kripke.\nTrama.\nL'universit\u00e0 costringe Sheldon a lavorare con Kripke, con suo enorme disappunto nel condividere con una persona che considera inferiore i suoi studi; ma quando scopre che in realt\u00e0 lui \u00e8 molto pi\u00f9 indietro del suo compagno di lavoro, diventa tristissimo e sconvolto. Parlando con Kripke per\u00f2, lui gli dice che la colpa \u00e8 del fatto che ha una ragazza con cui va sempre a letto e per questo \u00e8 distratto dal lavoro e Sheldon asseconda questa ipotesi inventandosi anche vari rapporti sessuali con Amy piuttosto che ammettere la verit\u00e0. Nel frattempo Howard e Raj comprano una costosissima stampante 3D per creare delle action figure con le loro sembianze e quando Bernadette scopre come lui spenda i loro soldi, che in larga parte \u00e8 lei a guadagnare, va su tutte le furie.\nLa segmentazione dello spoiler.\nTrama.\nDopo lo spoiler da parte di Sheldon sulla fine del libro \"Harry Potter e il principe mezzosangue\", Leonard decide di andare a vivere da Penny, che non ne \u00e8 molto entusiasta, ma non dice nulla per non ferirlo. Contemporaneamente, anche Sheldon si trova nella stessa situazione quando Amy si offre come sua nuova coinquilina e lui non riesce ad addurre motivazioni valide per rifiutarsi. Cercando inutilmente di risolvere la situazione, Penny e Sheldon sono costretti ad ammettere cosa pensano realmente. Penny per\u00f2 ribalta la situazione facendo passare per colpevoli i ragazzi, salvo per\u00f2 sentire l'autocandidatura di Amy a vivere con lei. Nel frattempo Bernadette, grazie ad un bonus ricevuto al lavoro, va a Las Vegas per il weekend con Howard che, preoccupato per la madre, chiede a Raj di farle compagnia per una serata. La signora Wolowitz per\u00f2, usando i sensi di colpa e nascondendo i suoi vestiti, trattiene il ragazzo in casa sua.\nLa tangibile prova d'affetto.\nTrama.\n\u00c8 San Valentino e tutte le coppie si preparano. Leonard vuole passarlo in maniera molto romantica con Penny, ma tutto viene rovinato dalla visione, al ristorante dove sono a cena, del suo ex-ragazzo che chiede alla sua ex-amica (motivo della fine della loro relazione) di sposarlo. Bernadette \u00e8 sempre nervosa perch\u00e9 lavora molto e Howard non la aiuta per niente in casa ma gioca di continuo con la Xbox e quindi lei \u00e8 molto arrabbiata con lui. Amy vuole passare la ricorrenza come tutte le altre coppie e Sheldon si fa aiutare da Alex per il regalo perfetto. Raj \u00e8 da solo e propone a Stuart, anche lui da solo, di organizzare una serata alla fumetteria in cui tutti quelli nelle loro stesse condizioni possano non sentirsi soli. Alla festa Raj incontra una ragazza.\nL'isolamento del mostro.\nTrama.\nRaj viene deluso dal suo appuntamento con la ragazza conosciuta in fumetteria alla festa di san Valentino e decide di non voler pi\u00f9 uscire di casa. Howard, Leonard e Bernadette tentano invano di aiutarlo e fargli cambiare idea. Sheldon viene costretto da Amy ad andare a vedere uno spettacolo teatrale di Penny per riconoscenza di un aiuto di recitazione datogli da quest'ultima.\nL'implementazione dell'obbligo contrattuale.\nTrama.\nLeonard, Howard e Sheldon, obbligati dal contratto con l'universit\u00e0 a far parte di un comitato, decidono di cercare di aumentare la presenza femminile nel mondo delle scienze e per farlo cercano di rendere la materia interessante ad una classe delle medie. Nel frattempo le ragazze saltano il lavoro per passare una giornata a Disneyland. Raj invece ha il primo appuntamento con Lucy, la ragazza conosciuta in fumetteria con problemi di fobia sociale, e per questo decide di incontrarla in biblioteca, comunicando solo tramite SMS.\nLa riconfigurazione del ripostiglio.\nTrama.\nTutti i ragazzi sono a cena da Bernadette ed Howard e i padroni di casa fanno vedere a Sheldon un armadio completamente in disordine che lui inizia subito a mettere a posto ed a riorganizzare tutto mentre gli altri cenano. Facendo questo, trova e legge una lettera del padre di Howard che lui non aveva mai letto. Sconvolto, Howard la brucia cos\u00ec che non sappia mai cosa c'\u00e8 scritto, ma le ragazze fanno in modo che Sheldon riveli loro il contenuto che poi rivela anche a Leonard e Raj. Quando Howard lo viene a sapere, va su tutte le furie con la moglie e gli altri. Per risolvere la situazione, i sei raccontano ad Howard ognuno un contenuto della lettera diverso, di cui solo uno \u00e8 quello autentico.\nLa turbolenza del ruolo.\nTrama.\nAll'universit\u00e0 si libera un posto di ruolo e Raj, Leonard e Sheldon, insieme a Kripke che per primo li ha informati, vogliono ricoprire il posto. Per farlo per\u00f2, devono essere scelti dai membri di una commissione e allora cominciando a fare i carini, ognuno a suo modo, con una dei componenti della commissione: Janine Davis, responsabile delle risorse umane. Alla fine, nonostante i goffi tentativi, la donna propone i nomi dei tre per il posto in quanto meritevoli.\nL'alternativa della chiusura.\nTrama.\nSheldon scopre che hanno cancellato la serie \"Alphas\" e non riesce a farsene una ragione perch\u00e9 vuole sapere come va a finire. Amy capisce il suo problema patologico di avere sempre una conclusione delle cose e cerca di aiutarlo a non esserne pi\u00f9 ossessionato, ma inutilmente. Nel frattempo Leonard cerca di far appassionare Penny a \"Buffy l'ammazzavampiri\". Intanto Raj scopre il blog di Lucy dove \u00e8 descritto come un uomo dai comportamenti femminili e cerca di apparire pi\u00f9 virile ai suoi occhi.\nLa rinascita del protone.\nTrama.\nSheldon riesce a trovare online il modo di contattare il proprio idolo d'infanzia, il professor Proton, conduttore di una trasmissione di esperimenti scientifici per bambini ormai cancellata. Dopo averlo contattato gli chiede di organizzare uno spettacolo privato per lui e Leonard. Nel frattempo, Raj deve rimanere al lavoro per il fine settimana e affida la sua cagnolina ad Howard e Bernadette, che per\u00f2 la smarriscono.\nIl potenziale dell'incantesimo d'amore.\nTrama.\nI quattro ragazzi si preparano ad una sessione di \"Dungeons &amp; Dragons\" in cui Howard si sostituisce a Leonard come master: questo cambiamento all'inizio turba Sheldon, ma le sue imitazioni di personaggi famosi lo fanno ricredere ed apprezzarlo molto di pi\u00f9 del coinquilino. Quando per\u00f2 Lucy si libera e pu\u00f2 uscire con Raj, lui se ne va da lei lasciando gli altri. Nel frattempo Penny, Amy e Bernadette si organizzano per trascorrere il weekend a Las Vegas, ma a causa di Amy non possono pi\u00f9 prendere l'aereo e tornano a casa e i ragazzi fanno giocare le ragazze con loro, che si divertono a lanciare i dadi come se fossero in un casin\u00f2. Quando per\u00f2 il gruppo scherza facendo interagire i personaggi di Sheldon ed Amy come se fossero una coppia, lei si offende e se ne va. Questa cosa per\u00f2 permetter\u00e0 ai due di aumentare la loro intimit\u00e0. Intanto il tentativo di Raj di far affrontare a Lucy situazioni in cui lei \u00e8 in imbarazzo la fa fuggire dal bagno, come durante il loro primo appuntamento, ma dopo che il ragazzo le ha parlato e rivelato i suoi sentimenti, si scambiano il loro primo bacio.\nLa reattivit\u00e0 del bon voyage.\nTrama.\nHoward fa il nome di Leonard per sostituire un fisico sperimentale nella spedizione della durata di quattro mesi del team di Stephen Hawking nel mare del Nord per degli studi sui buchi neri e viene scelto. Sheldon tenta invano di convincere il coinquilino a non partire, sia perch\u00e9 tale partenza sconvolgerebbe la quotidianit\u00e0 tipica, sia per invidia. Nel frattempo Raj vuole presentare Lucy ai suoi amici, sottoponendola involontariamente a una forte pressione che lei non pu\u00f2 reggere. Alla fine Lucy non si presenta all'incontro e scrive un sms a Raj nel quale gli dice di non volerlo pi\u00f9 vedere. La mattina dopo, Penny, di ritorno dall'aeroporto, dopo aver salutato Leonard in partenza, va a casa di Raj preoccupata per il momento di profonda tristezza che egli sta attraversando. Mentre si sfoga con Penny, si rende improvvisamente conto che non beve dalla sera precedente, ma riesce lo stesso a parlarle, quindi il trauma emotivo sub\u00ecto sembra avere risolto il suo caratteristico blocco mentale. Nella scena finale si vede Raj che espone i suoi problemi sentimentali alle tre ragazze del gruppo, risultando per\u00f2 paradossalmente logorroico."}
{"id": "4203143", "revid": "122200804", "url": "https://it.wikipedia.org/wiki?curid=4203143", "title": "Einar Bruno Larsen", "text": "Hockey.\nCome hockeista su ghiaccio prese parte tra l'altro alle Olimpiadi invernali del 1964.\nCalcio.\nClub.\nLarsen vest\u00ec la maglia del V\u00e5lerengen. Deteneva, con 99 reti, il record di miglior marcatore in partite ufficiali della storia del club. Con questa maglia, vinse il campionato 1965.\nNazionale.\nContava 3 presenze e una rete per la . Esord\u00ec il 21 agosto 1959, nella vittoria per 2-1 sull'. Il 1\u00ba luglio 1964, arriv\u00f2 la prima marcatura: fu infatti autore di una rete nella vittoria per 3-2 sulla ."}
{"id": "4203144", "revid": "834", "url": "https://it.wikipedia.org/wiki?curid=4203144", "title": "The Dark Avenger", "text": ""}
{"id": "4203146", "revid": "834", "url": "https://it.wikipedia.org/wiki?curid=4203146", "title": "The Unsuspected", "text": ""}
{"id": "4203147", "revid": "599013", "url": "https://it.wikipedia.org/wiki?curid=4203147", "title": "Jack Kramer (calciatore)", "text": "Carriera.\nClub.\nKramer vest\u00ec la maglia del V\u00e5lerengen.\nNazionale.\nConta 7 presenze per la . Esord\u00ec il 6 novembre 1960, nella sconfitta per 3-1 contro l'."}
{"id": "4203148", "revid": "599013", "url": "https://it.wikipedia.org/wiki?curid=4203148", "title": "Dieter Engelhardt", "text": ""}
{"id": "4203151", "revid": "599013", "url": "https://it.wikipedia.org/wiki?curid=4203151", "title": "John Krogh", "text": "Carriera.\nClub.\nKrogh vest\u00ec le maglie di Freidig e Rosenborg.\nNazionale.\nConta 11 presenze e 4 reti per la . Esord\u00ec il 21 giugno 1962, nella sconfitta per 0-2 contro la . Il 3 luglio successivo, arriv\u00f2 la prima rete: contribu\u00ec infatti al successo contro per 5-0."}
{"id": "4203154", "revid": "767487", "url": "https://it.wikipedia.org/wiki?curid=4203154", "title": "Jordi Roura", "text": "Carriera.\nDal 2012 al 2014 \u00e8 stato l'assistente di Tito Vilanova sulla panchina del Barcellona.\nEsordisce sulla panchina blaugrana il 22 dicembre 2012 vincendo per 3-1 in occasione della partita Barcellona-Valladolid."}
{"id": "4203155", "revid": "599013", "url": "https://it.wikipedia.org/wiki?curid=4203155", "title": "Klaus Decker", "text": ""}
{"id": "4203157", "revid": "47767", "url": "https://it.wikipedia.org/wiki?curid=4203157", "title": "Custode della selva", "text": ""}
{"id": "4203161", "revid": "767487", "url": "https://it.wikipedia.org/wiki?curid=4203161", "title": "Steffen B\u00fcttner", "text": ""}
{"id": "4203163", "revid": "52655014", "url": "https://it.wikipedia.org/wiki?curid=4203163", "title": "San Teofilo di Cesarea di Palestina", "text": ""}
{"id": "4203164", "revid": "767487", "url": "https://it.wikipedia.org/wiki?curid=4203164", "title": "Gler\u00e1", "text": "Il fiume Gler\u00e1 (traducibile in \"Fiume di vetro\") nasce nella regione nord dell'Islanda chiamata Nor\u00f0urland eystra, dalle pendici delle montagne Tr\u00f6llaskagi, e attraversa la citt\u00e0 di Akureyri, nella provincia di Eyjafjar\u00f0ars\u00fdsla, per poi sfociare nel fiordo Eyjafj\u00f6r\u00f0ur, nel Mar di Groenlandia, nell'estremo nord dell'isola.\nIl fiume ebbe un ruolo fondamentale nel periodo della rivoluzione industriale, per lo sviluppo della citt\u00e0, per via della costruzione di una imponente diga e relativa centrale idroelettrica per la produzione di energia necessaria alle industrie della zona; dell'impianto del ventesimo secolo ora rimane solo pi\u00f9 la diga, mentre fu edificata una nuova centrale, della potenza di 290 kW inaugurata il 27 agosto 2005, giorno dell'anniversario dei cento anni dal primo impianto idroelettrico in Islanda.\nCuriosit\u00e0.\nIl corso del fiume nei secoli passati serviva come linea di confine tra il villaggio di \"Gler\u00e1\" (la zona pi\u00f9 popolare) dal vecchio impianto della citt\u00e0 di \"Akureyri\"(la zona pi\u00f9 ricca): le due realit\u00e0 furono unificate sotto un unico municipio all'inizio del ventesimo secolo; attualmente la riva sinistra del fiume dove aveva sede il vecchio villaggio, ora diventato il quartiere \"Gler\u00e1rhverfi\", ospita 7000 dei 17.000 abitanti della citt\u00e0."}
{"id": "4203166", "revid": "767487", "url": "https://it.wikipedia.org/wiki?curid=4203166", "title": "Martin Busse", "text": ""}
{"id": "4203173", "revid": "599013", "url": "https://it.wikipedia.org/wiki?curid=4203173", "title": "Gerd Backhaus", "text": ""}
{"id": "4203174", "revid": "110157", "url": "https://it.wikipedia.org/wiki?curid=4203174", "title": "Desn\u00e1 (Pardubice)", "text": "Desn\u00e1 \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203180", "revid": "111486213", "url": "https://it.wikipedia.org/wiki?curid=4203180", "title": "Sportsklubben Rapid", "text": "Lo Sportsklubben Rapid era una societ\u00e0 calcistica norvegese con sede nella citt\u00e0 di Moss.\nStoria.\nIl club fu fondato nel 1925. Milit\u00f2 nella massima divisione norvegese dal 1955-1956 al 1956-1957 e poi dal 1959-1960 al 1960-1961. Nel 2010, inizi\u00f2 un progetto di fusione con la squadra femminile dell'Athene Moss. L'11 febbraio 2011, la fusione si concretizz\u00f2 e diede vita al Rapid Athene, formazione maschile militante nella 6. divisjon."}
{"id": "4203182", "revid": "212348", "url": "https://it.wikipedia.org/wiki?curid=4203182", "title": "Leinier Dominguez Perez", "text": ""}
{"id": "4203184", "revid": "1543377", "url": "https://it.wikipedia.org/wiki?curid=4203184", "title": "FIDE Grand Prix 2012-2013", "text": "Il FIDE Grand Prix 2012-2013 \u00e8 stato un ciclo di sei tornei scacchistici organizzati dalla FIDE, validi come qualificazione al campionato del mondo 2014. \u00c8 stato vinto da Veselin Topalov.\nVi hanno partecipato 18 giocatori, ognuno dei quali avrebbe dovuto competere in quattro dei sei tornei; la classifica finale \u00e8 stabilita attraverso un sistema di punteggio basato sui piazzamenti ottenuti nei vari tornei. I primi due classificati del Grand Prix hanno guadagnato (Topalov e \u015e\u0259hriyar M\u0259mm\u0259dyarov) la qualificazione al Torneo dei Candidati che stabilir\u00e0 lo sfidante del campione del mondo.\nFormato e regolamento.\n18 giocatori partecipano al Grand Prix; ogni torneo si svolge con la formula del girone all'italiana con 12 giocatori, in modo che ogni scacchista partecipi a quattro tornei.\nLa classifica del Grand Prix \u00e8 determinata da punti basati su piazzamenti nei singoli tornei: 170 al vincitore, 140 al secondo classificato, 110 al terzo, 90 al quarto e in seguito scalando di 10 punti per ogni posizione; in caso di parit\u00e0, i punti corrispondenti al piazzamento vengono divisi, senza considerare alcun sistema di spareggio. Al fine della classifica complessiva, vengono contati solamente i tre migliori risultati di ogni giocatori.\nIn caso di parit\u00e0 nella classifica totale, gli spareggi applicati sono, nell'ordine:\nI sei tornei si svolgeranno in sei localit\u00e0 differenti:\nCome il Grand Prix 2008-2010, anche in questa edizione vi sono stati diversi spostamenti di sede: il terzo torneo era infatti originariamente previsto a Lisbona, mentre il quarto a Madrid e il quinto a Berlino.\nIl tempo di riflessione \u00e8 di 120 minuti per le prime 40 mosse, 60 minuti per le successive 20 e 15 minuti per finire, con un incremento di 30 secondi a mossa a partire dalla sessantunesima. \u00c8 vietato ai giocatori sia parlare tra di loro durante una partita, sia offrire patta all'avversario; quest'ultima pu\u00f2 essere dichiarata solo dall'arbitro, su richiesta di uno dei giocatori, in caso di tripla ripetizione della posizione, applicabilit\u00e0 della regola delle cinquanta mosse oppure posizione teoricamente patta (materiale insufficiente o stallo).\nQualificati.\nIl campione del mondo Viswanathan Anand e i primi tre giocatori nella lista Elo (Magnus Carlsen, Lewon Aronyan e Vladimir Kramnik) hanno rifiutato la partecipazione. Q\u0259dir H\u00fcseynov era originariamente previsto tra i partecipanti ma, per motivi di salute, \u00e8 stato costretto a saltare il torneo di Tashkent, dove \u00e8 stato sostituito da Gata Kamskij; con il torneo di Zugo, la sostituzione \u00e8 diventata definitiva.\nPer il torneo di Londra, P\u00ebtr Svidler \u00e8 stato sostituito da Michael Adams, mentre Teymur R\u0259c\u0259bov \u00e8 stato sostituito da \u00c9tienne Bacrot nel torneo di Salonicco e da Wang Yue nel torneo di Pechino. Nel torneo di Parigi, Svidler, Karjakin e Radjabov saranno sostituiti da Laurent Fressinet, \u00c9tienne Bacrot e Evgenij Toma\u0161evskij.\nRisultati.\nTra parentesi \u00e8 indicato il risultato peggiore, che non conta ai fini della classifica finale; il punteggio riportato in grassetto indica la vittoria nel torneo corrispondente.\nLondra.\nIl torneo di Londra \u00e8 stato disputato dal 20 settembre al 3 ottobre 2012. \u00c8 stato di categoria XX (media Elo 2739).\nTashkent.\nIl torneo di Tashkent \u00e8 stato disputato dal 22 novembre al 4 dicembre 2012. \u00c8 stato di categoria XX (media Elo 2747).\nZugo.\nIl torneo di Zugo \u00e8 stato disputato dal 17 al 30 aprile 2013. \u00c8 stato di categoria XXI (media Elo 2756).\nSalonicco.\nIl torneo di Salonicco \u00e8 stato disputato dal 22 maggio al 3 giugno 2013. \u00c8 stato di categoria XXI (media Elo 2753).\nPechino.\nIl torneo di Pechino \u00e8 stato disputato dal 4 al 17 luglio 2013. \u00c8 stato di categoria XXI (media Elo 2751).\nParigi.\nIl torneo di Parigi \u00e8 stato disputato dal 22 settembre al 4 ottobre 2013. \u00c8 stato di categoria XX (media Elo 2746)."}
{"id": "4203185", "revid": "110157", "url": "https://it.wikipedia.org/wiki?curid=4203185", "title": "D\u011bt\u0159ichov (Pardubice)", "text": "D\u011bt\u0159ichov \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203187", "revid": "599013", "url": "https://it.wikipedia.org/wiki?curid=4203187", "title": "Kurt Zapf", "text": ""}
{"id": "4203188", "revid": "399137", "url": "https://it.wikipedia.org/wiki?curid=4203188", "title": "Universit\u00e0 viadrina", "text": ""}
{"id": "4203191", "revid": "331409", "url": "https://it.wikipedia.org/wiki?curid=4203191", "title": "D\u011bt\u0159ichov u Moravsk\u00e9 T\u0159ebov\u00e9", "text": "D\u011bt\u0159ichov u Moravsk\u00e9 T\u0159ebov\u00e9 \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203192", "revid": "287204", "url": "https://it.wikipedia.org/wiki?curid=4203192", "title": "Detrichov u Moravske Trebove", "text": ""}
{"id": "4203193", "revid": "107173722", "url": "https://it.wikipedia.org/wiki?curid=4203193", "title": "Idrettslaget Varegg", "text": "L'Idrettslaget Varegg \u00e8 una societ\u00e0 calcistica norvegese con sede nella citt\u00e0 di Bergen. Milita nella 3. divisjon, quarto livello del campionato norvegese.\nStoria.\nIl Varegg fu fondato nel 1947 e gioc\u00f2 nella massima divisione norvegese dal 1952-1953 al 1953-1954 e poi nel 1955-1956. Successivamente, milit\u00f2 soltanto nelle divisioni inferiori. L'unico calciatore a giocare per la Nazionale norvegese mentre si trovava in forza al Varegg fu Per Frantzen."}
{"id": "4203194", "revid": "767487", "url": "https://it.wikipedia.org/wiki?curid=4203194", "title": "Dlouh\u00e1 Lou\u010dka (Pardubice)", "text": "Dlouh\u00e1 Lou\u010dka \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203196", "revid": "287204", "url": "https://it.wikipedia.org/wiki?curid=4203196", "title": "Dolni Ujezd", "text": ""}
{"id": "4203200", "revid": "110157", "url": "https://it.wikipedia.org/wiki?curid=4203200", "title": "Doln\u00ed \u00dajezd (Pardubice)", "text": "Doln\u00ed \u00dajezd \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203204", "revid": "686936", "url": "https://it.wikipedia.org/wiki?curid=4203204", "title": "Akwasi Owusu-Ansah", "text": "Carriera professionistica.\nDallas Cowboys.\nOwusu-Ansah fu scelto nel corso del quarto giro del Draft 2010 dai Dallas Cowboys. Il 19 luglio firm\u00f2 il suo contratto quadriennale per un totale di 2.240.000 dollari. Debutt\u00f2 nella NFL il 12 settembre contro i Washington Redskins. Il 10 novembre fu messo sulla lista infortunati. Gioc\u00f2 prevalentemente nella squadra speciale.\nIl 3 settembre 2011 venne svincolato per poi rifirmare il giorno seguente con la squadra di pratica, il 30 novembre venne svincolato.\nJacksonville Jaguars.\nIl 4 dicembre 2011 firm\u00f2 con la squadra di pratica. Due giorni dopo venne promosso nel \"roster\" ufficiale. Concluse giocando 4 partite di cui 2 da titolare.\nIl 7 maggio 2012 venne svincolato.\nRitorno ai Cowboys.\nL'8 maggio firm\u00f2 nuovamente con i Dallas Cowboys, rimanendovi fino al 31 agosto.\nOakland Raiders.\nIl 19 settembre 2012 firm\u00f2 con la squadra di allenamento degli Oakland Raiders. Il 27 dello stesso mese venne svincolato. Il 1\u00ba ottobre rifirm\u00f2 con la squadra di allenamento. Il 30 ottobre venne svincolato. Il 10 dicembre rifirm\u00f2 con la squadra di allenamento dei Raiders.\nIl 2 gennaio 2013 firm\u00f2 come riserva un contratto annuale per 555.000 dollari. Il 13 maggio venne svincolato."}
{"id": "4203206", "revid": "1305772", "url": "https://it.wikipedia.org/wiki?curid=4203206", "title": "Gruna", "text": "Gruna (in tedesco \"Gr\u00fcnau\") \u00e8 un comune della Repubblica Ceca facente parte del distretto di Svitavy, nella regione di Pardubice."}
{"id": "4203207", "revid": "1573940", "url": "https://it.wikipedia.org/wiki?curid=4203207", "title": "Hana to Ry\u016b", "text": " \u00e8 un manga \"d\u014djinshi\" di genere \"yaoi\" creato da Kazuma Kodaka e pubblicato dal 1993 al 2010. Narra le vicissitudini di Ryuji, figlio di un boss morto della yakuza, e della sua lotta per mantenere un'esistenza pacifica con gli altri componenti della malavita con cui \u00e8 costretto suo malgrado ad interagire.\nLa storia \u00e8 ambientata nello stesso universo narrativo della serie manga \"Kizuna\" dello stesso autore e si svolge 10-15 anni prima.\nTrama.\nIl sindacato Kazama, comandato con pugno di ferro dal padre di Ryuji, era sempre stato un o dei pi\u00f9 potenti e rispettati gruppi yakuza in Giappone. Ma un giorno il loro capo e leader indiscusso venne brutalmente assassinato, dopo di che i membri dell'organizzazione (privi d'una guida altrettanto autorevole che potesse sostituirlo) furono costretti a disperdersi. Ryuji, figlio maggiore dell'uomo ucciso, viene accolto dalla zia che gli offre un caldo rifugio e col tempo sembra dimenticare la tragedia che ha colpito la sua famiglia.\nAnni dopo, quando Ryuji \u00e8 oramai diventato un adolescente, tornando a casa un giorno trova la zia ch'\u00e8 appena stata brutalmente violentata da quelle che sembra a prima vista una banda criminale di strada: il gruppo di delinquenti per\u00f2 non si accontenta e, dopo aver ammazzato la donna, lascia il ragazzo a terra coperto di sangue. Anche se per la polizia non risulta esser ben chiaro cosa sia effettivamente accaduto, accade che Ryuji viene arrestato accusato del crimine, processato frettolosamente e condannato.\nTrascorrer\u00e0 in realt\u00e0 solamente quattro anni di carcere, ma questi risulteranno essere una prova davvero molto dura da affrontare per un giovane come lui. Brutalmente picchiato e costantemente violentato dagli altri galeotti e criminali comuni, la realt\u00e0 quotidiana per lui diviene molto amara, fin tanto da preferir augurarsi la morte piuttosto che continuare una simile forma d'esistenza. Ma \u00e8 per\u00f2 proprio in carcere ch'egli incontra gli ex dipendenti dell'organizzazione paterna, ed essi gli faranno un po' alla volta capire chi egli \u00e8 veramente: trover\u00e0 in tal maniera la forza di resistere e vincere contro i suoi aguzzini, anche se quel periodo torner\u00e0 in futuro spesso a tormentare i suoi sogni.\nDopo il suo rilascio incontrer\u00e0 fortuitamente un uomo pi\u00f9 grande di lui di nome Hitoshi, che viene in suo aiuto quando un ladruncolo cerca di derubarlo: Hitoshi non \u00e8 uno sconosciuto per Ryuji, difatti anch'egli apparteneva al sindacato guidato dal padre, ne era anzi sempre stato uno dei collaboratori ed alleati pi\u00f9 fidati. \u00c8 proprio attraverso il senso di protezione che gli offre Hitoshi che Ryuji comincer\u00e0 a sviluppare anche la parte pi\u00f9 sensibile del proprio carattere, senza timore d'esser considerato per questo un debole; dar\u00e0 cos\u00ec un senso compiuto alla sua umilt\u00e0 ed innocenza perduta.\nI due vengono presto a formare un profondo e via via sempre pi\u00f9 indissolubile legame, che finir\u00e0 per svilupparsi poco per volta in amore. Purtroppo per loro, essendo coinvolti negli affari della yakuza e conoscendo molti dei suoi segreti, questa non dar\u00e0 loro una vita facile e pacifica: anche se ha gi\u00e0 sofferto molto, nonostante la sua ancor giovanissima et\u00e0, per Ruuji il futuro inevitabilmente non pu\u00f2 che portargli qualcosa di ancora peggiore."}
{"id": "4203208", "revid": "110157", "url": "https://it.wikipedia.org/wiki?curid=4203208", "title": "Coppa CEV 2012-2013 (maschile)", "text": "La Coppa CEV 2012-2013 si \u00e8 svolta dal 23 ottobre 2012 al 3 marzo 2013: al torneo hanno partecipato trentasei squadre di club europee e la vittoria finale \u00e8 andata per la prima volta all'.\nRegolamento.\nAl torneo inizialmente hanno partecipato 32 squadre che si sono sfidate in diverse fasi ad eliminazione diretta, suddivise in sedicesimi di finale, ottavi di finale e quarti di finale: le 4 squadre qualificate hanno quindi disputato la Challenge Round affrontando 4 squadre eliminate durante la fase a gironi della Champions League 2012-13; hanno quindi proseguito con semifinali e finale."}
{"id": "4203210", "revid": "661526", "url": "https://it.wikipedia.org/wiki?curid=4203210", "title": "Lexicon Devil (EP)", "text": "Lexicon Devil \u00e8 un EP del gruppo L.A. punk The Germs pubblicato nel 1978 dalla Slash Records.\nIl disco.\nI Germs stavano rapidamente guadagnando popolarit\u00e0 sin dalla pubblicazione del loro primo singolo, \"Forming\", anche grazie alle scatenate performance di Darby Crash, il rabbioso cantante del gruppo. Tuttavia, il crecente successo non era stato senza ostacoli. All'epoca la band non aveva ancora trovato un batterista fisso, da quando Donna Rhia aveva lasciato il gruppo. Inoltre, Pat Smear sebbene possedesse una chitarra elettrica Rickenbacker, non aveva abbastanza soldi per comprare un amplificatore.\nIl secondo singolo della band arriv\u00f2 quando \"Slash Magazine\" si offr\u00ec di pubblicarlo a proprie spese per la loro nuova etichetta discografica appena nata. Il gruppo accett\u00f2.\nPochi giorni prima della sessione, entr\u00f2 nel gruppo Don Bolles (appena giunto a Los Angeles da Phoenix) come nuovo batterista. Non avendo per\u00f2 avuto il tempo di imparare le canzoni, venne provvisoriamente sostituito da Nickey Beat per la registrazione dei brani dell'EP. Bolles partecip\u00f2 comunque alle sedute in studio cantando nei cori e battendo le mani insieme al resto del gruppo durante \"No God\".\nNel testo della canzone \"Circle One\", compare per la prima volta il nome d'arte \"Darby Crash\"; utilizzato d'ora in poi dal cantante dei Germs, che in precedenza si faceva ancora chiamare \"Bobby Pyn\".\nNickey Beat confess\u00f2 agli autori della biografia dei Germs \"Lexicon Devil\", di aver rubato il riff iniziale di batteria utilizzato in \"Circle One\" dal brano \"In Memory of Elizabeth Reed\" degli Allman Brothers Band.\nL'EP, con la sua scandalosa copertina che riprende un ritratto di Adolf Hitler in armatura e a cavallo mentre tiene in mano un vessillo nazista, \u00e8 da anni fuori catalogo, ma le canzoni in esso sono state incluse nel 12\" postumo \"What We Do Is Secret\" e nella raccolta in CD \"\"."}
{"id": "4203219", "revid": "112000438", "url": "https://it.wikipedia.org/wiki?curid=4203219", "title": "Un poliziotto scomodo (film 1993)", "text": "Un poliziotto scomodo (\"Donato and Daughter\") \u00e8 un film per la televisione statunitense del 1993 diretto da Rod Holcomb. Il film \u00e8 conosciuto in Italia anche con il titolo Di padre in figlia.\n\u00c8 un film poliziesco con Charles Bronson e Dana Delany nel ruolo di due poliziotti di Los Angeles, padre e figlia, intenti a catturare un serial killer. \u00c8 basato sul romanzo del 1989 \"Donato and Daughter\" di Jack Early.\nProduzione.\nIl film, diretto da Rod Holcomb su una sceneggiatura di Robert Roy Pool con il soggetto di Jack Early (autore del romanzo), fu prodotto da Marian Brayton e Anne Carlucci per Multimedia Motion Pictures e ARD Degeto Film.\nDistribuzione.\nIl film fu trasmesso negli Stati Uniti il 21 settembre 1993 sulla rete televisiva CBS.\nAlcune delle uscite internazionali sono state:"}
{"id": "4203220", "revid": "46931", "url": "https://it.wikipedia.org/wiki?curid=4203220", "title": "Donato and Daughter", "text": ""}
{"id": "4203226", "revid": "161273", "url": "https://it.wikipedia.org/wiki?curid=4203226", "title": "Iota Geminorum", "text": "Iota Geminorum (\u03b9 Gem, \u03b9 Geminorum) \u00e8 una stella della costellazione dei Gemelli di magnitudine + 3,79, distante 120 anni luce dal sistema solare. Viene occasionalmente chiamata \"Propus\", nome utilizzato maggiormente per la stella Eta Geminorum.\nOsservazione.\nAvendo declinazione +27\u00b0, \u00e8 una stella dell'emisfero boreale e dunque gli osservatori posti a latitudini settentrionali sono maggiormente favoriti. Tuttavia, le possibilit\u00e0 di osservazione dall'emisfero australe sono ampie; infatti la stella resta invisibile solo dalle regioni antartiche. D'altra parte questa sua posizione non eccessivamente settentrionale la rende circumpolare solo a partire dalle regioni in prossimit\u00e0 del circolo polare artico. Una declinazione di 27\u00b0N equivale ad una distanza angolare dal polo nord celeste di 63\u00b0; il che equivale a dire che a nord del parallelo 63\u00b0N l'oggetto si presenta circumpolare, mentre a sud del 63\u00b0S l'oggetto non sorge mai. Essendo di magnitudine 3,79, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nCaratteristiche fisiche.\nIota Geminorum \u00e8 una gigante gialla di tipo spettrale G9IIIb, o K0III, come \u00e8 classificata in qualche pubblicazione. Ha una massa circa il doppio rispetto al Sole ed un raggio 9 volte superiore. La sua luminosit\u00e0 \u00e8 52 volte quella solare, con una temperatura superficiale attorno ai 4790 K. \nNata come una stella di classe A2 circa 1,4 miliardi di anni fa, da circa 250 milioni di anni ha terminato l'idrogeno nel suo nucleo da convertire in elio ed ora sta convertendo quest'ultimo in carbonio e ossigeno tramite il processo tre alfa. In futuro aumenter\u00e0 ancora le dimensioni, divenendo 1000 volte pi\u00f9 luminosa del Sole ed iniziando a pulsare come una variabile Mira, prima di terminare la propria esistenza come una nana bianca."}
{"id": "4203228", "revid": "1543377", "url": "https://it.wikipedia.org/wiki?curid=4203228", "title": "Eldrado di Novalesa", "text": "Biografia.\nEldrado nacque nel 781 nella piccola citt\u00e0 di Ambel, nel dipartimento dell'Is\u00e8re attuale, a met\u00e0 strada tra Grenoble e Gap.\nApparteneva a una famiglia dell'aristocrazia guerriera franca; i suoi genitori, Aldrado e L\u00e9odda, proprietari del castello Ambel, gli diedero un'educazione religiosa e intellettuale. Divenuto orfano a 20 anni, don\u00f2 i suoi beni ai poveri e ai pellegrini, e cominci\u00f2 a lavorare la terra. Poi decise di abbandonare tutto e, attraversate la Provenza e la Linguadoca, raggiunse in pellegrinaggio San Giacomo di Compostella. Quando ritorn\u00f2 verso le Alpi, buss\u00f2 alla porta dell'abbazia di Novalesa, presso Susa. Ma l'abate Arnulfo, volendo provare la sua determinazione, gli diede un bastone e una sacca da pellegrino e lo invi\u00f2 sulla strada. Nell'814, fu finalmente ammesso a Novalesa.\nPoi fu nominato abate: due documenti, dell'825 e dell'827, accennano esplicitamente ad Eldrado chiamandolo abate di Novalesa.\nParticolarmente solerte nell'assistere i pellegrini in grande pericolo sulle strade del tempo, mand\u00f2 i suoi monaci dall'abbazia in vari luoghi per accogliere e la proteggere i fedeli. Fu il fondatore di un monastero nella valle Guisane, vicino a Brian\u00e7on: il cenobio \u00e8 scomparso, ma il villaggio che si era formato intorno a esso \u00e8 rimasto, e ha mantenuto il nome Mon\u00eatier, ora Mon\u00eatier-les-Bains.\nCulto.\nEldrado mor\u00ec in odore di santit\u00e0.\nLe sue reliquie sono custodite in un'urna d'argento sbalzato nella chiesa parrocchiale di Novalesa. Un pellegrinaggio si tiene ogni anno la prima domenica del mese di luglio, a Monestier-d'Ambel.\nLa sua festa si celebra il 13 marzo.\nMartirologio Romano: \"Nel monastero di Novalesa ai piedi del Moncenisio in val di Susa, sant'Eldrado, abate, che, appassionato del culto divino, riform\u00f2 il salterio e promosse la costruzione di nuove chiese\"."}
{"id": "4203229", "revid": "52656099", "url": "https://it.wikipedia.org/wiki?curid=4203229", "title": "Sant'Eldrado di Novalesa", "text": ""}
{"id": "4203234", "revid": "46931", "url": "https://it.wikipedia.org/wiki?curid=4203234", "title": "Treasure Buddies", "text": ""}
{"id": "4203235", "revid": "71433", "url": "https://it.wikipedia.org/wiki?curid=4203235", "title": "The Dancer Upstairs", "text": ""}
{"id": "4203237", "revid": "327773", "url": "https://it.wikipedia.org/wiki?curid=4203237", "title": "Bland\u00e1", "text": "Il fiume Bland\u00e1 nasce dalle pendici nordoccidentali del ghiacciaio Hofsj\u00f6kull, nella regione settentrionale di Nor\u00f0urland vestra, e scorre nella contea di Austur-H\u00fanavatnss\u00fdsla attraversando la citt\u00e0 di Bl\u00f6ndu\u00f3s, per poi sfociare nella baia di \"H\u00fanafl\u00f3i\".\n\u00c8 uno tra i cinque fiumi pi\u00f9 importanti dell'Islanda, dal corso molto ripido e impetuoso, tale da renderlo come tutti i fiumi islandesi non navigabile.\nDescrizione.\nIl Bland\u00e1 si origina dall'unione di molti piccoli ruscelli alimentati dall'acqua di fusione del ghiacciaio Hofsj\u00f6kull, negli Altopiani d'Islanda. A nord si trova la lingua glaciale del Bl\u00f6nduj\u00f6kull.\nIl suo corso entra poi nel bacino idrico Bl\u00f6ndul\u00f3n, da cui esce per entrare nel villaggio di H\u00fanavatnss\u00fdsla, scorre poi nella gola del Bl\u00f6ndugil, per andare poi a sfociare a Bl\u00f6ndu\u00f3s (in lingua islandese: \"foce del Bland\u00e1\"), nella baia H\u00fanafl\u00f3i, precisamente nel H\u00fanafj\u00f6r\u00f0ur, un fiordo del Mar Glaciale Artico.\nIl Bland\u00e1 ha una lunghezza complessiva di oltre 125 km, che lo rende uno dei fiumi pi\u00f9 lunghi in Islanda. La portata media del fiume \u00e8 di 60 m\u00b3/s. In estate la portata \u00e8 di 40\u201390 m\u00b3/s, in inverno 20\u201330 m\u00b3/s. La pi\u00f9 grande portata misurata a Bl\u00f6ndudalur \u00e8 stata di 550 m\u00b3/s.\nStoria.\nNel 1990 fu edificata la diga per la produzione di energia idroelettrica: la centrale \u00e8 in grado di produrre fino a 150 MW di potenza.\nFauna.\nLa particolarit\u00e0 di questo fiume \u00e8 la sua ricchezza di salmoni: pare che in alcune estati se ne possano pescare finio a 3000 unit\u00e0. Prima della costruzione della diga i salmoni potevano deporre le loro uova fino sotto le pendici del ghiacciaio."}
{"id": "4203239", "revid": "287204", "url": "https://it.wikipedia.org/wiki?curid=4203239", "title": "Societ\u00e0 Cooperativa Dilettantistica Promogest", "text": "La Societ\u00e0 Cooperativa Dilettantistica Promogest, nota semplicemente come Promogest o Promogest Quartu, \u00e8 una societ\u00e0 italiana di sport acquatici con sede a Quartu Sant'Elena.\nNata nel 1991 come societ\u00e0 di realizzazione e gestione di impianti sportivi, si \u00e8 in seguito indirizzata verso l'attivit\u00e0 agonistica. Le discipline praticate sono nuoto, pallanuoto e nuoto sincronizzato, dal livello giovanile a quello master.\nPallanuoto.\nLa Promogest \u00e8 attiva sia nel settore maschile che in quello femminile. Nella stagione 2011-2012 la squadra maschile conclude la stagione regolare del campionato di Serie A2 al secondo posto, a pari punti con la capolista Lazio ma alle sue spalle per il risultato negli scontri diretti; nei play-off i quartesi eliminano in semifinale la President Bologna e superano in finale la Pallanuoto Brescia, ottenendo la prima promozione in A1 da parte di una squadra sarda.\nLa squadra femminile arriva al campionato di A2 nel 2006-2007. Nella stagione 2011-2012, come la squadra maschile, arriva ai play-off, ma perde in semifinale con la SIS Roma."}
{"id": "4203240", "revid": "46931", "url": "https://it.wikipedia.org/wiki?curid=4203240", "title": "The Russell Girl", "text": ""}
{"id": "4203241", "revid": "552841", "url": "https://it.wikipedia.org/wiki?curid=4203241", "title": "Promogest Quartu", "text": ""}
{"id": "4203243", "revid": "1543377", "url": "https://it.wikipedia.org/wiki?curid=4203243", "title": "Daniel Fabris", "text": "Carriera.\nDaniel Fabris esord\u00ec in Serie A2 con l'Hockey Club Eppan-Appiano nella stagione 2005-2006 collezionando due presenze tra stagione regolare e playoff. Nelle stagioni successive gioc\u00f2 da titolare conquistando il titolo nella stagione 2009-2010. Dal 2009 al 2011 fu inoltre prestato per 11 incontri al Bolzano, squadra partner dell'Appiano in Serie A. Nell'estate del 2011 pass\u00f2 definitivamente all'HC Bolzano, conquistando l'anno successivo lo scudetto.\nDopo due stagioni al Bolzano, con 8 punti in 102 presenze, nell'estate del 2013 Fabris si trasfer\u00ec all'Hockey Club Merano, squadra iscritta a partire dalla stagione 2013-2014 nella Inter-National League.\nNell'estate del 2014 ritorn\u00f2 a giocare in Serie A con la maglia del Cortina. Dopo una sola stagione cambi\u00f2 nuovamente squadra firmando con i Vipiteno Broncos, dove rimase una sola stagione prima di fare ritorno all'Appiano, in serie B."}
{"id": "4203247", "revid": "54300534", "url": "https://it.wikipedia.org/wiki?curid=4203247", "title": "Sant'Eulogio di Cordova", "text": ""}
{"id": "4203250", "revid": "3358", "url": "https://it.wikipedia.org/wiki?curid=4203250", "title": "Appliance", "text": "In informatica, un appliance, o computer appliance, \u00e8 un particolare dispositivo elettronico hardware provvisto di un software integrato (firmware) con funzione di sistema operativo, utilizzato per eseguire particolari complesse e massicce funzioni applicative software, quindi spesso utilizzato nelle grandi reti di calcolatori o server farm aziendali.\nDescrizione.\nIl termine appliance significa \"apparecchio di applicazione\", per indicare proprio la funzione di un dispositivo progettato per un utilizzo specifico: la differenza sostanziale con i normali server o le normali apparecchiature di rete \u00e8 che l'appliance non necessita di essere flessibile alle modifiche del software o dell'hardware successive alla configurazione e installazione fatta per la sua specifica funzione applicativa.\nL'appliance risulta infatti facilmente implementabile, senza particolari conoscenze complesse nel campo dell'informatica. Il supporto sistemistico molto raramente necessita di dover analizzare eventuali problemi di mancanza di servizio applicativo. Nelle server farm l'appliance pu\u00f2 essere utilizzato in vari modi, per varie funzioni, ad esempio da bilanciatore di rete, oppure da antivirus, ecc. L'apparecchio \u00e8 dunque una combinazione di hardware, di sistema operativo e software applicativo, che \u00e8 stato gi\u00e0 pre-installato in fabbrica. In questo modo solleva i clienti dalla necessit\u00e0 di svolgere un lavoro complesso di integrazione e semplifica notevolmente la risoluzione dei problemi."}
{"id": "4203252", "revid": "767487", "url": "https://it.wikipedia.org/wiki?curid=4203252", "title": "Jud Heathcote", "text": "Carriera.\nHeathcote ha allenato in NCAA per 24 stagioni. Ha esordito nel 1971 alla guida dei Grizzlies dell'Universit\u00e0 del Montana, rimanendovi fino al 1976 e concludendo con 80 vittorie e 53 sconfitte.\nNel 1976 passa agli Spartans di Michigan State University dove, nel periodo 1977-1979, allena Magic Johnson. Vince il Titolo NCAA 1979, sconfiggendo gli Indiana State Sycamores capitanati da Larry Bird. Nelle sue 19 stagioni a Michigan State ha vinto 336 incontri, perdendone 224.\nNel 1990 \u00e8 stato insignito del NABC Coach of the Year."}
{"id": "4203257", "revid": "307923", "url": "https://it.wikipedia.org/wiki?curid=4203257", "title": "Ceramica clazomenia", "text": "La ceramica clazomenia \u00e8 una classe della ceramica greco-orientale prodotta nella Ionia del Nord (a Clazomene), tecnicamente vicina alla ceramica attica a figure nere, ma dotata di carattere prevalentemente decorativo e sostanzialmente autonomo. Sviluppatasi dallo stile a figure nere del tardo stile delle capre selvatiche \u00e8 datata a partire dal terzo quarto del VI secolo a.C. e sembra proseguire fino al suo termine.\nL'argilla della ceramica clazomenia \u00e8 di un marrone pi\u00f9 chiaro rispetto a quella attica e negli esemplari pi\u00f9 antichi pu\u00f2 essere ricoperta da un ingubbio biancastro; la pittura \u00e8 nera e brillante come quella attica ma si presenta talvolta virata al rosso. Le aggiunte porpora e bianche sono frequenti e similmente all'uso corinzio il bianco pu\u00f2 essere steso direttamente sull'argilla e usato pi\u00f9 liberamente rispetto ai modelli attici, fino al suo impiego per la colorazione delle carni maschili. Le figure umane si trovano nel campo principale, gli animali sono relegati ai campi secondari. Del \"Wild Goat Style\" resta poco, ma sono presenti legami stilistici con la ceramica chiota e con la ceramica di Fikellura.\nIl gruppo di Tubinga.\nSi tratta del gruppo pi\u00f9 antico, datato, tramite confronti stilistici, tra 560 e 540 a.C. ed \u00e8 costituito da vasi di grandi dimensioni: anfore, impreziosite con decorazioni a stampo, pyxides, testimoniate solo da frammenti, crateri e dinoi. Alcuni di questi vasi recavano teste femminili plastiche ai lati delle maniglie, una pratica derivata dalla ceramica chiota. La decorazione copre l'intera superficie esterna del vaso con il campo figurato principale costituito da file di donne che danzano tenendosi per mano o da sfilate di carri e cavalieri. I campi secondari si trovano sul collo, sulla spalla e sotto il campo principale sul ventre; le figure pi\u00f9 frequenti sono sirene, sfingi, gru alternate in bianco e nero, oppure cigni o galli o altri animali derivati dallo stile delle capre selvatiche, spesso in posizione araldica con al centro un elemento vegetale di derivazione attica. L'ornamento di riempimento \u00e8 assente e i campi sono frequentemente divisi da fasce con mezzelune in bianco, o bianco e porpora alternati, su fondo nero. Clazomene e Smirne sono i principali luoghi di ritrovamento per questo gruppo.\nIl gruppo di Petrie.\nQuesto gruppo comprende il primo ritrovamento di ceramica clazomenia, effettuato da W. M. Flinders Petrie nel 1886 a Tell Defenneh, in Egitto, e in gran parte confluito al British Museum, pi\u00f9 altri reperti restituiti dai siti di Naucrati, Clazomene e Smirne. Il gruppo, datato tra il 540 a.C. e il 520 a.C., deriva da quello di Tubinga ma ha un carattere pi\u00f9 originale e allo stesso tempo pi\u00f9 vicino ai modelli attici. La compattezza dell'insieme suggerisce la provenienza da un unico laboratorio o da un unico ceramista, il cosiddetto \"Pittore di Petrie\". La forma pi\u00f9 frequente all'interno del gruppo \u00e8 un'anfora sottile, simile all'anforisco di Fikellura, ma vi si trovano anche anfore di forma pi\u00f9 comune e dinoi. L'anfora ha il labbro scanalato ma non presenta le modanature del gruppo di Tubinga e anche la decorazione \u00e8 pi\u00f9 sobria; particolare accuratezza viene impiegata nell'utilizzo dei contrasti cromatici. Il labbro \u00e8 verniciato di scuro, il collo ha una figura solitaria su ogni lato. Nel campo principale si trovano processioni di donne ammantate, satiri e menadi, giovani a cavallo, scene di battaglia, uomini in processione e comasti. Il campo secondario al di sotto del campo principale pu\u00f2 contenere sfingi, sirene, animali o comasti.\nIl gruppo di Urla.\nContemporaneo ma qualitativamente inferiore al gruppo di Petrie ne condivide alcuni aspetti stilistici. Le forme pi\u00f9 comuni sono le anfore larghe e le hydriai, seguite da crateri e dinoi. Il sistema decorativo delle hydriai, delle quali ci resta un esemplare integro, si presenta nel modo seguente: collo dipinto in nero, spalla con una fascia di sirene, animali o rami di mirto, grande campo figurato sul ventre e, sotto questo, superficie nuovamente verniciata di nero. Sulle anfore il campo principale occupa spalla e gran parte del ventre. I soggetti pi\u00f9 comuni sono processioni di donne con mantello o danzanti, scene di comasti, satiri o cavalieri; la parte inferiore \u00e8 decorata con raggi e il collo con una palmetta. La particolarit\u00e0 del gruppo di Urla consiste nella scelta di integrare i soggetti decorativi con scene mitologiche. Il gruppo \u00e8 stato riscontrato negli scavi di Tell Defenneh, Naucrati, Clazomene, Smirne; alcuni frammenti provengono da Thera e dalla costa settentrionale del Mar Nero.\nIl gruppo di Knipovitch.\n\u00c8 un gruppo compatto, datato tra il 530 a.C. e il 510 a.C., formato principalmente da anfore con labbro e collo dipinti di nero, pannello figurato sul ventre e al di sotto di questo fasce dipinte. Nel pannello si trovano poche figurazioni standard tra le quali una notevole protome di cavallo alato con piume dipinte in bianco e porpora."}
{"id": "4203261", "revid": "767487", "url": "https://it.wikipedia.org/wiki?curid=4203261", "title": "China Corsair", "text": "China Corsair \u00e8 un film statunitense del 1951 diretto da Ray Nazarro.\n\u00c8 un film d'avventura con Jon Hall, Lisa Ferraday e Ron Randell. \u00c8 il film d'esordio cinematografico di Ernest Borgnine che interpreta Hu Chang, gestore della bisca Green Dragon.\nProduzione.\nIl film, diretto da Ray Nazarro su una sceneggiatura di Harold Greene, fu prodotto da Rudolph C. Flothow per la Columbia Pictures Corporation.\nDistribuzione.\nIl film fu distribuito negli Stati Uniti dal 12 giugno 1951 al cinema dalla Columbia Pictures.\nAlcune delle uscite internazionali sono state:\nPromozione.\nLa tagline \u00e8: \"Pirate Queen Stalks Racket King!\"."}
{"id": "4203262", "revid": "767487", "url": "https://it.wikipedia.org/wiki?curid=4203262", "title": "Gaby Hauptmann", "text": "Biografia.\nNata e cresciuta a Trossingen, si \u00e8 laureata in giornalismo a Costanza ed ha iniziato a lavorare come redattrice di viaggi e poi come caporedattrice nelle prime radio private tedesche. Passata alla televisione come sceneggiatrice e produttrice ha esordito nella letteratura per ragazzi nel 1994 ed \u00e8 diventata famosa col primo dei suoi romanzi rosa Uomo impotente cercasi per serena convivenza 1995. Alcuni suoi libri sono stati trasposti in film TV."}
{"id": "4203267", "revid": "16758", "url": "https://it.wikipedia.org/wiki?curid=4203267", "title": "Federico Gilmozzi", "text": "Carriera.\nClub.\nFederico Gilmozzi esord\u00ec in Serie A2 con l'Hockey Club Neumarkt-Egna nella stagione 2007-2008 collezionando 28 presenze. Nelle stagioni successive gioc\u00f2 da titolare aumentando progressivamente il numero di punti conquistati; nella stagione 2009-10 fu autore di 29 punti in stagione regolare mentre l'anno successivo fu capace di 42 punti in 39 partite giocate. Nell'estate del 2012 pass\u00f2 definitivamente all'HC Bolzano, conquistando nel mese di settembre la Supercoppa italiana.\nDopo una stagione e 50 presenze col Bolzano, oltre a 11 apparizioni in prestito in Serie A2 con l'Hockey Pergine, nell'estate del 2013 Gilmozzi si trasfer\u00ec all'HC Fassa.\nDopo tre stagioni con la maglia dei fassani, ha fatto ritorno al Fiemme. \nNei cinque anni coi gialloneri, di cui \u00e8 stato capitano dal 2018, ha subito tre interventi chirurgici alle ginocchia, che lo hanno costretto al ritiro al termine della stagione 2020-2021. \nNazionale.\nGilmozzi entr\u00f2 nell'ambito della Nazionale italiana nel 2008, prendendo parte ai mondiali di categoria Under-18. Con la nazionale universitaria ha disputato le Universiadi del Trentino 2013, chiuse al sesto posto.\nHa esordito con la maglia della nazionale maggiore nel dicembre 2015, disputando un torneo dell'Euro Ice Hockey Challenge."}
{"id": "4203270", "revid": "729019", "url": "https://it.wikipedia.org/wiki?curid=4203270", "title": "Federazione Cooperative Raiffeisen", "text": "La Raiffeisenverband S\u00fcdtirol Genossenschaft, in traduzione italiana Federazione Cooperative Raiffeisen soc.coop., costituisce l'associazione di vertice delle cooperative altoatesine e dei loro consorzi, costituiti secondo il \"sistema Raiffeisen\" e le cui attivit\u00e0 sono ispirate ai principi cooperativistici. Inoltre, la Federazione funge da associazione di settore del gruppo bancario Raiffeisen della Provincia autonoma di Bolzano. L'attivit\u00e0 principale \u00e8 fornire rappresentanza, assistenza, consulenza e formazione.\nLa Federazione \u00e8, a sua volta, associata a Federcasse, la Federazione delle BCC-CR, e alla Confederazione Cooperative Italiane (Confcooperative).\nStoria.\nLa Federazione Cooperative Raiffeisen viene costituita nel 1960. \u00c8 subentrata alla \"Federazione delle cooperative agricole altoatesine soc.coop.r.l., costituita con contratto del 25 novembre 1954, e alla \"Federazione delle Casse Raiffeisen soc.coop.r.l.\" costituita il 13 febbraio 1946 e incorporata con atto di fusione del 17/12/1960.\nOrganizzazione.\nA fine anno 2015 risultano associate alla Federazione Cooperative Raiffeisen:\nOrgani sociali.\nIl presidente della Federazione Cooperative Raiffeisen \u00e8 Herbert Von Leon, il direttore generale \u00e8 Paul Gasser."}
{"id": "4203279", "revid": "1543377", "url": "https://it.wikipedia.org/wiki?curid=4203279", "title": "FH Hafnafjordur", "text": "Il Fimleikaf\u00e9lag Hafnarfj\u00f6r\u00f0ur \u00e8 una squadra di pallamano maschile islandese con sede a Hafnarfj\u00f6r\u00f0ur."}
{"id": "4203281", "revid": "106908", "url": "https://it.wikipedia.org/wiki?curid=4203281", "title": "Charity (organizzazione)", "text": ""}
{"id": "4203288", "revid": "767487", "url": "https://it.wikipedia.org/wiki?curid=4203288", "title": "Stade Marseillais Universit\u00e9 Club (pallamano maschile)", "text": "Lo Stade Marseillais Universit\u00e9 Club era una squadra di pallamano maschile francese dell'omonima polisportiva con sede a Marsiglia.\nFu fondata nel 1941 ed ha cessato l'attivit\u00e0 nel 1989."}
{"id": "4203303", "revid": "767487", "url": "https://it.wikipedia.org/wiki?curid=4203303", "title": "Ao, l'ultimo dei Neanderthal", "text": "Ao, l'ultimo dei Neanderthal (\"Ao, le dernier N\u00e9andertal\") \u00e8 un film del 2010 diretto da Jacques Malaterre.\nTrama.\nGli uomini di Neanderthal per 300.000 anni hanno regnato sovrani sul pianeta Terra, ma la loro stirpe si \u00e8 quasi estinta, tranne un solo discendente, Ao. Sterminato il suo clan dai rivali \"Homo sapiens\", Ao inizia a vagare, spinto dalla visione ricorrente del fratello Oa e deciso a ritornare nel suo vecchio clan paterno. Viene per\u00f2 catturato da una trib\u00f9 ostile di \"homo sapiens\" e l\u00ec conosce Aki, una donna sapiens prigioniera. I due riescono a fuggire e col tempo, dopo l'iniziale diffidenza e sospetto della donna verso il \"diverso\" uomo, Ao ed Aki iniziano a conoscersi e capirsi. Alla fine Ao scopre di essere rimasto l'ultimo dei Neanderthal, ma gli rimane la sua compagna Aki, con la figliola e un nuovo figlio in arrivo, frutto del loro amore."}
{"id": "4203305", "revid": "729019", "url": "https://it.wikipedia.org/wiki?curid=4203305", "title": "Operazione Wunderland", "text": "Operazione Wunderland, in tedesco \"Unternehmen Wunderland\", era il nome in codice di un'operazione militare della Kriegsmarine tedesca durante la seconda guerra mondiale, avvenuta tra l'agosto e il settembre del 1942 nelle acque del Mare di Kara a nord della Siberia.\nIl bacino del Mare di Kara rappresentava uno snodo commerciale importante per l'Unione Sovietica, che vi faceva passare vari convogli di mercantili carichi delle materie prime strategiche fornite dai giacimenti siberiani. Il 16 agosto 1942 l'incrociatore pesante \"Admiral Scheer\" e tre cacciatorpediniere, sotto il comando del \"Kommodore\" Wilhelm Meendsen-Bohlken salp\u00f2 da Narvik ed entr\u00f2 nel bacino provenendo dal mare di Barents; un gruppo di sommergibili U-Boot conduceva nel mentre varie azioni diversive e di attacco nella zona.\nL'operazione Wunderland ebbe in conclusione un modesto successo. In ragione delle pessime condizioni meteorologiche e dell'abbondanza di ghiacci, le navi tedesche non si avventurarono oltre lo Stretto di Vil'kickij, bombardando il porto di Dikson e affondando alcune unit\u00e0 mercantili sovietiche, ma fallendo nel neutralizzare i traffici commerciali nel bacino.\nAntefatti.\nA dispetto della loro posizione remota e del clima ostile, le acque del Mare di Barents e del Mare di Kara costituivano importanti vie di comunicazione navale per l'Unione Sovietica: carichi di materiali di importanza strategica come petrolio, minerali e legname provenienti dalla Siberia settentrionale erano frequentemente instradati agli scali posti sulle grandi vie d'acqua interne rappresentate dai fiumi Ob' e Enisej, e da qui trasportati via mare ai grandi porti di Murmansk e Arcangelo pi\u00f9 a ovest; i bacini di Barents e Kara erano poi parte della cosiddetta \"Rotta del Mare del Nord\", la via di collegamento navale pi\u00f9 diretta tra il cuore della Russia e le regioni dell'Estremo oriente russo. Snodo centrale di questi traffici era il porto di Dikson, che bench\u00e9 piuttosto modesto quanto a strutture era collocato alla congiungente delle rotte che univano il Mare di Kara al pi\u00f9 orientale Mare di Laptev, nonch\u00e9 a quelle provenienti dagli estuari dell'Ob' e dello Enisej; a Dikson aveva poi sede una vasta flotta di navi rompighiaccio, indispensabili per mantenere sgombre le rotte navali almeno per una parte dell'anno.\nDopo l'avvio dell'invasione tedesca dell'Unione Sovietica nel giugno 1941, le forze della Wehrmacht iniziarono a guardare alle acque a nord della Russia, in particolare dopo l'avvio dei \"convogli artici\" che recapitavano a Murmansk gli aiuti per i sovietici forniti dal Regno Unito e Stati Uniti d'America. Unit\u00e0 navali anche di grosso tonnellaggio della Kriegsmarine furono dislocate nei porti della Norvegia occupata come Bergen, Trondheim e Narvik, mentre gruppi sempre pi\u00f9 numerosi di U-Boot presero a pattugliare le acque del Mare di Norvegia e del Mare di Barents. Alla fine del gennaio 1942 velivoli da ricognizione tedeschi sorvolavano abitualmente la Penisola di Kola e il Mar Bianco, mentre i primi sommergibili conducevano puntate in direzione dello Stretto di Jugor e dello Stretto di Mato\u010dkin che dividevano il Mare di Barents da quello di Kara.\nAlla met\u00e0 di luglio 1942 il comandante della Kriegsmarine ammiraglio Erich Raeder approv\u00f2 il lancio di una missione offensiva nel Mare di Kara con l'impiego, oltre che di sommergibili, anche di unit\u00e0 di superficie. Lo scopo della scorreria, un'azione propagandistica ma anche dagli obiettivi strategici, doveva essere quello di sconvolgere il traffico commerciale sovietico con la Siberia settentrionale, bombardando il porto di Dikson per renderlo inutilizzabile e affondando la flotta di rompighiaccio sovietici che garantiva la percorribilit\u00e0 delle rotte navali nel bacino; l'operazione era quantomai opportuna, visto che ai primi di luglio i servizi segreti dell'alleato Impero giapponese avevano segnalato ai loro corrispettivi tedeschi la partenza dal porto di Providenija nel Pacifico di un grosso convoglio sovietico (25 mercantili scortati da due rompighiaccio) diretto a ovest carico di materiali. L'operazione ricevette quindi il nome in codice di \"Wunderland\" (letteralmente \"Paese delle meraviglie\" in lingua tedesca).\nL'operazione.\nL'azione tedesca prese il via il 10 agosto 1942, quando due sommergibili (\"U-251\" e \"U-601\") penetrarono nelle acque del Mare di Kara per svolgere una missione di ricognizione. Ricevuta conferma che nel bacino non stazionava alcuna grossa formazione navale sovietica, il 16 agosto il commodoro Wilhelm Meendsen-Bohlken prese il mare da Narvik al comando di un gruppo operativo composto dall'incrociatore pesante \"Admiral Scheer\" e dai cacciatorpediniere \"Z16 Friedrich Eckoldt\", \"Z15 Erich Steinbrinck\" e \"Z4 Richard Beitzen\", con rotta a est; altri U-Boot si diressero nel bacino per condurre attacchi indipendenti, onde distrarre e scompaginare le difese sovietiche.\nIl primo successo della spedizione tedesca fu ottenuto dal sommergibile \"U-209\", che la mattina del 17 agosto sorprese un piccolo convoglio costiero sovietico nelle acque del Mare della Pe\u010dora a ovest dello stretto di Jugor: usando il cannone di bordo, il sommergibile col\u00f2 a picco i piccoli rimorchiatori \"Komsomolets\" e \"Komiles\" e due chiatte da 500 tonnellate di stazza da essi trainati, mentre un terzo rimorchiatore (il \"Nord\") riusc\u00ec a mettersi in salvo. Le chiatte erano usate dalla polizia segreta sovietica (NKVD) per trasferire un gruppo di prigionieri politici alla volta dei Gulag siberiani, e ben 305 di essi perirono nelle acque gelate dopo gli affondamenti.\nDopo tre giorni di navigazione tranquilla nel Mare di Barents a oriente delle Isole Svalbard, il 19 agosto le navi di Meendsen-Bohlken doppiarono Capo \u017delanija ed entrarono nel Mare di Kara. Il 20 agosto il comandante tedesco fece catapultare dallo \"Scheer\" un idrovolante da ricognizione Arado Ar 196, il quale avvist\u00f2 nelle acque delle Isole di Mohn un gruppo di unit\u00e0 sovietiche; nebbia e ghiaccio impedirono l'intercettamento del convoglio da parte dei tedeschi, i quali quindi virarono verso nord-est alla volta dell'Arcipelago di Nordenski\u00f6ld. Quello stesso 20 agosto il sommergibile \"U-456\" tent\u00f2 un attacco al rompighiaccio sovietico \"Feodor Litke\" sorpreso al largo di Belu\u0161'ja Guba, ma manc\u00f2 il bersaglio; il sommergibile ebbe pi\u00f9 successo il 22 agosto quando col\u00f2 a picco la piccola motobarca \"Chaika\" da 80 tonnellate, sorpresa ferma alla fonda presso l'entrata occidentale dello Stretto di Mato\u010dkin. Maggior successo ebbe il sommergibile \"U-601\", che il 24 agosto sorprese e affond\u00f2 con un siluro il mercantile sovietico \"Kuybyshev\" da 2.332 tonnellate di stazza a nord-est di Dikson; il piccolo rimorchiatore \"Medvezhonok\", che accompagnava il mercantile, fu parimenti colato a picco a cannonate dal sommergibile.\nIl 25 agosto, verso le 12:00, la formazione di Meendsen-Bohlken avvist\u00f2 al largo della costa nord-occidentale dell'Isola Russkij il rompighiaccio sovietico \"Sibiryakov\"; bench\u00e9 armato di un paio di cannoni, il rompighiaccio soccombette ai colpi da 280 mm dell'artiglieria dell'incrociatore tedesco, finendo affondato dopo una battaglia durata mezz'ora. Il gruppo di Meendsen-Bohlken rimase a incrociare nelle acque comprese tra le Mohn e le Nordenski\u00f6ld ma senza avvistare alcun bersaglio, per fare infine rotta verso sud alla volta di Dikson.\nIl 27 agosto lo \"Scheer\" si present\u00f2 davanti Dikson, iniziando a bersagliare lo scalo con i suoi grossi calibri. Vari danni furono inflitti allo scalo e alle strutture a terra, anche se la reazione dei pochi pezzi delle batterie costiere sovietiche convinse infine Meendsen-Bohlken a interrompere l'azione e ritirarsi; la nave pattuglia \"SKR-17 Detznev\" e il rompighiaccio \"Revolutsioner\", ancorati in rada, subirono gravi danni per il fuoco tedesco. Temendo la reazione delle forze aeree sovietiche, Meendsen-Bohlken fece subito rotta per le acque della Norvegia e, dopo tre giorni di navigazione nel Mare di Barents senza eventi di sorta, approd\u00f2 incolume a Narvik il 30 agosto. Nel mentre, tra la fine di agosto e i primi di settembre i sommergibili \"U-251\", \"U-255\" e \"U-209\" furono lasciati a pattugliare le acque del Mare di Kara, conducendo bombardamenti costieri ai danni di stazioni meteorologiche e fari a Capo \u017delanija (25 agosto), Khodovarikha (28 agosto) e sull'Isola della Solitudine (8 settembre), azioni che segnarono la fine dell'operazione Wunderland.\nConclusione.\nLa spedizione tedesca nel Mare di Kara si risolse solo in un modesto successo tattico: furono affondate alcune unit\u00e0 sovietiche e danneggiate delle strutture a terra, ma la flotta rompighiaccio sovietica non fu messa fuori combattimento e il convoglio proveniente dal Pacifico non venne intercettato, arrivando felicemente ad Arcangelo ai primi di ottobre. L'impiego di unit\u00e0 di superficie di grosso tonnellaggio come lo \"Scheer\" non solo non port\u00f2 a risultati importanti, ma si dimostr\u00f2 superfluo e rischioso alla luce dei maggiori successi ottenuti da mezzi insidiosi come i sommergibili; nonostante le potenzialit\u00e0 che simili attacchi al traffico sovietico potessero avere, nessuna scorreria di grosse proporzioni fu pi\u00f9 organizzata dalla Kriegsmarine nelle acque del Mare di Kara."}
{"id": "4203310", "revid": "1123126", "url": "https://it.wikipedia.org/wiki?curid=4203310", "title": "San Taziano diacono", "text": ""}
{"id": "4203316", "revid": "327773", "url": "https://it.wikipedia.org/wiki?curid=4203316", "title": "Markarflj\u00f3t", "text": "Il fiume Markarflj\u00f3t nasce nelle regioni centrali dell'Islanda nel massiccio di Rau\u00f0afossafj\u00f6ll, precisamente dalle pendici del vulcano Hekla. Scorre nelle valli montane formate tra i ghiacciai Tindfjallaj\u00f6kull e Torfaj\u00f6kull, per arrivare nelle pianure sabbiose della costa meridionale, adiacente alla catena montuosa di \u00de\u00f3rsm\u00f6rk, e quindi sfociare nell'Oceano Atlantico.\nLungo il suo percorso riceve l'acqua di innumerevoli fiumi e piccoli affluenti, il maggiore dei quali \u00e8 il Kross\u00e1, ed \u00e8 reso particolarmente pericoloso, soprattutto nel suo tratto montano, per le repentine piene provocate dai J\u00f6kulhlaup, improvvise rotture dei ghiacciai causate da scoppi o eruzioni vulcaniche.\nStoria.\nIl primo ponte su questo fiume fu edificato nel 1934 vicino alla citt\u00e0 di Litli D\u00ecmon e per lungo tempo fu il ponte islandese pi\u00f9 lungo con i suoi 242 metri di lunghezza.\nNel 1978 fu edificato un secondo ponte nella citt\u00e0 di Emstrur, seguito nel 1992 da un terzo, realizzato pochi chilometri a sud del primo ponte."}
{"id": "4203317", "revid": "1123126", "url": "https://it.wikipedia.org/wiki?curid=4203317", "title": "Taziano di Aquileia", "text": ""}
{"id": "4203319", "revid": "767487", "url": "https://it.wikipedia.org/wiki?curid=4203319", "title": "Beautiful Creatures - La sedicesima luna", "text": "Beautiful Creatures - La sedicesima luna (\"Beautiful Creatures\") \u00e8 un film del 2013 scritto e diretto da Richard LaGravenese, adattamento cinematografico del romanzo \"La sedicesima luna\" di Kami Garcia e Margaret Stohl.\nI protagonisti del film sono Alice Englert e Alden Ehrenreich.\nTrama.\nEthan Wate \u00e8 un giovane ragazzo che vive nella piccola e noiosa cittadina di Gatlin, nella Carolina del Sud, che sogna di lasciare appena finite le scuole superiori per frequentare il college. Un giorno arriva in citt\u00e0 una misteriosa ragazza di nome Lena Duchaness, nipote del temuto Macon Ravenwood (che non esce di casa da anni). Ethan capisce che lei \u00e8 la ragazza che sognava e cerca di fare amicizia. Lena non si presenta subito molto cortese, ma diventano presto amici, altrettanto presto si innamorano. Un problema c'\u00e8: Lena \u00e8 una strega, al suo sedicesimo compleanno verr\u00e0 Reclamata dalla Luce o dalle Tenebre, se verr\u00e0 reclamata da queste ultime potrebbe diventare cattiva a tal punto da uccidere il suo amato. Ethan farebbe qualsiasi cosa per lei. Ma a volte l'amore non basta.\nProduzione.\nLa Alcon Entertainment ha acquistato i diritti de \"La sedicesima luna\" nel 2009, trovando subito un accordo con Richard LaGravenese per scrivere e dirigere il film. Il casting per il film \u00e8 iniziato alla fine del 2011. Nel febbraio 2012 Viola Davis \u00e8 stata ingaggiata per il ruolo di Amma. Poco dopo, Jack O'Connell e Alice Englert hanno ottenuto i ruoli principali di Ethan Wate e Lena Duchannes. O'Connell ha poi abbandonato il film a causa di un conflitto di programmazione, venendo sostituito da Alden Ehrenreich. Il cast include inoltre Emma Thompson nel doppio ruolo di Sarafine e Mrs. Lincoln e Jeremy Irons come Macon Ravenwood, lo zio di Lena. Le riprese sono iniziate nel maggio 2012 a New Orleans e sono terminate a fine luglio.\nColonna sonora.\nLa colonna sonora di \"Beautiful Creatures\" \u00e8 stata composta da thenewno2, band anglo/americana, formata da: Dhani Harrison (figlio di George Harrison dei Beatles), Jonathan Sadoff, Jeremy Faccone, Frank Zummo, Aaron Older e Paul Hicks (figlio di Tony Hicks degli Hollies).\nElenco dei brani che compongono la colonna sonora:\nDistribuzione.\nIl primo trailer \u00e8 stato distribuito il 20 settembre 2012, mentre il 21 novembre 2012 \u00e8 stato diffuso il trailer in lingua italiana. La distribuzione era prevista in tutto il mondo il 13 febbraio. Negli Stati Uniti \u00e8 stato distribuito il 14 febbraio, mentre in Italia il 21 febbraio.\nAccoglienza.\nIncassi.\nNonostante i critici abbiano recensito non troppo negativamente la pellicola, paragonandola ad uno dei lungometraggi della saga Twilight, il film ha incassato al botteghino soltanto 18.529.000,00 $ all'interno della stagione cinematografica U.S.A. 2013 (anno dell'uscita in sala della pellicola, incassi calcolati nel periodo dal 1/1/2013 al 31/12/2013), posizionandosi al 98\u00ba posto tra i 100 film con maggiore incasso sul totale."}
{"id": "4203322", "revid": "339392", "url": "https://it.wikipedia.org/wiki?curid=4203322", "title": "Reale Accademia delle scienze prussiana", "text": ""}
{"id": "4203324", "revid": "1936754", "url": "https://it.wikipedia.org/wiki?curid=4203324", "title": "Slancio vitale", "text": "Slancio vitale \u00e8 un'espressione nota soprattutto nell'ambito della cultura francese (\"\u00e9lan vital\"), di solito usata nella parapsicologia, nella new Age, nella scienze spirituali e filosofiche e nella correnti artistiche del XX secolo del dadaismo e del fauvismo.\nGi\u00e0 nella filosofia greca dello storico stoico Posidonio si ipotizzava il concetto di una sorta di \"forza vitale\", ritenuta come emanata dal sole verso tutte le creature viventi sulla superficie terrestre.\nNelle Filosofie orientali si teorizzava il Ki, un concetto delle energie fondamentali dell'universo, di cui fanno parte la natura e le funzioni della mente umana, e la Kundalini, un'energia residuale della creazione (meglio nota come \"shakti\") che si trova in ogni essere umano. In particolare Kundalini corrisponderebbe alla \"forza generativa\" in contrapposizione alle altre due forme di energia tradizionali cio\u00e8 \"prana\" (o energia vitale) e \"fohat\" (o energia di movimento). \nIn Occidente la teoria dello slancio vitale appartiene propriamente alle filosofie vitalistiche sviluppatesi alla fine del XIX secolo in opposizione al positivismo e all'idealismo ai quali si rimproverava di aver ridotto la filosofia ad una riflessione astratta sulla realt\u00e0 della vita che doveva invece essere definita tornando alla concretezza.\nFin dal principio dell'800 Schopenhauer accentrava la sua filosofia sulla \"volont\u00e0 di vivere\", concetto alla base di fenomeni biologici e spirituali che avevano come loro essenza una forza irrazionale e cieca che rendeva vano ogni tentativo degli uomini di dare senso e direzione alla loro stessa esistenza.\nContrariamente alla visione pessimista di Schopenhauer, Nietzsche, pur riconoscendo l'impossibilit\u00e0 di razionalizzare l'esistenza, come era avvenuto da Socrate in poi, con il risultato di far cadere l'uomo occidentale moderno in un rinunciatario nichilismo, tuttavia profetizzava l'avvento di un oltreuomo capace di accettare e superare il dolore dell'esistenza ricorrendo alle sue terrestri forze vitali.\nL'espressione \"slancio vitale\" \u00e8 stata usata specificatamente dal filosofo Henri Bergson nel suo libro \"Evoluzione creatrice\" del 1907, in cui affronta la questione della auto-organizzazione e della morfogenesi spontanea di tutte le cose della natura. Secondo Bergson vi \u00e8 una continua differenziazione nello sviluppo della vita in varie direttrici evolutive, per esempio lungo la linea organico-inorganico, che spiega l'evoluzione delle forme viventi. Quando siamo bambini, spiega Bergson, il nostro futuro sviluppo \u00e8 caratterizzato da un numero imprecisato di tendenze: pensiamo di volta in volta, mentre cresciamo, che faremo il pompiere, il giornalista, l'esploratore..ecc, ma poi alla fine una sola di queste strade diverr\u00e0 reale. Nella natura avviene altrettanto: all'inizio si dipanano molte vie evolutive, alcune di queste si bloccano, e altre invece proseguono, e la forza vitale, la spinta creatrice che era nella linea di sviluppo che si \u00e8 fermata, prosegue, confluisce e d\u00e0 forza alle linee che continuano ad evolversi con uno \"slancio vitale\". \u00c8 come dire che dalle scimmie antropomorfe lo scimpanz\u00e9 rappresenta una linea evolutiva che all'inizio ha continuato la sua evoluzione, che poi si \u00e8 fermata, mentre proseguiva in un'altra direzione lo slancio vitale che ha portato all'Homo sapiens.\nInizialmente, nell'ambiente letterario e para-scientifico dei salotti francesi fu ipotizzato che l'energia vitale degli esseri viventi, vegetali e animali, potesse essere tradotta e misurata come fosse energia elettrica, prendendo spunto dal concetto bergsoniano di \"corrente di vita\".\nPur confermando scientificamente una minima attivit\u00e0 bio-elettrica di tutti gli organismi viventi, il biologo inglese Julian Huxley successivamente ne sment\u00ec l'analogia con l'\u00e9lan vital, usando quest'ultimo termine, \"energia vitale\", in senso pi\u00f9 metaforico.\nL'effetto pi\u00f9 clamoroso della teoria dello slancio vitale si ebbe nel campo artistico dove venne ripresa l'idea bergsoniana che l'uomo dovesse fare della propria vita una creazione estetica. Le avanguardie moderne come il dadaismo fecero proprio questo progetto tentando di superare la distinzione tra l'opera artistica e il suo creatore esprimendo cos\u00ec nell'arte la loro naturale \"gioia di vivere\" (\"bonheur de vivre\"). Anche l'Espressionismo risent\u00ec di questo aspetto del pensiero di Bergson."}
{"id": "4203325", "revid": "228587", "url": "https://it.wikipedia.org/wiki?curid=4203325", "title": "Guerra di Successione palatina", "text": ""}
{"id": "4203326", "revid": "73843", "url": "https://it.wikipedia.org/wiki?curid=4203326", "title": "David Lorenzen", "text": "Autore di molti testi e saggi sulle religioni dell'Asia, David Lorenzen \u00e8 professore al Center for Asian and African Studies, presso El Colegio de Mexico, istituto messicano per la ricerca e l'insegnamento delle scienze sociali."}
{"id": "4203327", "revid": "287204", "url": "https://it.wikipedia.org/wiki?curid=4203327", "title": "Beautiful Creatures (film)", "text": ""}
{"id": "4203331", "revid": "506294", "url": "https://it.wikipedia.org/wiki?curid=4203331", "title": "David Neal Lorenzen", "text": ""}
{"id": "4203333", "revid": "6923", "url": "https://it.wikipedia.org/wiki?curid=4203333", "title": "Domino Tommaselli", "text": "La Domino Tommaselli \u00e8 un'azienda italiana, con sede a Sirtori, specializzata nella progettazione e costruzione di componenti per moto, ciclomotori e macchine agricole.\nStoria.\nL'azienda venne fondata nel 1951 a Sirtori nel cuore della Brianza, dal Cavalier Rino Bertini coadiuvato dalla moglie Cav. Alma Cazzaniga, che diedero vita a quella che negli anni successivi sarebbe diventata un marchio significativo nel mondo della componentistica per Motoveicoli.\nDomino S.p.A. nacque infatti come azienda specializzata nella progettazione e nella costruzione di portaleve per freni e frizioni, comandi gas, manopole, per moto, ciclomotiri, scooter, macchine agricole e mezzi di trasporto nel settore della movimentazione industriale, destinati al mercato del primo equipaggiamento.\nAgli inizi degli anni settanta entrano in azienda anche i figli dei fondatori, Marco, Paolo ed il nipote Tino.\nLa societ\u00e0 gestisce oggi anche il post vendita dei marchi Domino e Tommaselli; gli impianti di produzione occupano una superficie coperta di 2.500\u00a0m\u00b2.\nMarchi collegati.\nNel 1991 la famiglia Bertini acquis\u00ec il marchio Tommaselli, nato a Torino nel 1930, produttore di manubri d'acciaio e alluminio e semimanubri.\nNel 1999 fu fondata la controllata Cadore, specializzata nello stampaggio della materia plastica e la fabbricazione di dispositivi elettrici, avviando la progettazione e la produzione di strumentazioni integrate nei manubri.\nProdotti.\nLa gamma di prodotti conta:"}
{"id": "4203335", "revid": "110157", "url": "https://it.wikipedia.org/wiki?curid=4203335", "title": "Omaha Beef", "text": "Gli Omaha Beef sono una franchigia professionistica di football americano indoor con sede ad Omaha, Nebraska, che gioca nella Indoor Football League. I Beef disputeranno le loro gare casalinghe alla Ralston Arena a partire dalla stagione 2013.\nStoria.\nGli Omaha Beef sono stati fondati nel 1999 e hanno disputato le loro prime due stagioni nella Indoor Professional Football League, perdendo nel 2001 la finale di campionato. Dal 2002 al 2004 si sono trasferiti nella National Indoor Football League raggiungendo come miglior risultato la semifinale nel 2004. Nel 2005, i Beef si sono spostati nella United Indoor Football fino al 2008, quando, a partire dalla stagione successiva, le lega \u00e8 confluita nella nuova Indoor Football League."}
{"id": "4203337", "revid": "1543377", "url": "https://it.wikipedia.org/wiki?curid=4203337", "title": "Vangelo della moglie di Ges\u00f9", "text": "Il Vangelo della moglie di Ges\u00f9 \u00e8 il frammento di un falso papiro antico, inizialmente creduto risalente al V/VIII secolo, che riporta un brano in copto che include le parole: \u00abGes\u00f9 ha detto loro: Mia moglie\u00bb e poco sotto \u00ablei sar\u00e0 in grado di essere mia discepola\u00bb.\nProvenienza.\nIl frammento di papiro proviene da una collezione privata e sarebbe stato scoperto nel 1997 in una raccolta di papiri; era stato acquistato da un precedente proprietario tedesco, che lo aveva reperito sul mercato antiquario e che non ha mai dichiarato la propria identit\u00e0.\nIl frammento \u00e8 stato sottoposto ad un test di datazione con il carbonio condotto da Noreen Tuross di Harvard che ha prodotto come datazione stimata il 741 ; sarebbe quindi una copia di ci\u00f2 che si pensa essere \u00abun vangelo scritto in greco, probabilmente nella seconda met\u00e0 del II secolo\u00bb. La professoressa Karen Leigh King (che ha pubblicato il papiro) e la sua collega Anne-Marie Luijendijk lo hanno chiamato \"Vangelo della moglie di Ges\u00f9\" per attribuirgli un nome mnemonico.\nSecondo la King la scoperta \u00abfornisce la prova che fra i primi cristiani alcuni credevano che Ges\u00f9 fosse sposato\u00bb, anche se il frammento non fornisce \u00abla prova che Ges\u00f9, in quanto persona storica, sia stato effettivamente sposato\u00bb.\nLa King afferma anche che \u00abc'era gi\u00e0 nel secondo secolo una tradizione legata al dibattito se i cristiani dovessero sposarsi e avere rapporti sessuali\u00bb. Inoltre, il frammento documenta l'esistenza di controversie nei primi secoli del cristianesimo sul discepolato e sull'assegnazione di ruoli di guida a figure femminili.\nL'esistenza del frammento \u00e8 stata rivelata il 18 settembre 2012 a Roma, nel corso \"X Congresso Internazionale di Studi Copti\" presieduto dal professor Alberto Camplani, in occasione di una sessione che si teneva presso l'Istituto Patristico Augustinianum.\n\"Il documento aveva con s\u00e9 una nota a mano che parlava di un professore di egittologia a Berlino, ora deceduto, il quale lo indicava come il solo esempio di un testo in cui Ges\u00f9 parlasse di una moglie\", afferma la King.\nIl dibattito scientifico sul frammento.\nA seguito della rivelazione della King (riportata con toni talora sensazionalistici da parte della stampa) si \u00e8 aperto un ampio dibattito scientifico sull'autenticit\u00e0 e sulla portata probatoria del frammento.\nDue papirologi, Roger Bagnall dell'Istituto per lo studio del mondo antico presso la New York University e Anne-Marie Luijendijk, professore associato di religione alla Princeton University, hanno analizzato il frammento e affermato che \u00e8 probabilmente autentico e sarebbe stato quasi impossibile falsificarlo. Dello stesso parere Ariel Shisha-Halevy dell'Hebrew University Department of Linguistics.\nAltri esperti, fra cui Stephen Emmel, Tito Orlandi e Paola Buzi - basandosi sulla fotografia apparsa sui giornali e riservandosi un giudizio pi\u00f9 circostanziato - avevano in un primo tempo espresso dubbi sull'autenticit\u00e0 del papiro, in primo luogo perch\u00e9 sarebbe dissimile dai papiri copti del IV secolo conosciuti e poi perch\u00e9 proviene non da un ritrovamento archeologico, ma dal mercato antiquario.\nAlberto Camplani, pur accettando una possibile autenticit\u00e0 del frammento - risultando dunque probabile che sia il papiro che l'inchiostro risalgano ad un periodo compreso fra il VI ed il IX secolo - asserisce che esso non fornirebbe una prova di un dibattito antico sul celibato di Ges\u00f9 n\u00e9 tantomeno sul celibato stesso: esso sarebbe piuttosto da inquadrare nel tentativo gnostico di dare dignit\u00e0 al matrimonio oppure l'espressione enfatizzerebbe il legame di familiarit\u00e0 tra Cristo e i suoi discepoli; in ogni caso, esso proverrebbe da fonti pressoch\u00e9 prive di qualsiasi autorevolezza. Inoltre, secondo Camplani il valore del papiro potrebbe essere modesto se gli studi accertassero che \u00e8 un testo nuovo, ottenuto assemblando versetti evangelici diversi.\nNel 2014 Christian Askeland, uno specialista della lingua copta attivo presso la Indiana Wesleyan University, ha proclamato la falsit\u00e0 del frammento, rivelando che lo stesso \u00e8 stato scritto dalla stessa persona, con lo stesso inchiostro e con lo stesso strumento con i quali \u00e8 stato realizzato il frammento del Vangelo di Giovanni di cui pure la King \u00e8 entrata in possesso\nNel 2015 anche Joel S. Baden, \"professor of Old Testament\" presso la Yale Divinity School, e Candida Moss, \"professor of New Testament and early Christianity\" presso la University of Notre Dame, hanno ritenuto il frammento un falso, dato che \u00e8 certamente tale anche il frammento del Vangelo di Giovanni proveniente dallo stesso proprietario.\nAlcuni rilevano un legame tra il contenuto del frammento di papiro ed il principale tema alla base della trama de \"Il codice da Vinci\", romanzo del 2003 scritto dall'autore Dan Brown, secondo il quale Ges\u00f9 sarebbe stato sposato e la sua discendenza coinciderebbe con il Santo Graal. Tuttavia, la King ha respinto l'ipotesi che il ritrovamento abbia comprovato le teorie che Brown aveva ripreso e che erano state introdotte con le pubblicazioni \"The Jesus Scroll\" (1972) e \"Il Santo Graal\" (1982).\nLa prova definitiva e l'ammissione della falsit\u00e0 del frammento.\nNel corso dell'estate 2016, in corrispondenza di un nuovo Convegno Copto, posta sotto pressione da studi emersi nel corso dell'anno precedente - che dimostravano un complessivo dissenso della comunit\u00e0 scientifica nei confronti dell'autenticit\u00e0 del frammento - e da un'indagine giornalistica, la prof.ssa King ha ammesso che si trattava di un falso moderno, realizzato probabilmente da un controverso imprenditore tedesco-americano che aveva studiato egittologia in giovent\u00f9, e che aveva i mezzi e le conoscenze per fabbricare un falso verosimile.\nLa professoressa King a seguito di questa vicenda, non si \u00e8 presentata al nuovo Convegno, tenutosi a Claremont (California) a fine luglio 2016."}
{"id": "4203344", "revid": "1543377", "url": "https://it.wikipedia.org/wiki?curid=4203344", "title": "SG Handball West-Wien", "text": "L'SG INSIGNIS Handball West-Wien \u00e8 una squadra di pallamano maschile austriaca con sede a Vienna."}
{"id": "4203350", "revid": "594414", "url": "https://it.wikipedia.org/wiki?curid=4203350", "title": "Annuario storico della Valpolicella", "text": ""}
{"id": "4203352", "revid": "767487", "url": "https://it.wikipedia.org/wiki?curid=4203352", "title": "Il fischio a Eaton Falls", "text": "Il fischio a Eaton Falls (\"The Whistle at Eaton Falls\") \u00e8 un film del 1951 diretto da Robert Siodmak.\nTrama.\n\u00c8 un film dallo stampo documentaristico sulle difficoltose contrattazioni tra un gruppo di operai e i loro datori di lavoro in una piccola cittadina del New Hampshire.\nProduzione.\nIl film, diretto da Robert Siodmak su una sceneggiatura di Lemist Esler, Laurence Heath e Virginia Shaler, fu prodotto da Louis De Rochemont per la Columbia Pictures Corporation e girato a Dover nel New Hampshire.\nDistribuzione.\nIl film fu distribuito negli Stati Uniti dal 2 agosto 1951 al cinema dalla Columbia Pictures.\nAlcune delle uscite internazionali sono state:\nPromozione.\nLe tagline sono:"}
{"id": "4203353", "revid": "46931", "url": "https://it.wikipedia.org/wiki?curid=4203353", "title": "The Whistle at Eaton Falls", "text": ""}
{"id": "4203358", "revid": "23", "url": "https://it.wikipedia.org/wiki?curid=4203358", "title": "Gruppo della nadorite", "text": "Il gruppo della nadorite \u00e8 un gruppo di minerali. I minerali di questo gruppo sono isostrutturali, nella nadorite sostituendo due atomi di Sb3+ con due atomi di Bi3+ si ottiene la perite mentre sostituendoli con un atomo di Pb2+ ed un atomo di Te4+ si ottiene la telluroperite."}
{"id": "4203359", "revid": "73843", "url": "https://it.wikipedia.org/wiki?curid=4203359", "title": "Lago di Ragogna", "text": "Il lago di Ragogna (\"L\u00e2t di Ruvigne\" in friulano standard) \u00e8 un'area palustre naturale situata tra i comuni di Ragogna e San Daniele del Friuli, in provincia di Udine.\nGeografia.\nDi origine glaciale, il lago si form\u00f2 circa 12.000 anni fa in una depressione tra le colline. Il bacino \u00e8 di forma ellittica, con diametro all'incirca di 700\u00a0m, una profondit\u00e0 massima di 9-10 \u00a0m ed una superficie di 25 ha.\nIl lago \u00e8 alimentato, oltre che dalle precipitazioni atmosferiche, da una sorgente sotterranea e da piccoli ruscelli afferenti dalle colline circostanti.\nPoco distante a nord si trova un antico cimitero ebraico.\nDettagli.\nCon una superficie di 25 ettari e le attuali dimensioni \u2013 circa un quarto rispetto a quelle originali dovute ad una bonifica operata verso gli anni trenta\u00a0\u2013 ed ha una profondit\u00e0 che raggiunge i 9-10 metri. Oltre alle precipitazioni piovane il lago \u00e8 alimentato dall'apporto di alcuni ruscelli scendono dalle pendici meridionali del monte e dalle colline circostanti e da una sorgente sotterranea, situata nella zona nord-ovest presso l'attuale batimetro. Alcune ricerche archeologiche hanno portato alla scoperta di testimonianze storiche databili all'et\u00e0 del Mesolitico Recente e del Neolitico Antico (5000 a.C.), appartenenti ad una comunit\u00e0 agricola che si era insediata sulle sponde del lago.\nIl visitatore ha la possibilit\u00e0 di ammirare alcune particolarit\u00e0 sia storiche che naturalistiche come l'antica cava di pietra, denominata \u201c gjave di Kric\u201d che si trova sul fianco meridionale della collina posta di fronte al batimetro; dove si possono ancora notare i fori circolari realizzati per inserire l'esplosivo. La cava \u00e8 rimasta attiva fino agli anni cinquanta. Uno degli aspetti pi\u00f9 interessanti del lago di Ragogna \u00e8 legato all'aspetto della biodiversit\u00e0, fenomeno estremamente complesso tanto dalla punto di vista della flora, quanto da quello della fauna. La fascia che circonda lo specchio d'acqua \u00e8 caratterizzata da un terreno paludoso regno della canna di palude, del giunco, mentre nel bacino d'acqua crescono vari tipi di ninfee che offrono in primavera uno spettacolo unico per il mosaico di colori.\nFlora e fauna.\nEstremamente interessante sotto l'aspetto naturalistico ed ambientale, il lago di Ragogna \u00e8 uno dei pochi laghi in cui vegeta ancora la \"castagna d'acqua\" (\"Trapa natans\"). Trattasi di una pianta acquatica a foglie romboidali/lanceolate e dentate la cui caratteristica \u00e8 il frutto dall'involucro legnoso di colore bruno-rossastro con quattro punte. Questo frutto commestibile ed utilizzato a fini alimentari fin dalla preistoria, veniva raccolto alla fine dell'estate e una volta essiccato veniva macinato per ricavarne una farina.\nCircondato da boschetti riparati costituiti da ontani, pioppi e salici, da canneti, torbiere e prati umidi, esso \u00e8 importantissimo dal punto di vista faunistico in quanto centro di transito per uccelli migratori, quali germano reale, folaga, marzaiola, gallinella d'acqua, airone cenerino, tuffetto, svasso maggiore, strolaga, cigno reale, tarabuso, moretta fabaccata (\"Aythya fuligula\"), costituendo un luogo ideale per il birdwatching.\nAnche la fauna ittica \u00e8 particolarmente ricca; sono presenti cavedano, carpa, tinca, luccio, persico reale, scardola, persico sole."}
{"id": "4203365", "revid": "298229", "url": "https://it.wikipedia.org/wiki?curid=4203365", "title": "HV Sittardia", "text": "L'HV Sittardia \u00e8 una squadra di pallamano maschile olandese con sede a Sittard.\n\u00c8 stata fondata nel 1942."}
{"id": "4203372", "revid": "110157", "url": "https://it.wikipedia.org/wiki?curid=4203372", "title": "Krama (induismo)", "text": "Krama (\"successione\") \u00e8 una scuola religiosa indiana dello shivaismo kashmiro sviluppatasi verso la fine del primo millennio della nostra era e l'inizio del successivo.\nStoria.\nOriginaria dello U\u1e0d\u1e0diyana, a ovest del Kashmir, questa scuola annovera tra i suoi principali maestri J\u00f1\u0101nanetra (IX sec.); Abhinavagupta (X-XI sec.), con il \"Kramakeli\", opera perduta; e Mahe\u015bvar\u0101nanda (XII-XIII sec.), con il \"Mah\u0101rthama\u00f1jar\u012b\".\nSecondo l'indologo francese Andr\u00e9 Padoux, la scuola si \u00e8 sviluppata come esegesi della tradizione tantrica del Kula denominata Uttara-\u0101mn\u0101ya (\"tradizione settentrionale\"), tradizione centrata sul culto, trasgressivo, della dea K\u0101l\u012b.\nJ\u00f1\u0101nanetra (noto anche col nome di \u015aiv\u0101nanda) \u00e8 considerato il fondatore della scuola Krama, direttamente iniziato dalla dea Ma\u1e45gal\u0101, aspetto benevolente della dea K\u0101l\u012b. Di lui si conserva un'unica opera, il \"K\u0101lik\u0101-stotra\", un inno dedicato alla Madre. J\u00f1\u0101nanetra inizi\u00f2 diversi discepoli, dando cos\u00ec inizio al lignaggio della tradizione e, cosa notevole in quell'epoca, i primi tre erano donne: Key\u016brvat\u012b, Mandanik\u0101 e Kali\u0101\u1e47ik\u0101.\nDiscepolo di Key\u016brvat\u012b fu \u015ar\u012b Hrasvan\u0101tha, cui gli studiosi Christopher Tompkins and Christopher Wallis attribuiscono la \"Svabodhodayama\u00f1jar\u012b\" (\"Il mazzo di fiori del sorgere della nostra conoscenza\"), un breve poema che si pone in contrasto con lo yoga classico di Pata\u00f1jali. Il lignaggio, la trasmissione da maestro a discepolo (\"p\u0101ramp\u0101ra\"), \u00e8 proseguito fino al XV secolo, annoverando fra i suoi pi\u00f9 illustri esponenti: Som\u0101nanda, Abhinavagupta e il discepolo di costui K\u1e63emar\u0101ja che, come il maestro, si \u00e8 comunque mosso negli ambiti di pi\u00f9 tradizioni \"\u015baiva\". Nel IV capitolo del suo fondamentale \"Tantr\u0101loka\" (\"Luce sui Tantra\"), Abhinavagupta, nella trattazione del \"mezzo basato sulla Potenza\", descrive in dettaglio una pratica tipica della scuola, la meditazione delle dodici K\u0101li.\nDottrina.\nPer il Krama l'esistenza \u00e8 animata da una successione (\"krama\") di livelli energetici via via pi\u00f9 elevati, livelli personificati da dee denominate K\u0101lik\u0101. Il fine spirituale \u00e8 l'identificazione graduale (\"kramamudr\u0101\") con queste manifestazioni divine della dea K\u0101l\u012b, anche tramite pratiche divergenti dall'ortodossia brahmanica, come per esempio i riti erotici, mentre la pratica rituale riveste qui un aspetto secondario.\nLe successioni, o fasi (\"krama\"), sono cinque: emissione, mantenimento, riassorbimento, indicibile, pi\u00f9 l'ultima (\"bh\u0101sakrama\", \"fase della luce\") che \u00e8 puramente trascendente. Ognuna di esse corrisponde a uno stadio della coscienza umana, e l'ultima rappresenta la fusione con l'assoluto. La scuola \u00e8 pertanto monista, pur presentando un aspetto panteistico nelle dee che sovrintendono la successione, dee cui sono dedicati culti particolari.\nIl Krama riflette dunque l'emergenza di tradizioni \"\u015b\u0101kta\", tradizioni essenzialmente tantriche, nell'ambito della corrente filosofica monista del Kashmir, per la quale l'assoluto \u00e8 \u015aiva, interpretando l'immanenza come espressione della trascendenza. Le cinque fasi trovano un corrispettivo nelle cinque azioni di \u015aiva cos\u00ec come teorizzate in un'altra scuola monista del Kashmir, il Trika."}
{"id": "4203374", "revid": "114616982", "url": "https://it.wikipedia.org/wiki?curid=4203374", "title": "UNI CEI 11352", "text": "La norma UNI CEI 11352 \"Gestione dell'energia - Societ\u00e0 che forniscono servizi energetici (ESCo) - Requisiti generali e lista di controllo per la verifica dei requisiti\" \u00e8 la norma italiana che stabilisce i requisiti minimi per le societ\u00e0 che vogliono svolgere il ruolo di Energy Service Company (ESCo). La norma delinea i requisiti minimi dei servizi di efficienza energetica e le capacit\u00e0 (organizzativa, diagnostica, progettuale, gestionale, economica e finanziaria) che la ESCo deve possedere per poter offrire tali attivit\u00e0 presso i propri clienti: assegna inoltre una lista di controllo per la verifica delle capacit\u00e0 delle ESCo.\nTra i requisiti va ricordato la richiesta di avere un Esperto in Gestione dell'Energia (EGE, certificato secondo la norma UNI CEI 11339 o in possesso dei requisiti richiesti) nel proprio organico.\nLe ESCo per la normativa italiana.\nNel Decreto legislativo 115/2008 la ESco \u00e8 definita come \"persona fisica o giuridica che fornisce servizi energetici ovvero altre misure di miglioramento dell'efficienza energetica nelle installazioni o nei locali dell'utente e, ci\u00f2 facendo, accetta un certo margine di rischio finanziario. Il pagamento dei servizi forniti si basa, totalmente o parzialmente, sul miglioramento dell'efficienza energetica conseguito e sul raggiungimento degli altri criteri di rendimento stabiliti.\"\nStruttura della norma.\nLa norma \u00e8 strutturata nei seguenti punti principali:\nSono inoltre presenti due appendici."}
{"id": "4203375", "revid": "599013", "url": "https://it.wikipedia.org/wiki?curid=4203375", "title": "Wilmer Vel\u00e1squez", "text": "Carriera.\nClub.\nA livello di club, Vel\u00e1squez ha giocato quasi interamente per il Club Deportivo Olimpia, in Honduras, con brevi parentesi in Cile al Deportivo Concepci\u00f3n, in Brasile allo Sport-Recife e in Messico all'Atlas.\nHa chiuso la carriera nel 2010, dopo aver vinto per dodici volte il Campionato honduregno e per due volte la Coppa dell'Honduras.\nNazionale.\nHa giocato in totale 48 partite con la Nazionale honduregna, segnando 35 goal che lo portano al secondo posto nei migliori marcatori di sempre dell'Honduras dietro a Carlos Pav\u00f3n (57).\nHa partecipato alla CONCACAF Gold Cup 2003 e alla CONCACAF Gold Cup 2005, diventando, nel 2005, capocannoniere della competizione."}
{"id": "4203376", "revid": "287204", "url": "https://it.wikipedia.org/wiki?curid=4203376", "title": "Kiss Me Deadly (album)", "text": ""}
{"id": "4203380", "revid": "709565", "url": "https://it.wikipedia.org/wiki?curid=4203380", "title": "Il ritorno di Jackie Chan", "text": "Il ritorno di Jackie Chan (\"Jackie Chan's Fantasia\") \u00e8 una serie animata cinese avente come protagonista Jackie Chan, il quale appare sia in versione animata che (in alcune scene) anche in carne e ossa. Il titolo italiano fa riferimento ad una precedente serie americana intitolata \"Le avventure di Jackie Chan\", anch'essa trasmessa dalla Rai negli anni 2000.\nLe prime immagini sono state mostrate in Cina il 29 aprile 2009 e la serie ha debuttato verso la fine dello stesso anno.\nHa vinto il premio come migliore serie animata all'\"International Comics Festival\" di Canton nell'ottobre 2009.\nIn Italia \u00e8 stata trasmessa su Rai 2 al mattino a partire dal 2 luglio 2012."}
{"id": "4203384", "revid": "125494106", "url": "https://it.wikipedia.org/wiki?curid=4203384", "title": "Diacetile", "text": "Il diacetile (nome sistematico IUPAC: butandione o 2,3-butandione) \u00e8 un dichetone vicinale (due gruppi C=O adiacenti) di formula molecolare C4H6O2. Il diacetile \u00e8 un sottoprodotto naturale di fermentazione, specialmente della birra. Il diacetile \u00e8 presente naturalmente nelle bevande alcoliche e viene aggiunto ad alcuni alimenti per conferire un gusto burroso.\nNei prodotti alimentari.\nIl diacetile e l'acetilmetilcarbinolo sono due composti che conferisco al burro il gusto caratteristico. A causa di ci\u00f2, i produttori di margarina, vi aggiungono diacetile e acetilmetilcarbinolo (insieme a beta-carotene per conferire un colore giallo) per rendere il prodotto finale, saporito e in \"aromatico\" perch\u00e9 altrimenti sarebbe relativamente insapore e incolore.\nAumentare i livelli di acetile conferisce al burro un aroma di caramello.\nNelle bevande alcoliche.\nA bassi livelli, il diacetile presente (aggiunto o naturale che sia) nell'alcolico dona un senso di burrosit\u00e0 al palato quando bevuto.\nAl naso l'odore di alcolici contenti \u00e8 estremamente riconoscibile e caratteristico.\nIn alcuni tipi di birra (ad esempio nelle birre Old Ales inglesi), la presenza di diacetile pu\u00f2 essere accettabile in moderate quantit\u00e0, mentre in altri stili birrai (ad esempio nelle lager) la sua presenza \u00e8 considerata una caratteristica indesiderata.\nIl diacetile viene prodotto durante la fermentazione come sottoprodotto della sintesi della valina, quando il lievito produce acetolattato, sfugge dalla cellula ed \u00e8 spontaneamente decarbossilato in diacetile. Il lievito assorbe quindi il diacetile, e riduce i gruppi chetonici per formare acetilmetilcarbinolo e 2,3-butandiolo, composti relativamente insipidi.\nLa birra subisce talvolta un \"riposo diacetile\" come fase terminale della fermentazione, in cui la sua temperatura \u00e8 leggermente aumentata per due o tre giorni, per consentire al lievito di assorbire il diacetile prodotto all'inizio del ciclo di fermentazione. \nI produttori di vino, come ad esempio quello prodotta da uve chardonnay, deliberatamente promuovono la produzione di diacetile per via della sensazione e del sapore che conferisce. \u00c8 presente in molti Chardonnay della California, noto come \"bomba di burro\", anche se vi \u00e8 una tendenza crescente a tornare indietro ai tipi pi\u00f9 tradizionali francesi.\nNegli Chardonnay di produzione italiana la concentrazione \u00e8 caratteristica delle usanze regionali, in Piemonte ad esempio \u00e8 spesso decisamente marcato, molto meno in Trentino Alto-Adige/S\u00fcdtirol. \nUn naso ben affinato lo riconosce con facilit\u00e0 anche nei vini spumanti da chardonnay come i vini di Champagne o di Franciacorta dove l'uva chardonnay \u00e8 usata, in parte o in toto, per la produzione della cuv\u00e9e.\nConcentrazioni da 0,005\u00a0mg/L a 1,7\u00a0mg/L sono stati misurati in vini Chardonnay, ma la quantit\u00e0 rilevabile dal gusto \u00e8 di almeno 0,2\u00a0mg/L.\nRepellente della zanzara.\nL'esanolo e il diacetile agiscono come potenti inibitori dei neuroni sensibili alla CO2 presenti nelle antenne delle zanzare del genere Culex, vettore di trasmissione di malattie potenzialmente letali. Questa scoperta \u00e8 importante in quanto la CO2 normalmente emessa dagli esseri umani durante la respirazione \u00e8 uno dei principali attrattivi per questi insetti.\nSicurezza.\nL'inalazione prolungata di vapori di diacetile provoca bronchiolite obliterante.\nSicurezza dei lavoratori.\nA lavoratori in diverse fabbriche che producono aromi artificiali per il burro \u00e8 stata diagnosticata la bronchiolite obliterante. I casi sono stati riscontrati principalmente nei giovani, sani e maschi non fumatori. Varie autorit\u00e0 hanno definito la malattia \"polmone del lavoratore di popcorn\".\nRegolamento dell'Unione Europea.\nLa Commissione europea ha dichiarato che il diacetile \u00e8 legale per l'uso come sostanza aromatizzante in tutti gli Stati dell'Unione europea."}
{"id": "4203388", "revid": "287204", "url": "https://it.wikipedia.org/wiki?curid=4203388", "title": "Artur Ionita", "text": ""}
{"id": "4203391", "revid": "287204", "url": "https://it.wikipedia.org/wiki?curid=4203391", "title": "Dzengis Cavusevi\u0107", "text": ""}
{"id": "4203393", "revid": "767487", "url": "https://it.wikipedia.org/wiki?curid=4203393", "title": "SK Cuncevo", "text": "Lo Sport Klub Cuncevo \u00e8 una squadra di pallamano maschile russa con sede a Mosca."}
{"id": "4203394", "revid": "1305772", "url": "https://it.wikipedia.org/wiki?curid=4203394", "title": "Circolo dell'Unione (Milano)", "text": "Il Circolo dell'Unione \u00e8 un club per gentiluomini di Milano\nStoria.\nIl Circolo fu fondato il 28 maggio 1841 da un gruppo di aristocratici milanesi, guidati dal Principe Luigi Barbiano di Belgioioso d'Este (che sar\u00e0 il primo presidente del sodalizio) e da Giovanni Resta, che erano frequentatori del parigino Jockey Club ed intendevano dotare Milano d'un circolo simile.\nIl gruppetto di nobili milanesi fondatori del circolo era costituito da cospiratori, \"teste calde\" spedite in esilio e rientrate a Milano dopo l'amnistia concessa da Ferdinando I d'Austria nel 1838.\nLa prima sede del circolo fu in contrada San Giuseppe presso la Casa Morandet (oggi Via Verdi 7).\nNel 1843 la Societ\u00e0 si trasfer\u00ec in Via Manzoni 1, in alcuni locali posti sopra il Caff\u00e8 Cova.\nSiccome l'attivit\u00e0 anti-austriaca della Societ\u00e0 dell'Unione proseguiva, anche con iniziative plateali e provocatorie (partecipazione ai funerali di Federico Confalonieri, sottoscrizione per erigere un monumento sul San Gottardo, dove il martire del Risorgimento era morto, organizzazione di \"scioperi del fumo\" per colpire il monopolio austriaco dei tabacchi), nel 1848 il circolo venne chiuso con provvedimento del vicer\u00e9 Arciduca Ranieri.\nNel 1859 il sodalizio riapr\u00ec e riprese pure l'attivit\u00e0 politica, espressa anche tramite il giornale La Perseveranza. In questo periodo il circolo annovera fra i suoi soci Camillo Benso conte di Cavour; negli anni successivi, si affievol\u00ec l'impegno politico del circolo.\nNel 1911 il sodalizio lasci\u00f2 la sede storica di Via Manzoni 1 per Via Romagnosi 4 (casa ex Lattuada).\nNel 1912 il circolo assunse la denominazione \"Club dell'Unione\".\nIl 28 aprile 1926 la sede fu trasferita in Via Filodrammatici 5.\nNel 1935, la denominazione venne mutata in quella attuale di \"Circolo dell'Unione\".\nNel periodo ricompreso fra 1947 al 1951, la sede fu spostata in Via Borgonuovo 5, per poi ritornare in Via Filodrammatici 5.\nNegli anni '80 del XX secolo il Circolo spost\u00f2 la propria sede in Via Manzoni 45 , presso il Palazzo Borromeo d'Adda.\nSede.\nLa sede del circolo \u00e8 in Palazzo Borromeo d'Adda, posto in Via Manzoni 45.\nAttivit\u00e0.\nIl Circolo ancora oggi raggruppa prevalentemente le grandi famiglie della nobilt\u00e0 milanese.\nAttualmente conta 644 soci, tutti uomini."}
{"id": "4203396", "revid": "1573940", "url": "https://it.wikipedia.org/wiki?curid=4203396", "title": "Beach Boys (serie televisiva)", "text": " \u00e8 un dorama stagionale estivo in 12 puntate pi\u00f9 uno special prodotto da Fuji TV andato in onda nel 1997.\nTrama.\nHiromi, dopo esser stato ignominiosamente cacciato di casa dalla fidanzata Fujiko, a causa della propria incapacit\u00e0 a prendersi le dovute responsabilit\u00e0 da persona adulta e matura, si dirige felicemente ed in piena libert\u00e0 in auto in direzione dell'oceano. Durante la strada incontra Kaito, segretario fino al giorno prima in una grande impresa commerciale multinazionale; questi ha abbandonato il suo lavoro dopo aver perduto un'importante contratto di lavoro.\nI due decidono di far coppia insieme per il prosieguo del viaggio e si fermano in una tranquilla e fuori mano pensione-trattoria gestito da Masaru, esperta di surf, e da sua nipote Makoto. Hiromi decide di fermarsi e trovarsi un lavoretto stagionale per l'estate; Kaito \u00e8 costretto a seguirne l'esempio dopo aver perduto il suo portafoglio.\nDividono una stanzetta ed iniziano cos\u00ec una strana convivenza, avendo caratteri diametralmente opposti, tanto Hiromi difatti \u00e8 espansivo e cordiale quanto Kaito chiuso e riservato. Durante il corso della storia Kaito inizier\u00e0 a chiedersi se davvero vale la pena di perdere i migliori anni della vita chiusi in un ufficio alla disperata ricerca di far soldi: Hiromi gli dimostra ogni giorno come ci si pu\u00f2 divertire e rilassare con poco.\nPurtroppo per Kaito, il capoufficio e Sakura, sua fidanzata, si metteranno presto sulle sue tracce.\nSpecial.\nLo special conclusivo \u00e8 ambientato tre mesi dopo gli eventi accaduti durante l'estate in riva al mare, ora Kaito lavora alle dipendenze di un biologo che sta studiante la fauna marina, mentre Hiromi si trova alle prese con una bella ereditiera figlia di un imprenditore che possiede una catena di alberghi alle Hawaii. Il destino per\u00f2 vuole che le loro strade tornino ad incontrarsi."}
{"id": "4203398", "revid": "251304", "url": "https://it.wikipedia.org/wiki?curid=4203398", "title": "Citt\u00e0 di Marsala (nave)", "text": "La Citt\u00e0 di Marsala \u00e8 stata una motonave passeggeri italiana della compagnia Tirrenia di Navigazione, dal 1948 ribattezzata Citt\u00e0 di Trapani. Naufrag\u00f2 nel 1957.\nStoria.\nFu varata alla fine degli anni venti insieme ad altre due navi gemelle, \"Citt\u00e0 di Alessandria\" e \"Citt\u00e0 di Trapani\".\nDurante la seconda guerra mondiale fu requisita e utilizzata per il trasporto di truppe e rifornimenti. Nel 1940 fece la spola da Taranto a Durazzo.\nIl 20 dicembre 1941 da Taranto ad Argostoli trasport\u00f2 personale del Regio Esercito e rifornimenti. Due giorni pi\u00f9 tardi la nave fece la spola da Taranto a Navarino.\nAlla fine del 1944 la nave si trovava nel porto di Trieste ma senza motori, sbarcati e inviati alla revisione presso la Franco Tosi di Legnano ancora durante il periodo bellico, e poi trattenuti in Italia.\nNel dicembre 1946 fu riconsegnata all'Italia la \u201cCitt\u00e0 di Marsala\u201d dopo una vertenza con il governo jugoslavo che aveva dichiarato la nave preda bellica all'atto dell'occupazione di Trieste. La nave per la Tirrenia affianc\u00f2 la gemella \u201cCitt\u00e0 di Alessandria\u201d sulla rotta Civitavecchia \u2013 Olbia con frequenza pentasettimanale.\nIl cambio di nome.\nLa Tirrenia, in ricordo dell'unit\u00e0 perduta nel corso della guerra, la ribattezz\u00f2 nel 1948 \"Citt\u00e0 di Trapani\" come la nave gemella, utilizzata durante la guerra come nave ospedale e affondata nel 1942.\nNel 1957 fu spostata nella linea celere Genova \u2013 Cagliari \u2013 Trapani\u00a0\u2013 Tunisi.\nIl naufragio.\nTale unit\u00e0, al comando del fiumano Pietro Justin, in viaggio da Cagliari a Trapani con 13 passeggeri, naufrag\u00f2 a seguito d'incaglio nelle acque di Trapani, un miglio a ponente della Torre di Ligny il 4 dicembre 1957, causando la morte di quattro uomini dell'equipaggio e due marinai del rimorchiatore \"Pirano\", giunto in soccorso ed anch'esso affondato. La tempesta spezz\u00f2 lo scafo del postale in due e scaravent\u00f2 parte del relitto verso la Casina Nasi, dove \u00e8 tuttora visibile."}
{"id": "4203404", "revid": "287204", "url": "https://it.wikipedia.org/wiki?curid=4203404", "title": "Gian Maria Lepscky", "text": "Biografia.\nFiglio di Cesare e Maria Garizzo. Frequenta l'Accademia di Belle Arti di Venezia e nel 1915 consegue la licenza per il Corso Speciale di Disegno.\nChiamato alle armi come ufficiale dei bombardieri dal 1917 al 1918.\nAl ritorno dalla guerra passa un periodo di riposo a Buttrio, presso i cugini Deganutti. A Buttrio in particolare, e nel Friuli in generale, torner\u00e0 molto spesso al punto di fondare un cenacolo di artisti. Molte delle sue opere sono dedicate al Friuli come evidenziato in particolare dal catalogo \u201cGian Maria Lepscky \u2013 innamorato del Friuli\u201d realizzato in occasione della mostra tenuta a Cividale del Friuli dal 22 giugno al 28 ottobre 2012, mostra che ha avuto oltre 10.000 visitatori.\nNel 1920 si diploma all'Accademia con il massimo dei voti, subito dopo partecipa alla 10. collettiva della Bevilacqua La Masa, la partecipazione si ripeter\u00e0 praticamente ogni anno. Nel 1922 consegue l'abilitazione all'insegnamento del disegno, e quindi nel 1924 ottiene la supplenza della cattedra di figura disegnata all'Accademia di Belle Arti di Venezia. Nello stesso anno viene selezionato per partecipare alla XIV Biennale Internazionale di Venezia con l'opera Pettegolezzi.\nAvendo criticato a pi\u00f9 riprese atti e fatti illegali (in quest'anno si situa anche l'omicidio di Giacomo Matteotti) compiuti dai fascisti viene prima \u201cavvisato\u201d e poi bastonato; denuncia il fatto ma viene \u201cconsigliato\u201d di ritirare la denuncia. Attorno a lui viene a crearsi una situazione persecutoria ed una forma di isolamento che lo porter\u00e0, pochi anni dopo, ad abbandonare l'Italia.\nNel 1925, in occasione di una mostra a Palazzo Reale a Venezia il re acquista il dipinto Mercato a Chioggia, il dipinto \u00e8 stato conservato per molto tempo a villa Italia in Monselice.\n\u00c8 del 1927 il primo lavoro a soggetto religioso di grande impegno: dipinge la pala d'altare Il Battesimo per la chiesa parrocchiale di Camporovere di Asiago (Vicenza). A questo lavoro seguiranno molti altri cicli di affreschi (soffitto della chiesa di San Martino di Sambugh\u00e8 (Treviso); facciata per la chiesa di San Leonardo di Treviso; affresco Glorificazione dell'eroe per la cappella dei decorati al valore nell'Ossario di Schio (Vicenza); l'affresco La resurrezione della figlia di Giairo per la Cappella Giol di San Polo di Piave (Treviso); affresco nella cappella dei Caduti in guerra di Ronchis di Latisana (Udine); affresco Il trionfo dell'Immacolata per la chiesa di Fossalta di Piave (Venezia); affresca le lunette con L'Annunciazione e La cena di Emmaus nella chiesa di Paese (Treviso); l'affresco Il martirio di San Bartolomeo per la chiesa di Resana (Treviso); affresco Il miracolo dell'eucaristia per la chiesa arcipretale di Salzano (Venezia)).\nSempre nel 1927 ottiene la cattedra al Liceo Artistico di Venezia.\nNel 1928 \u00e8 costretto, per motivi politici, a rinunciare all'insegnamento presso il Liceo Artistico di Venezia, ed a causa delle continue persecuzioni si trasferisce prima in Francia per un anno, e quindi nel 1934 in Spagna, a Barcellona, presso la sorella Rosina. In Spagna continua con grande successo l'attivit\u00e0 artistica, con esaltanti articoli sulla stampa locale.\nNel 1935 partecipa alla Mostra Commemorativa della Fondazione della Biennale.\nNel 1936, a causa della guerra civile spagnola, \u00e8 costretto a ritornare in Italia.\nRichiamato alle armi, partecipa negli anni 1941-43 alle campagne di guerra in Libia e Tunisia. Il 10 settembre 1944 viene catturato dai tedeschi a Udine, ma riesce a fuggire e vive pi\u00f9 o meno clandestinamente fino alla Liberazione, riuscendo anche a partecipare ad alcune mostre.\nNel 1947 partecipa alla I Biennale Mediterranea d'Arte.\nNegli anni dal 1950 al 1954 \u00e8 assistente di anatomia artistica alla cattedra di Carlo Lotti all'Accademia di Venezia, e compone a mano un trattato con le illustrazioni delle varie parti del corpo umano. \nNel 1954 lascia l'insegnamento all'Accademia, e viene trasferito ad insegnare alla Scuola d'Arte Pietro Selvatico di Padova. Nel 1963 torna ad insegnare a Venezia, all'Istituto d'Arte dei Carmini\nA causa di un tumore muore il 12 luglio del 1965."}
{"id": "4203406", "revid": "30981", "url": "https://it.wikipedia.org/wiki?curid=4203406", "title": "Alawiyya", "text": ""}
{"id": "4203411", "revid": "1543377", "url": "https://it.wikipedia.org/wiki?curid=4203411", "title": "Zygmunt Pu\u0142awski", "text": "Biografia.\nZygmunt Pu\u0142awski nasce a Lublino, il 24 ottobre 1901, da una famiglia appartenente alla classe operaia. La famiglia Pu\u0142awski si amplia ben presto con l'arrivo di altri tre fratelli: Maria, Zdzislaw e Kazimierz. Il padre lavora come operaio presso una fabbrica di macchine agricole, ed ha difficolt\u00e0 a mantenere dignitosamente la famiglia. Le difficolt\u00e0 della vita influenzano fortemente il giovane Pu\u0142awski, che diviene ambizioso, mirando costantemente a raggiungere l'indipendenza economica appena gli fosse possibile. Dopo il diploma di scuola elementare inizia a frequentare il Ginnasio \"Zgromadzenia\" a Vetteran\u00f3w. Durante questo periodo entra a far parte dell'associazione dei boy scout, cui si dedica completamente, e questo ha un notevole ruolo nel plasmare la sua personalit\u00e0 e il suo atteggiamento nei confronti della vita.\nProfondamente patriota partecipa, come esploratore appartenente alla Kompani Szkolnej n\u00ba 3, al disarmo delle forze armate austro-ungariche presenti sul territorio polacco nel novembre del 1918, e successivamente, assieme ai suoi colleghi, alla lotta per l'indipendenza della Polonia contro i sovietici.\nNell'estate del 1921, nel corso dell'offensiva lanciata dai sovietici contro il neo costituito Stato polacco, si arruola volontariamente in un battaglione di esploratori (Zwi\u0105zek Harcerstwa Polskiego). Dopo aver lasciato l'esercito alla fine della guerra, inizia gli studi presso la Facolt\u00e0 di Meccanica del Politecnico di Varsavia. Durante il primo anno si distingue come studente modello, completo e pieno di entusiasmo, dimostrando un notevole talento nella progettazione. Frequenta i corsi con diligenza, diventando membro attivo della Sezione Aviazione del Club degli Studenti di Meccanica, dove collabora a realizzare un modello di aliante, l'SL-3. Pur frequentando assiduamente i corsi partecipa, nel 1923, ad un secondo concorso indetto per la realizzazione di un aliante, ben presto affiancato da un ulteriore concorso, questa volta relativo alla realizzazione di un aereo militare, biplano, da ricognizione. In risposta al terzo requisito Pu\u0142awski presenta un progetto, designato Scout, relativo ad un velivolo biplano, biposto, da aerocooperazione, equipaggiato con un propulsore Lorraine-Dietrich da 450 hp.\nDa studente pratic\u00f2 vari sport, tra cui sci ed alpinismo, organizzando anche una serie di gite turistiche in tutto il paese. Diviene, inoltre, membro dell'Aereo Club Accademico di Varsavia, conseguendo la licenza di pilota sportivo.\nNel 1925 si laurea ingegnere presso l'Universit\u00e0 di Varsavia, e subito dopo si trasferisce in Francia, assunto come semplice meccanico presso la fabbrica aeronautica di Louis Breguet. Successivamente al suo ritorno in patria presta il servizio militare obbligatorio, iniziando i corsi di pilotaggio presso la Scuola d'Aviazione di Pozna\u0144, trasferendosi poi a quella di Bydgoszcz. Alla fine dei corsi ottiene la qualifica di pilota militare.\nNel 1927 Pu\u0142awski viene assunto come capo disegnatore presso la fabbrica aeronautica Centralne Warsztaty Lotnicze (CWL) di Varsavia. Questa azienda viene ben presto riorganizzata nella neocostituita fabbrica statale aeronautica Pa\u0144stwowe Zak\u0142ady Lotnicze (PZL).\nNel 1928 progetta, in risposta ad un requisito per un velivolo da caccia emesso dall'aviazione militare polacca, un moderno aereo monoplano, designato PZL P.1. Tale velivolo era equipaggiato con un moderno propulsore in linea Hispano-Suiza da 600 hp.\nPer il caccia PZL P.1 l'ingegner Pu\u0142awski progett\u00f2 ed utilizz\u00f2 un'ala a gabbiano, che garantiva al pilota, posizionato nell'abitacolo, un'eccellente visibilit\u00e0 anche verso il basso. Il prototipo del caccia vol\u00f2 per la prima volta il 25 settembre 1929, nelle mani del collaudatore Boles\u0142aw Orli\u0144ski, suscitando grande interesse nell'ambiente aeronautico mondiale. Il disegno della sua ala divenne noto come \"Pu\u0142awski wing\" o \"ala polacca\", e fu copiato, pi\u00f9 tardi, da altri progettisti di aerei.\nIl caccia P.1 non venne riprodotto in serie, venendogli preferiti ulteriori realizzazioni dotate di motore radiale. Nel 1930 il prototipo del PZL P.1 (con matricola civile SP-ADO) partecip\u00f2 al concorso internazionale per velivoli da caccia (International Fighter Contest), tenutosi a Bucarest nel giugno 1930. Pilotato sia dal collaudatore Boles\u0142aw Orli\u0144ski, che dal colonnello Jerzy Kossowski, aereo ottiene un successo sensazionale, risultando nettamente superiore ai vari velivoli concorrenti presentati: Bristol Bulldog, Dewoitine D.27, Letov \u0160-31, Fokker D.XV ed altri. L'aereo polacco conquista, sulle quindici prove previste dal concorso, otto primi posti, suscitando ammirazione e stima.\nUn'ulteriore sviluppo del P.1 fu il caccia PZL P.6 dotato di motore radiale Bristol Jupiter, che vol\u00f2 per la prima volta nell'agosto 1930.\nUna variante migliorata del P.6, il PZL P.7, dotata di propulsore radiale Bristol Jupiter VII F venne prodotta in una serie di 150 esemplari per l'Aeronautica militare polacca. All'inizio del 1931 Pu\u0142awski disegn\u00f2 un altro prototipo di caccia, il PZL P.8, che ritornava ad utilizzare un propulsore in linea, che egli prediligeva. Il prototipo del P.8 vol\u00f2 per la prima volta nell'agosto del 1931.\nGi\u00e0 nel 1930 le autorit\u00e0 militari avevano ordinato all'ingegner Pu\u0142awski di cominciare il lavoro di progettazione del successore del caccia P.7 allora in servizio. Su una cellula derivata da quella del P.7, e ampiamente modificata, l'ingegner Pu\u0142awski install\u00f2 un propulsore pi\u00f9 potente, dando vita cos\u00ec al caccia PZL P.11.\nDurante quegli anni Pu\u0142awski volava regolarmente presso l'aereo club di Varsavia, e effettu\u00f2 viaggi in un certo numero di paesi europei, compreso uno nel Mar Egeo, ed uno in Africa, dove si avventur\u00f2 nel deserto del Sahara. Il suo sogno era quello di possedere un aereo da turismo Beechcraft \u00e8 per questo, oltre ai lavori sul progetto del caccia P.11, decise di sviluppare un proprio, originale, disegno relativo ad un velivolo anfibio da turismo. Sul prototipo di tale aereo, designato PZL P.12, fece dipingere il codice \"H\" dal nome del pittore di Varsavia Hanka Henneberg, grande appassionato di aviazione.\nIl 21 marzo 1931 l'ingegner Pu\u0142awski decise di collaudare in volo l'ultima delle sue realizzazioni. Subito dopo il decollo, a causa di una raffica di vento forte, l'aereo precipit\u00f2 al suolo, su una strada del quartiere Ochota di Varsavia, causando la morte del pilota. Due giorni dopo a Varsavia si svolsero i solenni funerali, al termine dei quali il corteo funebre prosegu\u00ec fino alle porte di Lublino, dove, per decisione della famiglia, le spoglie di Pu\u0142awski vennero tumulate presso il cimitero di Lipowej.\nSuccessivamente alla sua morte il progetto del caccia P.11 venne completato dall'ingegner Wsiewo\u0142od Jakimiuk. Tale aereo fu il principale caccia polacco, utilizzato durante l'invasione tedesca della Polonia, cominciata in 1\u00ba settembre 1939. Dopo la morte di Pu\u0142awski, con ai comandi il pilota collaudatore Boles\u0142aw Orli\u0144ski, il primo prototipo del PZL P.6 vinse le National Air Races tenutesi a Cleveland, negli Stati Uniti d'America, nell'agosto del 1931. A quell'epoca parte della stampa militare lo defin\u00ec il miglior aereo da combattimento del mondo.\nSecondo alcune fonti solamente le realizzazioni di Pu\u0142awski presso la PZL hanno diritto a portare la lettera P davanti al numero progressivo."}
{"id": "4203414", "revid": "92723", "url": "https://it.wikipedia.org/wiki?curid=4203414", "title": "Municipalit\u00e0 di Mount Remarkable", "text": "La municipalit\u00e0 di Mount Remarkable \u00e8 una Local Government Area che si trova in Australia Meridionale. Essa si estende su una superficie di 3.424,5 chilometri quadrati e ha una popolazione di 2.951 abitanti. La sede del consiglio si trova a Melrose."}
{"id": "4203417", "revid": "731511", "url": "https://it.wikipedia.org/wiki?curid=4203417", "title": "Julija Machalina", "text": "Biografia.\nJulija Machalina (in russo \u042e\u043b\u0438\u044f \u041c\u0430\u0445\u0430\u043b\u0438\u043d\u0430) \u00e8 nata a San Pietroburgo nel 1968. Figlia di un ingegnere e di una contabile, ha studiato musica sotto l'influenza del padre, che voleva fare di lei una pianista. Ma, dopo un infortunio alla gamba, il suo medico le consigli\u00f2 di rivolgersi alla danza al fine di riabilitare correttamente l'arto. La madre, che aveva sempre sognato tale carriera per la figlia, sostenne questo percorso.\nEntra successivamente nell'Accademia di Ballo Vaganova dove si laurea con la classe della Prof. \"Marina Vasilyeva\". Viene quindi notata dal direttore artistico del Balletto Mariinskij e ne entra a far parte nel 1985.\nNel suo primo anno di membro del corpo di ballo, impara il ruolo di Odette/Odile del Lago dei cigni sotto la direzione di Olga Moiseyeva, uno delle pi\u00f9 grandi interpreti del ruolo. Tuttavia, il suo primo vero successo sar\u00e0 Le Corsaire, in cui interpreta Medora.\nJulija Machalina eccelle soprattutto nei grandi balletti classici, che le consentono di interpretare ruoli drammatici e romantici.\nViene nominata prima ballerina nel 1989 e appare sui palchi dei teatri di tutto il mondo, spesso accompagnata da \"Andris Liepa\" e \"Igor Zelensky\", incarnando la nuova generazione di ballerine del Balletto Kirov del Teatro Mariinsky."}
{"id": "4203420", "revid": "92723", "url": "https://it.wikipedia.org/wiki?curid=4203420", "title": "Municipalit\u00e0 di Northern Areas", "text": "La municipalit\u00e0 di Northern Areas \u00e8 una Local Government Area che si trova in Australia Meridionale. Essa si estende su una superficie di 3.070 chilometri quadrati e ha una popolazione di 4.866 abitanti. La sede del consiglio si trova a Jamestown."}
{"id": "4203422", "revid": "1543377", "url": "https://it.wikipedia.org/wiki?curid=4203422", "title": "Hjallese Gymnastikforening Odense H\u00e5ndbold", "text": "Lo Hjallese Gymnastikforening Odense H\u00e5ndbold \u00e8 una squadra di pallamano maschile danese con sede a Odense.\n\u00c8 stata fondata nel 1935."}
{"id": "4203424", "revid": "148107", "url": "https://it.wikipedia.org/wiki?curid=4203424", "title": "Sfera di Bonner", "text": "Le sfere di Bonner vengono utilizzate per determinare lo spettro energetico di un fascio di neutroni. La metodologia, che \u00e8 stata descritta nel 1960 da Bramblett, Ewing e Bonner della Rice University, fa uso di rivelatori di neutroni termici inseriti al centro di sfere moderatrici in polietilene di diverse dimensioni. Dal confronto dei neutroni rilevati da ciascuna sfera \u00e8 possibile la determinazione accurata dell'energia dei neutroni.\nA causa della complessit\u00e0 con cui i neutroni interagiscono con l'ambiente, la determinazione precisa dell'energia dei neutroni \u00e8 piuttosto difficile. La spettroscopia con sfere di Bonner (BSS) \u00e8 uno dei pochi metodi che forniscono una misura accurata dello spettro energetico dei neutroni.\nUna singola sfera di Bonner di dimensioni adeguate pu\u00f2 essere utilizzata per determinazioni dosimetriche, impiegando rivelatori di sensibilit\u00e0 approssimata rispetto all'energia dei neutroni che si desidera misurare. Tali sfere di Bonner sono talvolta note come \"remball\"."}
{"id": "4203425", "revid": "767487", "url": "https://it.wikipedia.org/wiki?curid=4203425", "title": "Areg Azatyan", "text": "Carriera.\nCon la Nazionale Under-21 ha giocato 2 partite di qualificazione agli Europei di categoria."}
{"id": "4203426", "revid": "92723", "url": "https://it.wikipedia.org/wiki?curid=4203426", "title": "Municipalit\u00e0 di Orroroo Carrieton", "text": "La municipalit\u00e0 di Orroroo Carrieton \u00e8 una Local Government Area che si trova in Australia Meridionale. Essa si estende su una superficie di 3.300 chilometri quadrati e ha una popolazione di 938 abitanti. La sede del consiglio si trova a Orroroo."}
{"id": "4203429", "revid": "72811", "url": "https://it.wikipedia.org/wiki?curid=4203429", "title": "Ninja Gaiden (Xbox)", "text": ""}
{"id": "4203431", "revid": "1305772", "url": "https://it.wikipedia.org/wiki?curid=4203431", "title": "James Brewer", "text": ""}
{"id": "4203432", "revid": "1573940", "url": "https://it.wikipedia.org/wiki?curid=4203432", "title": "Municipalit\u00e0 di Peterborough", "text": "La municipalit\u00e0 di Peterborough \u00e8 una Local Government Area che si trova in Australia Meridionale. Essa ha una popolazione di 1.908 abitanti e la sede del consiglio si trova a Peterborough."}
{"id": "4203434", "revid": "585241", "url": "https://it.wikipedia.org/wiki?curid=4203434", "title": "CH Schaerbeek Bruxelles", "text": "Il CH Schaerbeek Bruxelles \u00e8 una squadra di pallamano maschile belga con sede a Bruxelles."}
{"id": "4203435", "revid": "124506509", "url": "https://it.wikipedia.org/wiki?curid=4203435", "title": "Jason Jordan", "text": "Everhart ha iniziato la sua carriera nel mondo del wrestling nel settembre del 2010, quando ha firmato un contratto con la World Wrestling Entertainment ed \u00e8 stato mandato nell'allora territorio di sviluppo della Florida Championship Wrestling, prima di debuttare ad \"NXT\" due anni pi\u00f9 tardi. Nel maggio del 2015 ha formato il tag team noto come American Alpha insieme a Chad Gable e nel luglio del 2016 \u00e8 stato promosso nel main roster per effetto della Brand Extension. Nel febbraio del 2018 \u00e8 stato costretto a ritirarsi dal wrestling lottato a causa di un grave infortunio al collo.\nIn carriera ha detenuto una volta il Florida Tag Team Championship (con CJ Parker), l'NXT Tag Team Championship (con Chad Gable), lo SmackDown Tag Team Championship (con Chad Gable) ed il Raw Tag Team Championship (con Seth Rollins).\nCarriera.\nFlorida Championship Wrestling (2010\u20132012).\nEverhart firma un contratto di sviluppo con la WWE nel settembre 2010, e debutta il 29 dello stesso mese, perdendo un match contro Conor O'Brian. Il giorno dopo, fa coppia con Abraham Washington, perdendo contro Big E Langston e Calvin Raines. Il 6 ottobre, perde anche contro James Bronson. Nei tapings del 13 ottobre, fa il suo debutto televisivo, perdendo un 6-man tag team match insieme a Colin Cassady e Mike Dalton contro gli Ascension (Conor O'Brian, Kenneth Cameron e Tito Colon). Il 10 novembre, al Tampa Show, perde anche contro Peter Orlov. Il 1\u00ba dicembre, vince il suo primo match in FCW, battendo Sakamoto. La settimana seguente, batte anche Nick Rogers, salvo perdere il 15 dicembre, contro Abraham Washington. Il 2012 inizia bene per Jordan, che vince un 8-man tag team match insieme a Dante Dash, Kevin Hackman e Marcus Owens contro Colin Cassady, Nick Rogers, Peter Orlov e Corey Graves. All'Orlando Show del 18 gennaio, perde contro Calvin Raines, ma il giorno dopo, batte Corey Graves. Il 9 febbraio, combatte un Ironman Match da 10 minuti contro Rick Victor, che si conclude con la vittoria di quest'ultimo. Inizia poi a fare squadra con CJ Parker, anche se il loro primo match \u00e8 un insuccesso, venendo sconfitti da Alexander Rusev e Big E Langston. Il rematch viene per\u00f2 vinto da Parker e Jordan. Il 23 febbraio, prende parte allo Scramble Match valido per lo status di primo sfidante al titolo FCW, che viene vinto da Seth Rollins. Il 1\u00ba marzo, batte in singolo James Bronson, ma la settimana seguente, Parker e Jordan perdono contro Bronson e Langston. Nei tapings del 15 marzo, CJ Parker, Jason Jordan e Xavier Woods, battono Brad Maddox, Corey Graves e Jake Carter. Il 21 marzo, fa squadra con Dante Dash, battendo Jiro e Sakamoto. Continua a combattere in coppia con Parker, e i due vincono gli FCW Florida Tag Team Championship, battendo Mike Dalton e Leakee. Dall'agosto 2012, la FCW chiude e tutti i talenti vengono spostati ad \"NXT\".\nWorld Wrestling Entertainment (2012\u20132018).\nJordan fa il suo debutto ad NXT durante la prima puntata della sesta stagione, il 20 giugno 2012, presentandosi sul ring per il suo match contro Damien Sandow, anche se quest'ultimo si rifiuta di combattere. Vince il suo primo match in WWE il 1\u00ba agosto, in coppia con Mike Dalton, battendo Hunico e Camacho. Il rematch, che ha luogo il 29 agosto, sempre ad \"NXT\", vede per\u00f2 prevalere Hunico e Camacho. Nella puntata del 7 novembre, Jordan riappare ad NXT, perdendo contro Luke Harper.\nRiappare ad \"NXT\" dopo una lunga assenza facendo team con Tye Dillinger, ma il team ha poca fortuna.\nNella puntata del 25 febbraio 2015 abbandona Dillinger, che aveva rifiutato pi\u00f9 volte di dargli il cambio, durante il match contro i Lucha Dragons (Kalisto e Sin Cara), lasciandolo in bal\u00eca degli avversari. Successivamente decide di formare un team con Chad Gable, i due ottengono il loro primo successo contro Elias Samson e Steve Culter. Dopo una serie di match, i due prendono parte al \"Dusty Rhodes Tag Team Classic\", un torneo per soli tag team, dove i due affrontano e battono nel primo round Neville e Solomon Crowe. Nel secondo round battono gli Hype Bros (Mojo Rawley e Zack Ryder), qualificandosi quindi alle semifinali del torneo. Fanno quindi la loro apparizione in un PPV di NXT ad NXT Takeover: Respect. I due affrontano la coppia formata da Baron Corbin e Rhyno, venendo sconfitti nonostante l'ottima prestazione e ne escono a testa altissima dal torneo. Nella puntata del 20 gennaio di NXT Jordan e Gable, durante una vignetta filmata durante il tour WWE in India, annunciano il nome del loro tag team: American Alpha. Gli American Alpha sono apparsi allo show indie EVOLVE 54 per firmare alcuni autografi; ricordiamo come la WWE stia collaborando con la federazione diretta da Gabe Sapolsky. Durante la puntata di NXT del 3 marzo 2016 gli American Alpha hanno sconfitto i Vaudevillains (Aiden English e Simon Gotch) ottenendo la carica di \"number one contender\" per i NXT Tag Team Championship. Jordan e Gable affrontano i campioni di coppia, i Revival (Dash Wilder e Scott Dawson), il 1 aprile 2016 a e vincono i titoli di coppia. Tuttavia, l'8 giugno Jordan e Gable hanno perso i titoli contro i Revival a .\nCon la Draft Lottery del 19 luglio, Gable e Jordan sono stati promossi nel roster principale e sono stati trasferiti nel roster di \"SmackDown\". Hanno fatto il loro debutto ufficiale nel main roster nella puntata di \"SmackDown\" del 2 agosto sconfiggendo i Vaudevillains (Aiden English e Simon Gotch). Nella puntata di \"SmackDown\" del 9 agosto Gable e Jordan sconfiggono facilmente Mikey O'Shea e Mike Vega, due jobber locali. Nella puntata di \"SmackDown\" del 16 agosto gli American Alpha, gli Hype Bros (Mojo Rawley e Zack Ryder) e gli Usos (Jimmy e Jey Uso) hanno sconfitto i Vaudevillains, i Breezango (Fandango e Tyler Breeze) e gli Ascension (Konnor e Viktor) in un 12-Man Tag Team match. La scena si \u00e8 ripetuta nel \"Kick-off\" di SummerSlam quando gli American Alpha, gli Hype Bros e gli Usos hanno sconfitto i Breezango, gli Ascension e i Vaudevillains in un altro 12-Man Tag Team match. Nella puntata di \"SmackDown\" del 23 agosto \u00e8 stato annunciato lo SmackDown Tag Team Championship e, per questo motivo, \u00e8 stato indetto un torneo per decretare i due team che si affronteranno l'11 settembre a Backlash. Quella stessa sera gli American Alpha hanno affrontato e sconfitto i Breezango nei quarti di finale. Nella puntata di \"SmackDown\" del 6 settembre gli American Alpha hanno affrontato e sconfitto gli Usos in ventotto secondi, qualificandosi per la finale; tuttavia gli Usos hanno effettuato un turn heel attaccando brutalmente Gable, infortunandolo (\"kayfabe\"). Questo ha fatto s\u00ec che gli American Alpha venissero costretti a lasciare il torneo e il posto vacante per la finale sar\u00e0 assegnato al vincitore del match tra gli Usos e gli Hype Bros (altri semifinalisti). Nella puntata di \"Main Event\" del 15 settembre Jordan ha sconfitto Aiden English dei Vaudevillains. Nella puntata di \"SmackDown\" del 20 settembre gli American Alpha, nonostante l'infortunato Gable, hanno affrontato gli Usos per decretare il contendente n\u00b01 al WWE SmackDown Tag Team Championship di Heath Slater e Rhyno ma sono stati sconfitti. Nella puntata di \"SmackDown\" del 27 settembre gli American Alpha, Heath Slater e Rhyno sono stati sconfitti dagli Usos e dagli Ascension. Nella puntata di \"SmackDown\" del 4 ottobre Jordan ha sconfitto Jey Uso. Il 9 ottobre nel \"Kick-off\" di No Mercy gli American Alpha e gli Hype Bros hanno sconfitto gli Ascension e i Vaudevillains. Nella puntata di \"Main Event\" del 20 ottobre gli American Alpha hanno sconfitto gli Ascension. Nella puntata di \"Main Event\" del 20 ottobre gli American Alpha hanno sconfitto i Vaudevillains. Nella puntata di \"SmackDown\" del 1\u00ba novembre gli American Alpha hanno affrontato e sconfitto la Spirit Squad (Kenny e Mikey), entrando a far parte del Team \"SmackDown\" per Survivor Series. Nella puntata di \"Main Event\" dell'11 novembre Jordan ha sconfitto Viktor degli Ascension. Il 20 novembre a Survivor Series gli American Alpha hanno partecipato al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\" ma sono stati eliminati. Nella puntata di \"SmackDown\" del 22 novembre gli American Alpha hanno vinto un Tag Team Turmoil match per decretare i contendenti n\u00b01 allo SmackDown Tag Team Championship di Heath Slater e Rhyno (che includeva anche gli Ascension, i Breezango, gli Hype Bros e i Vaudevillains) eliminando per ultimi gli Usos (Jimmy Uso e Jey Uso) ma, nel finale, sono stati minacciati da Bray Wyatt e Randy Orton della Wyatt Family. Nella puntata di \"SmackDown\" del 29 novembre gli American Alpha sono stati sconfitti da Wyatt e Orton, i quali sono diventati i contendenti n\u00b01 allo SmackDown Tag Team Championship. Il 4 dicembre, nel \"Kick-off\" di , gli American Alpha, gli Hype Bros e Apollo Crews hanno sconfitto gli Ascension, i Vaudevillains e Curt Hawkins. Nella puntata di \"SmackDown\" del 13 dicembre gli American Alpha hanno partecipato ad una Battle royal che comprendeva anche gli Ascension, i Breezango, Heath Slater e Rhyno, gli Hype Bros e i Vaudevillains ma sono stati eliminati, mentre gli Hype Bros si sono aggiudicati la contesa, diventando i contendenti n\u00b01 allo SmackDown Tag Team Championship. Nella puntata di \"SmackDown\" del 27 dicembre gli American Alpha hanno vinto un Four Corners Elimination match per lo SmackDown Tag Team Championship che includeva anche gli Usos, Heath Slater e Rhyno e Luke Harper e Randy Orton della Wyatt Family (i campioni), diventando per la prima volta lo SmackDown Tag Team Champions. Gli American Alpha hanno eliminato per ultimi Harper e Orton per vincere il match e il titolo, diventando i primi wrestler ad aver detenuto il titolo di coppia di \"NXT\" e successivamente un titolo del main roster. Nella puntata di \"SmackDown\" del 3 gennaio 2017 gli American Alpha hanno sconfitto in poco tempo i Breezango e, nel post match, sono stati minaccia dalla Wyatt Family. Nella puntata di \"SmackDown\" del 10 gennaio gli American Alpha hanno difeso con successo i titoli di coppia contro Bray Wyatt e Randy Orton della Wyatt Family. Nella puntata di \"SmackDown\" del 7 febbraio gli American Alpha, i Breezango e Heath Slater e Rhyno sono stati sconfitti dagli Ascension, gli Usos e i Vaudevillains. Il 12 febbraio, ad Elimination Chamber, gli American Alpha hanno difeso con successo i titoli in un Tag Team Turmoil match che includeva anche gli Ascension, i Breezango, Heath Slater e Rhyno, gli Usos e i Vaudevillains. Nella puntata di \"SmackDown\" del 14 febbraio gli American Alpha hanno sconfitto gli Ascension. Nella puntata di \"SmackDown\" del 21 febbraio gli American Alpha hanno sconfitto i Breezango. Nella puntata di \"SmackDown\" del 14 marzo gli American Alpha sono stati sconfitti dagli Usos. Nella puntata di \"SmackDown\" del 21 marzo gli American Alpha hanno perso lo SmackDown Tag Team Championship contro gli Usos dopo 84 giorni di regno. Nella puntata di \"SmackDown\" del 28 marzo gli American Alpha, Heath Slater, Rhyno e Mojo Rawley hanno sconfitto Dolph Ziggler, i Breezango e gli Usos. Il 2 aprile, nel \"Kick-off\" di WrestleMania 33, Jordan ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"SmackDown\" dell'11 aprile gli American Alpha hanno affrontato gli Usos per lo SmackDown Tag Team Championship ma sono stati sconfitti, fallendo l'assalto ai titoli. Nella puntata di \"SmackDown\" del 18 aprile gli American Alpha sono stati sconfitti dai Col\u00f3ns (Primo Col\u00f3n e Epico Col\u00f3n). Nella puntata di \"SmackDown\" del 25 aprile gli American Alpha hanno sconfitto i Col\u00f3ns in un Beat the Clock Challenge match. Nella puntata di \"SmackDown\" del 4 luglio Jordan ha partecipato all'Indipendence Day Battle Royal per determinare il contendente n\u00b01 allo United States Championship di Kevin Owens ma \u00e8 stato eliminato.\nIl 17 luglio 2017 Jason Jordan \u00e8 passato nel \"roster\" di \"Raw\" dopo essersi rivelato come figlio illegittimo del General Manager Kurt Angle (\"kayfabe\"). La settimana successiva Jordan ha fatto il suo debutto in competizione singola sconfiggendo Curt Hawkins. Nella puntata di \"Raw\" del 7 agosto Jordan ha sconfitto facilmente il jobber Jean-Pierre Goulet. Nella puntata di \"Raw\" del 14 agosto Jordan e gli Hardy Boyz (Jeff Hardy e Matt Hardy) hanno sconfitto l'Intercontinental Champion The Miz e il Miztourage (Bo Dallas e Curtis Axel). Il 20 agosto, nel \"Kick-off\" di SummerSlam, Jordan e gli Hardy Boyz sono stati sconfitti da The Miz e dal Miztourage. Nella puntata di \"Raw\" del 21 agosto Jordan \u00e8 stato sconfitto da Finn B\u00e1lor. Nella puntata di \"Raw\" del 28 agosto Jordan ha partecipato ad una Battle Royal per determinare il contendente n\u00b01 all'Intercontinental Championship di The Miz ma \u00e8 stato eliminato per ultimo da Jeff Hardy, il quale si \u00e8 aggiudicato la contesa. Nella puntata di \"Raw\" del 4 settembre Jordan \u00e8 stato sconfitto da John Cena. Nella puntata di \"Raw\" dell'11 settembre Jordan \u00e8 stato sconfitto da Roman Reigns. Nella puntata di \"Raw\" del 18 settembre Jordan ha vinto un Six-pack Challenge match che includeva anche Bo Dallas, Curtis Axel, Elias, Jeff Hardy e Matt Hardy, diventando il contendente n\u00b01 all'Intercontinental Championship di The Miz. Il 24 settembre, a No Mercy, Jordan ha affrontato The Miz per l'Intercontinental Championship ma, a causa della scorrettezza di Dallas e Axel, \u00e8 stato sconfitto. Nella puntata di \"Raw\" del 25 settembre Jordan e Matt Hardy hanno sconfitto il Miztourage (Bo Dallas e Curtis Axel). Nella puntata di \"Raw\" del 2 ottobre Jordan e Matt Hardy sono stati sconfitti da Luke Gallows e Karl Anderson. Nella puntata di \"Raw\" del 9 ottobre Jordan ha sconfitto Karl Anderson. Nella puntata di \"Raw\" del 16 ottobre Jordan, Apollo Crews e Titus O'Neil hanno sconfitto Elias, Luke Gallows e Karl Anderson. Il 22 ottobre, a , Jordan ha sconfitto Elias. Nella puntata di \"Raw\" del 23 ottobre Jordan ha sconfitto nuovamente Elias per squalifica, dato che l'avversario lo aveva colpito con la sua chitarra. Nella puntata di \"Main Event\" del 3 novembre Jordan ha sconfitto Curt Hawkins. Nella puntata di \"Raw\" del 6 novembre Jason ha sconfitto Elias in un Guitar-on-a-pole match; quella stessa sera, Jordan \u00e8 stato scelto dal General Manager Kurt Angle come quinto membro del \"Team Raw\" per Survivor Series. Nella puntata di \"Raw\" del 13 novembre Jordan ha sconfitto Bray Wyatt ma, nel post match, Jordan \u00e8 stato infortunato da Wyatt al ginocchio (\"kayfabe\"); successivamente, su ordine della Commissioner Stephanie McMahon, il posto di Jordan per Survivor Series \u00e8 stato preso da Triple H. Nella puntata di \"Raw\" del 20 novembre Jordan \u00e8 stato sconfitto da Braun Strowman per squalifica a causa dell'intervento di Kane. Nella puntata di \"Raw\" del 27 novembre Jordan \u00e8 stato sconfitto da Kane per count-out. Nella puntata di \"Raw\" del 4 dicembre Jordan ha affrontato Roman Reigns per l'Intercontinental Championship ma \u00e8 stato sconfitto. Nella puntata di \"Raw\" del 18 dicembre Jordan \u00e8 stato sconfitto da Seth Rollins. Successivamente, Jordan, Rollins e Dean Ambrose sono stati sconfitti da Samoa Joe e i Raw Tag Team Champions Cesaro e Sheamus. Nella puntata di \"Raw\" del 25 dicembre Jordan e Seth Rollins hanno sconfitto Cesaro e Sheamus conquistando cos\u00ec il Raw Tag Team Championship per la prima volta. Nella puntata di \"Raw\" del 1\u00ba gennaio 2018 Jordan ha sconfitto Cesaro. Nella puntata di \"Raw\" dell'8 gennaio Jordan, Roman Reigns e Seth Rollins sono stati sconfitti dal B\u00e1lor Club (Finn B\u00e1lor, Karl Anderson e Luke Gallows). Il 28 gennaio, alla Royal Rumble, Jordan e Rollins hanno perso il Raw Tag Team Championship a favore di Cesaro e Sheamus dopo 34 giorni di regno. Nella puntata di \"Raw\" del 5 febbraio Jordan ha provato ad aiutare Rollins e Reigns contro Cesaro e Sheamus, ma il suo intervento ha portato alla sconfitta; dopo l'incontro Kurt Angle lo ha mandato a casa. Questo si \u00e8 reso necessario a causa di un grave infortunio al collo che ha costretto Jordan a ritirarsi.\nUna volta ritiratosi, Jason Jordan \u00e8 rimasto in WWE con il ruolo di produttore.\nVita privata.\nNathan Everhart \u00e8 sposato dal 2017 con una donna di nome Elizabeth, da cui ha avuto una figlia nata nel 2020."}
{"id": "4203437", "revid": "6923", "url": "https://it.wikipedia.org/wiki?curid=4203437", "title": "Episodi di The Middle (quarta stagione)", "text": "La quarta stagione della serie televisiva The Middle \u00e8 stata trasmessa dal canale statunitense ABC a partire dal 26 settembre 2012 con un primo episodio speciale dalla durata di un'ora fino al 22 maggio 2013.\nIn Italia viene trasmessa dal 29 marzo al 30 agosto 2013 su Joi, canale pay della piattaforma Mediaset Premium. In chiaro, viene trasmessa dal 24 dicembre 2013 al 10 gennaio 2014 su Italia1."}
{"id": "4203438", "revid": "834", "url": "https://it.wikipedia.org/wiki?curid=4203438", "title": "Jason Roy Brown", "text": ""}
{"id": "4203440", "revid": "92723", "url": "https://it.wikipedia.org/wiki?curid=4203440", "title": "Municipalit\u00e0 di Port Pirie", "text": "La municipalit\u00e0 di Port Pirie \u00e8 una Local Government Area che si trova in Australia Meridionale. Essa si estende su una superficie di 1.761 chilometri quadrati e ha una popolazione di 18.076 abitanti. La sede del consiglio si trova a Port Pirie."}
{"id": "4203441", "revid": "110157", "url": "https://it.wikipedia.org/wiki?curid=4203441", "title": "Wyoming Cavalry", "text": "I Wyoming Cavalry sono stati una franchigia professionistica di football americano indoor con sede a Casper, Wyoming; hanno giocato nella Indoor Football League. I Cavalry disputavano le loro gare casalinghe al Casper Events Center.\nStoria.\nLa squadra fu fondata nel 2000, con il nome di Casper Cavalry, disputando la sua prima stagione nella precedente incarnazione della Indoor Football League. Nel 2001 cambi\u00f2 il proprio nome in Wyoming Cavalry spostandosi nella National Indoor Football League, lega in cui rimase fino al 2007. Dopo tre stagioni nella American Indoor Football Association, Cavalry si spostarono ancora nella nuova versione della Indoor Football League, avviata nel 2010."}
{"id": "4203442", "revid": "834", "url": "https://it.wikipedia.org/wiki?curid=4203442", "title": "Jesus Mendez", "text": ""}
{"id": "4203445", "revid": "34392", "url": "https://it.wikipedia.org/wiki?curid=4203445", "title": "University of Leiden", "text": ""}
{"id": "4203450", "revid": "1543377", "url": "https://it.wikipedia.org/wiki?curid=4203450", "title": "IS Gota", "text": "Il Idrottss\u00e4llskapet G\u00f6ta \u00e8 una squadra di pallamano maschile svedese con sede a Helsingborg."}
{"id": "4203452", "revid": "92723", "url": "https://it.wikipedia.org/wiki?curid=4203452", "title": "Municipalit\u00e0 di Wakefield", "text": "La municipalit\u00e0 di Wakefield \u00e8 una Local Government Area che si trova in Australia Meridionale. Essa si estende su una superficie di 3.469,4 chilometri quadrati e ha una popolazione di 6.756 abitanti. La sede del consiglio si trova a Balaklava."}
{"id": "4203456", "revid": "287204", "url": "https://it.wikipedia.org/wiki?curid=4203456", "title": "James Caldwell", "text": ""}
{"id": "4203458", "revid": "52659991", "url": "https://it.wikipedia.org/wiki?curid=4203458", "title": "Josef Bilczewski", "text": ""}
{"id": "4203459", "revid": "712737", "url": "https://it.wikipedia.org/wiki?curid=4203459", "title": "Lago di Castreccioni", "text": ""}
{"id": "4203460", "revid": "1305772", "url": "https://it.wikipedia.org/wiki?curid=4203460", "title": "Jim Kelly", "text": ""}
{"id": "4203462", "revid": "300067", "url": "https://it.wikipedia.org/wiki?curid=4203462", "title": "James Kelly", "text": ""}
{"id": "4203466", "revid": "1149807", "url": "https://it.wikipedia.org/wiki?curid=4203466", "title": "Taiy\u014d no kisetsu", "text": " \u00e8 un dorama stagionale estivo in 11 puntate prodotto da TBS e mandato in onda nel 2002. Si tratta di un adattamento del romanzo del 1956 di Shintar\u014d Ishihara di cui, nel 1986 \u00e8 stata tratta anche una serie anime in 34 episodi trasmessa da Nippon Television rimasta inedita in Italia.\nTrama.\nTatsuya \u00e8 uno studente di college che si trova a soffrire emotivamente di un suo interiore tormento personale; una volta era un tipo allegro ed espansivo, ma ora sembra posseduto senza tregua da una qualche sorta di rancore che non gli lascia pi\u00f9 vivere serenamente i suoi rapporti con gli altri. Si sapr\u00e0 in seguito che il problema \u00e8 dato dalla provenienza popolare della famiglia del padre e dalla povert\u00e0 in cui \u00e8 stato costretto a vivere per tutti gli anni dell'infanzia.\nCol tempo \u00e8 riuscito a fare amicizia col ragazzo pi\u00f9 benestante che frequenta la sua stessa scuola, aperto e semplice, solare e fiducioso, il tipico bravo ragazzo che Tatsuya cercher\u00e0 in tutti i modi e maniere possibili di distruggere, facendogli dispetti di ogni tipo (il primo dei quali sar\u00e0 strisciargli la carrozzeria dell'auto nuova). Superficialmente continua a fingere d'essere un amico sincero.\nConoscer\u00e0 poi una giovane musicista e pianista di talento, Eiko, la quale a seguito dell'incidente stradale occorsogni anni prima si trova costretta chiusa in casa; anche lei di famiglia benestante, non va d'accordo con la madre che non comprende ed anzi disdegna il suo talento di compositrice.\nMentre la giovane ragazza appoggiandosi a Tatsuya prover\u00e0 a liberarsi dall'oppressivo ambiente familiare in cui \u00e8 stata fino ad allora rinchiusa, quest'ultimo comincer\u00e0 suo malgrado a ritrovare un poco della serenit\u00e0 perduta grazie al rapporto umano sincero venutosi ad instaurare con ella.\nAnime.\nLa serie anime \u00e8 stata prodotta dallo studio Nippon Animation, diretta da Fumio Kurokawa e trasmessa da Nippon Television dal 25 aprile 1986 al 15 ottobre 1987 per un totale di 34 episodi."}
{"id": "4203468", "revid": "92723", "url": "https://it.wikipedia.org/wiki?curid=4203468", "title": "Municipalit\u00e0 di Yorke Peninsula", "text": "La municipalit\u00e0 di Yorke Peninsula \u00e8 una Local Government Area che si trova in Australia Meridionale. Essa si estende su una superficie di 5.834 chilometri quadrati e ha una popolazione di 11.736 abitanti. La sede del consiglio si trova a Maitland."}
{"id": "4203470", "revid": "254059", "url": "https://it.wikipedia.org/wiki?curid=4203470", "title": "Giovanni dei Bonacolsi", "text": "Biografia.\nDetto \"Gambagrossa\", era il figlio primogenito di Pinamonte, signore di Mantova dal 1274 al 1291.\nRicopr\u00ec le cariche di consigliere del comune di Mantova nel 1272 e di podest\u00e0 della citt\u00e0 di Verona dal 1273 al 1288, data della morte.\nDiscendenza.\nGiovanni ebbe cinque figli:"}
{"id": "4203474", "revid": "92723", "url": "https://it.wikipedia.org/wiki?curid=4203474", "title": "Municipalit\u00e0 di Alexandrina", "text": "La municipalit\u00e0 di Alexandrina \u00e8 una Local Government Area che si trova in Australia Meridionale. Essa si estende su una superficie di 1.826,8 chilometri quadrati e ha una popolazione di 23.160 abitanti. La sede del consiglio si trova a Goolwa."}
{"id": "4203475", "revid": "121130422", "url": "https://it.wikipedia.org/wiki?curid=4203475", "title": "FBT", "text": "La FBT, \u00e8 un'azienda marchigiana produttrice di impianti da concerto, amplificatori, diffusori acustici e mixer. La ditta \u00e8 inoltre importatrice e distributrice in Italia di alcuni importanti marchi del settore degli strumenti musicali fra cui Qube, Cicognani, Kempton, Pearl e Renkus-heinz.\nStoria della FBT.\nDal laboratorio artigianale alla FBT.\nLa FBT nacque agli inizi degli anni '60 come laboratorio artigianale dai due soci Bruno Baldoni, che si occupava della progettazione elettronica e Vinicio Tanoni, pi\u00f9 specializzato nella meccanica. Fu poi nel 1966 che i due si trasformarono in azienda, trasferendosi nel primo stabilimento di 2500 m\u00b2, per poi ampliarsi di li a pochi anni a 5000 m\u00b2, con prodotti che andavano dalla costruzione di impianti audio casalinghi, agli strumenti musicali elettrici a tastiera come gli Organi elettrici o pi\u00f9 tardi i Sintetizzatori, agli impianti di amplificazione da concerto.\nGli anni '80 ed i nuovi contratti di commercializzazione.\nNei primi anni '80 l'FBT inizi\u00f2 a dedicarsi, oltre che alla produzione, anche alla commercializzazione di marchi esteri, e fu in questi anni che tra i contratti in esclusiva italiana la ditta riusc\u00ec a guadagnarsi note marche come Pearl e Renkus-heinz.\nGli anni '90 e la nuova sede.\nNel 1996 la FBT si spost\u00f2 presso la nuova sede di Recanati, che contava un'area di 50.000 m\u00b2 con uno stabilimento coperto di 12.000 m\u00b2."}
{"id": "4203476", "revid": "599013", "url": "https://it.wikipedia.org/wiki?curid=4203476", "title": "Palazzo Moncada", "text": ""}
{"id": "4203478", "revid": "599013", "url": "https://it.wikipedia.org/wiki?curid=4203478", "title": "Giuliana Campiglia", "text": "Biografia.\nAtleta dello Sci Club Courmayeur , tra gli anni settanta fu membro della Nazionale italiana femminile di sci alpino soprannominata \"Valanga rosa\".\nDopo 1 mese dalla vittoria dei Campionati Italiani Assoluti del 1978 a 19 anni si infortuna gravemente in gara di Coppa Europa a Piancavallo.\nTerminata l'esperienza con la Nazionale continua a gareggiare nei circuiti Universitari e Cittadini.\nNel frattempo si laurea al Politecnico di Torino nella facolt\u00e0 di Architettura.\nSi dedica all'insegnamento come maestra, allenatore federale e per una decina di anni Istruttore nazionale partecipando all'Interski di S.Ancton nel 1991.\nPalmar\u00e8s.\nCampionati italiani.\n1978 Flaine 3 Dl Coppa Europa/\n1978 Mlyn bronzo Universiadi Dl/\n1978 Cerreto 2 sl coppa Europa/\n1978 Mlyn argento SG universiadi/"}
{"id": "4203479", "revid": "92723", "url": "https://it.wikipedia.org/wiki?curid=4203479", "title": "Municipalit\u00e0 di Kangaroo Island", "text": "La municipalit\u00e0 di Kangaroo Island \u00e8 una Local Government Area che si trova in Australia Meridionale. Essa si estende su una superficie di 4.400,1 chilometri quadrati e ha una popolazione di 4.612 abitanti. La sede del consiglio si trova a Kingscote."}
{"id": "4203487", "revid": "92723", "url": "https://it.wikipedia.org/wiki?curid=4203487", "title": "Municipalit\u00e0 di Mount Barker", "text": "La municipalit\u00e0 di Mount Barker \u00e8 una Local Government Area che si trova in Australia Meridionale. Essa si estende su una superficie di 595 chilometri quadrati e ha una popolazione di 29.864 abitanti. La sede del consiglio si trova a Mount Barker."}
{"id": "4203490", "revid": "486946", "url": "https://it.wikipedia.org/wiki?curid=4203490", "title": "Enter the Dragon", "text": ""}
{"id": "4203491", "revid": "92723", "url": "https://it.wikipedia.org/wiki?curid=4203491", "title": "Citt\u00e0 di Victor Harbor", "text": "La municipalit\u00e0 di Victor Harbor \u00e8 una Local Government Area che si trova in Australia Meridionale. Essa si estende su una superficie di 386,5 chilometri quadrati e ha una popolazione di 13.608 abitanti. La sede del consiglio si trova a Victor Harbor."}
{"id": "4203493", "revid": "298055", "url": "https://it.wikipedia.org/wiki?curid=4203493", "title": "Icaro La Plume", "text": ""}
{"id": "4203494", "revid": "834", "url": "https://it.wikipedia.org/wiki?curid=4203494", "title": "Take a Hard Ride", "text": ""}
{"id": "4203498", "revid": "1266317", "url": "https://it.wikipedia.org/wiki?curid=4203498", "title": "Divergent", "text": "Divergent \u00e8 un romanzo di fantascienza per ragazzi del 2011 di Veronica Roth, primo capitolo dell'omonima trilogia. Pubblicato in America il 3 maggio 2011, \u00e8 uscito in Italia per la De Agostini il 22 marzo 2012.\nIl romanzo \u00e8 una distopia per ragazzi ambientata in un futuro non specificato in cui gli esseri umani hanno posto fine alle guerre dividendosi autonomamente in fazioni e svolgendo ognuno il mestiere pi\u00f9 consono alle proprie naturali inclinazioni.\nTrama.\nLa storia si svolge a Chicago, in un futuro imprecisato. I primi due libri riferiscono che gli abitanti di Chicago sono gli unici esseri umani rimasti al mondo e che, per proteggersi dalle minacce esterne, hanno costruito una recinzione che corre tutt'intorno alla citt\u00e0, senza per\u00f2 sapere cosa ci sia all'esterno. La popolazione, per mantenere la pace raggiunta dopo la guerra e per non essere lacerata da conflitti interni, si \u00e8 divisa in cinque \"fazioni\", ognuna delle quali svolge un preciso ruolo nella societ\u00e0:\nEsiste un ulteriore gruppo che vive all'interno della citt\u00e0, ossia gli Esclusi. Essi sono coloro che non sono riusciti a superare l'iniziazione ad una delle cinque fazioni, che si svolge all'et\u00e0 di 16 anni, o che sono usciti dopo aver fatto parte di una fazione. La maggior parte degli Esclusi sono Intrepidi che, dopo aver superato il limite d'et\u00e0 per far parte di quella fazione, hanno due possibilit\u00e0: diventare Esclusi oppure suicidarsi. Gli Esclusi vivono nei sobborghi della citt\u00e0 mendicando nel degrado e nella povert\u00e0 pi\u00f9 totali ed hanno rapporti solo con gli Abneganti, che gli danno il cibo, prodotto dai Pacifici, che avanza dopo essere stato distribuito fra le cinque fazioni.\nBeatrice Prior \u00e8 una sedicenne che vive con i suoi genitori e suo fratello Caleb. La sua \u00e8 una comune famiglia della fazione degli Abneganti e, come ogni sedicenne, Beatrice si dovr\u00e0 sottoporre al \"Test Attitudinale\", che le imporr\u00e0 di compiere delle scelte. In base a queste ultime, il test analizzer\u00e0 la sua personalit\u00e0 e le consiglier\u00e0 la fazione in cui potr\u00e0 trovarsi meglio. Successivamente, Beatrice dovr\u00e0 sottoporsi alla \"Cerimonia della Scelta\", durante la quale dovr\u00e0 prendere una decisione che la vincoler\u00e0 per il resto della sua vita: rimanere nella sua fazione d\u2019origine, con la sua famiglia Abnegante, oppure abbandonare tutto e trasferirsi in un'altra fazione, pi\u00f9 consona alla sua personalit\u00e0 ma lontano dai suoi affetti. Quando Beatrice si sottopone al Test Attitudinale, esso produce risultati multipli: Beatrice scopre dunque di essere una \"Divergente\", ovvero di avere caratteristiche che la rendono adatta a pi\u00f9 di una fazione. Tori, la donna degli Intrepidi incaricata di eseguire il test, le dice di non farne parola con nessuno: essere una Divergente \u00e8 molto pericoloso, in quanto il Governo d\u00e0 la caccia ai Divergenti da parecchio tempo. Per proteggerla, dunque, Tori manomette il risultato del test, facendo figurare che esso ha dato come risultato la fazione degli Abneganti. Piena di dubbi e domande, Beatrice giunge al giorno della scelta e, durante la cerimonia, sceglie la fazione degli Intrepidi, mentre suo fratello Caleb, sorprendendo tutti, sceglie quella degli Eruditi.\nStanca della vita da Abnegante, Beatrice lascia la famiglia e raggiunge la sede degli Intrepidi, dove dovr\u00e0 sottoporsi a un duro addestramento. Beatrice, che nel frattempo decide di farsi chiamare 'Tris', in quanto tra gli Intrepidi tutti quanti possono scegliersi un soprannome, si ritrova a dover affrontare un'iniziazione alla nuova fazione incredibilmente dura: per diventare un vero Intrepido bisogna controllare le proprie paure, il che significa anche saltare dai treni in corsa, imparare a sparare, combattere corpo a corpo con altri Intrepidi e partecipare a molte esercitazioni. Parte dell'iniziazione consiste anche nell'eseguire dei test in cui si assumono dei liquidi, detti \"sieri di simulazione\", che provocano delle allucinazioni basate sulle proprie paure. Nonostante tutto, Tris \u00e8 decisa a non diventare un'Esclusa e quindi si impegna al massimo per superare i moduli dell'iniziazione; il suo essere una Divergente la aiuta. Durante l'iniziazione, Tris conosce nuove persone, tra cui gli amici Will, Christina, Albert (soprannominato Al) ed il suo istruttore, Quattro, inizialmente molto severo, ma di cui poi si innamora e con cui stabilisce una relazione in gran segreto. Beatrice raccoglie per\u00f2 anche l'astio e le invidie di altri Intrepidi. Sar\u00e0 proprio Quattro ad accorgersi che Tris \u00e8 una Divergente, visto che lo \u00e8 anche lui, e ad insegnarle come affrontare le simulazioni evitando cos\u00ec di compiere scelte che la smaschererebbero come Divergente. \u00c8 proprio durante un allenamento nel suo scenario della paura che Quattro riveler\u00e0 a Tris di essere Tobias Eaton, ex Abnegante figlio di Marcus Eaton (capofazione degli Abneganti), scappato dalla sua fazione per la terribile violenza domestica subita dal padre.\nFinita la cerimonia che sancisce Beatrice come una vera e propria Intrepida, i capi-fazione iniettano a tutti uno strano liquido, dicendo che si tratta di un semplice chip che servir\u00e0 a rintracciarli in caso di smarrimento. Quella stessa notte, per\u00f2, Tris viene svegliata da alcuni rumori: intorno a lei sono divenuti tutti degli automi e si stanno preparando a combattere. Tris capisce quindi che il liquido precedentemente iniettatole \u00e8 in realt\u00e0 un sistema di controllo a distanza inventato dagli Eruditi che, servendosi degli Intrepidi, vogliono distruggere la fazione degli Abneganti per prendere in mano il Governo della citt\u00e0. Ovviamente, su di lei il liquido non fa effetto perch\u00e9 \u00e8 una Divergente.\nMentre si ritrova insieme a Quattro, anche lui immune al siero, Tris prova a fermare la rivolta, ma viene colpita ad una spalla e catturata. A Quattro, invece, viene fatta un'ulteriore iniezione e poi viene spedito nel centro di controllo a supervisionare che tutto vada per il meglio. Tris, essendo ferita, deve essere eliminata e quindi Eric, il capofazione degli Intrepidi rivale di Quattro, la fa rinchiudere in una vasca che continua a riempirsi d\u2019acqua, condannandola a morire affogata. Mentre \u00e8 sul punto di morire, sua madre appare dal nulla e spara sul vetro della vasca salvandola, rivelandole poi che anche lei era stata un'Intrepida, prima di cambiare fazione. Le due scappano quindi insieme verso il nascondiglio dove ci sono ad aspettarle il resto della famiglia Prior ed altri Abneganti che sono riusciti a fuggire, tra cui Marcus, il padre di Quattro. Poco prima di mettersi al sicuro, per\u00f2, Tris e sua madre vengono raggiunte da alcuni soldati e, a quel punto, sua madre si sacrifica per permettere a Tris di scappare. Poi Tris, per salvarsi, \u00e8 costretta ad uccidere il suo amico Will (di cui Christina \u00e8 innamorata), anche lui sotto l'effetto del siero degli Eruditi.\nGiunta al nascondiglio, Beatrice escogita un piano: lei, suo padre, Caleb e Marcus raggiungeranno il centro di controllo per distruggere i computer con cui viene controllato l'esercito di Intrepidi, mentre gli altri Abneganti superstiti si rifugeranno nella fazione dei Pacifici.\nIl piano funziona: Tris riesce a \"risvegliare\" Quattro dalla simulazione e, insieme a lui, ruba l'hard disk contenente il piano di controllo, liberando gli Intrepidi, che finalmente tornano ad essere loro stessi. Infine, lasciandosi alle spalle il cadavere di suo padre, rimasto ucciso da una guardia, Tris sale sul treno con Quattro, Caleb, Marcus e Peter, un Intrepido che durante l'iniziazione aveva tentato di ucciderla. Il gruppo di fuggiaschi si dirige speranzoso dalla fazione dei Pacifici.\nPersonaggi.\nBeatrice \"Tris\" Prior: \u00e8 la voce narrante. Ha 16 anni, \u00e8 nata nella fazione degli Abneganti ma poi diventa un'Intrepida. \u00c8 di statura minuta, ha i capelli biondi e gli occhi azzurri. \u00c8 magra, ma diventa muscolosa durante l'addestramento di iniziazione alla fazione degli Intrepidi. \u00c8 come tutti gli adolescenti sedicenni, caratterialmente complessa. Ha tatuati i simboli degli Intrepidi e degli Abneganti e tre corvi sulla clavicola sinistra, uno per ogni membro della sua famiglia. Viene spesso chiamata in tono dispregiativo \"Rigida\", come riferimento alla sua fazione di origine.\nTobias \"Quattro\" Eaton: \u00e8 l'istruttore di Tris e successivamente il suo fidanzato. Ha 18 anni ed anche lui era nato in una famiglia di Abneganti, per poi trasferirsi negli Intrepidi per sfuggire al padre violento. Viene chiamato Quattro perch\u00e9 ha solo quattro paure.\n\u00c8 alto muscoloso, con i capelli corti e castani e gli occhi di colore blu molto scuro. Ha numerosi tatuaggi, soprattutto sulla schiena, tra cui i simboli delle cinque fazioni.\nCaleb Prior: \u00e8 il fratello maggiore di Tris, \u00e8 pi\u00f9 grande di lei di poco meno di un anno. Bench\u00e9 durante tutta la sua vita si sia comportato da perfetto Abnegante, riprendendo anche sua sorella quando veniva meno alle regole, durante la Cerimonia della Scelta sceglie di trasferirsi negli Eruditi. Scopre e rivela a Tris lo scopo del liquido che i capo-fazione iniettano agli Intrepidi. Ha gli occhi verdi e i capelli scuri.\nAndrew e Natalie Prior: sono i genitori di Tris e Caleb. Svolgono lavori governativi e di volontariato. Alla fine dei libri si scopre che Natalie \u00e8 anche lei una Divergente, proveniente da una famiglia di Intrepidi. Quando il suo test era risultato inconcludente, sua madre, che era una capofazione, le aveva suggerito di unirsi agli Abneganti in modo da non essere notata. Moriranno entrambi\u00a0\u2013 prima la madre poi il padre\u2013 per proteggere Beatrice, anche se in modi diversi.\nNel terzo libro viene rivelato di pi\u00f9 sul passato di Natalie: nata all'esterno della citt\u00e0 si era infiltrata nella fazione degli Intrepidi, ma poi, innamoratasi di Andrew Prior, lo aveva seguito all'interno degli Abneganti.\nChristina: \u00e8 la migliore amica di Tris. Inizialmente era una Candida, ma anche lei sceglie gli Intrepidi. \u00c8 fisicamente forte e carina, alta e snella con la carnagione, gli occhi e i capelli scuri. Talvolta mostra l'arroganza tipica della sua fazione di provenienza. Si fidanza con Will.\nWill: \u00e8 il migliore amico di Tris ed in seguito il fidanzato di Christina. Ha i capelli biondi e gli occhi color del sedano. Inizialmente era un Erudito. Verr\u00e0 ucciso da Tris a colpi di pistola quando lui, sotto l'effetto del siero, cercher\u00e0 di ucciderla.\nAl: amico di Beatrice durante l'iniziazione. Inizialmente fa parte della fazione dei Candidi, ma entra negli Intrepidi perch\u00e9 ammira il loro coraggio. Inizialmente innamorato di Tris, tenta di ucciderla perch\u00e9, mentre lei saliva nella classifica lui si ritrova tra gli ultimi. Tris non lo perdona e in seguito egli si suicida, buttandosi nello strapiombo.\nEric: \u00e8 uno dei capofazione degli Intrepidi. \u00c8 una persona cattiva e gelosa ed un istruttore severo e spesso ingiusto. \u00c8 un alleato di Jeanine nella rivolta.\nMax: \u00e8 un capofazione degli Intrepidi. \u00c8 pi\u00f9 vecchio di Quattro ed Eric, ha la pelle scura, le rughe sul viso e i capelli grigi. Anche lui \u00e8 un alleato di Jeanine.\nMarcus Eaton: \u00e8 il rappresentante degli Abneganti e il padre di Tobias. \u00c8 violento e subdolo, e costituisce una delle quattro paure di Tobias.\nTori Wu: \u00e8 un'Intrepida e supervisiona il test attitudinale di Tris e, precedentemente, anche di Tobias. \u00c8 lei che la protegge non rivelando che \u00e8 una Divergente e contraffacendo il suo risultato. Apparteneva agli Eruditi prima di cambiare fazione ed entrare negli Intrepidi. Suo fratello George era un Divergente e per questo era stato ucciso (poi in Allegiant si scopre che non era morto).\nJeanine Matthews: \u00e8 la rappresentante degli Eruditi e colei che crea il chip per il controllo mentale che poi viene iniettato a tutti gli Intrepidi. \u00c8 attraente, porta gli occhiali (anche se Tris sostiene che sia solo per vanit\u00e0 e non per reale necessit\u00e0) ed ha gli occhi grigi. \u00c8 fredda e spietata e vuole rubare il controllo agli Abneganti, che secondo lei sono avidi e impediscono la crescita di ricchezza e prosperit\u00e0 delle fazioni.\nPeter: \u00e8 la \"nemesi\" di Tris. Ha i capelli lucidi e neri e gli occhi verdi, \u00e8 pi\u00f9 alto di Tris di trenta centimetri. Christina parlando di lui con Tris dice: \u00abPeter \u00e8 la cattiveria fatta persona. Quando eravamo piccoli, attaccava briga con i bambini delle altre fazioni e poi, quando interveniva un adulto a separarli, si metteva a piangere e inventava storie per dare la colpa agli altri. Naturalmente gli credevano, perch\u00e9 noi eravamo Candidi e non potevamo mentire.\u00bb \u00c8 sempre in compagnia dei suoi \"tirapiedi\" Drew e Molly. Ha ferito Edward all'occhio con un coltello da burro durante la notte. \u00c8 anche lui un alleato di Jeanine durante la ribellione. Quando Tris gli spara al braccio per fargli rivelare dove si trovano i computer usati per controllare l'esercito di automi le chiede di portarlo con s\u00e9.\nIl test attitudinale.\nOgni anno, i sedicenni vengono sottoposti al test attitudinale, concepito per aiutarli a scegliere quale sia la fazione pi\u00f9 consona per loro. I candidati non possono prepararsi in alcun modo al test. Esso viene svolto a scuola, in dieci salette adibite, due per ogni fazione. Le salette hanno le pareti ricoperte da specchi e al centro hanno un lettino reclinabile con al fianco un macchinario. Il sottoposto viene fatto sdraiare sul lettino e gli vengono attaccati degli elettrodi che poi vengono collegati alla macchina controllata dal supervisore del test. In seguito, al ragazzo viene fatto bere un liquido che fa partire una simulazione mentale, nella quale il sottoposto deve affrontare tre prove, la prima delle quali \u00e8 identica per ogni candidato, mentre le successive cambiano a seconda delle scelte effettuate nella prova precedente, in modo da confermare la predisposizione per determinate fazioni ed escluderne altre. Durante la prima prova il candidato si trova a dover scegliere tra un pezzo di formaggio ed un coltello per affrontare un cane feroce. Nella seconda, il candidato si trova a dover difendere una bambina dal cane. Nella terza, un uomo sfigurato chiede al candidato di rivelare il nome di un feroce assassino, che ovviamente il candidato conosce, pur essendo indotto dalla simulazione a ritenere che rispondere sinceramente sarebbe una cattiva idea.\nSe, all'inizio della prima prova, il candidato sente repulsione per il coltello e quindi sceglie il formaggio, egli sar\u00e0 probabilmente un Pacifico, mentre se sceglie il coltello e con questo uccide il cane, dimostrer\u00e0 predisposizione per gli Intrepidi. Quando il cane attacca la bambina, se il candidato si getta sul cane per proteggerla, tale reazione \u00e8 da considerarsi affine agli Abneganti e agli Intrepidi. Durante la terza prova, infine, un Candido dir\u00e0 immediatamente la verit\u00e0 all'uomo, un Abnegante la dir\u00e0 solo quando l'uomo confesser\u00e0 che la verit\u00e0 potr\u00e0 \"salvarlo\", mentre un potenziale membro di qualunque altra fazione insister\u00e0 nel mentire.\nTris, invece, all'inizio della prima prova si rifiuta di scegliere tra il coltello e il formaggio, comportamento incompatibile sia con i Pacifici che con gli Intrepidi, scegliendo invece di tranquillizzare il cane usando l'astuzia, reazione compatibile con gli Eruditi. Durante la seconda prova difende la bambina dal cane, dimostrando affinit\u00e0 sia per gli Intrepidi che per gli Abneganti. Infine, durante la terza prova, si rifiuta di dire la verit\u00e0 all'uomo, reazione incompatibile sia con i Candidi che con gli Abneganti. Essendo stati scartati con certezza solo i Candidi e i Pacifici, Tris risulta essere una Divergente, una delle rare persone per cui il test attitudinale \u00e8 risultato inconcludente e che quindi potrebbe essere adatta a pi\u00f9 di una fazione; a queste persone, il Governo d\u00e0 duramente la caccia, in quanto li ritiene soggetti potenzialmente instabili e pericolosi per la sicurezza della societ\u00e0.\nI Divergenti.\nDurante tutto il primo libro il lettore, insieme alla protagonista, non capisce appieno cosa significa essere un Divergente. Si sa solo che \u00e8 la condizione di quegli individui che non hanno una sola inclinazione naturale e per questo sono pi\u00f9 forti mentalmente, al punto di riuscire a controllare le simulazioni usate durante gli addestramenti, durante le quali sono gli unici ad essere coscienti che ci\u00f2 che stanno vivendo non \u00e8 reale. Jeanine, il capo-fazione degli Eruditi, alla fine del libro rivela a Tris che stranamente la maggior parte dei Divergenti conosciuti provengono (o provenivano) dalla fazione degli Abneganti.\nCosa sono realmente i Divergenti e perch\u00e9 nascono \u00e8 un punto chiave dell'ultimo libro della trilogia, \"Allegiant\".\nLa cerimonia della scelta.\nLa cerimonia della scelta si tiene in una grande stanza del Centro, l'edificio pi\u00f9 alto della citt\u00e0: l\u00ec tutti i sedicenni, dopo il test, sono chiamati a scegliere in quale fazione inserirsi per il resto della loro vita, quindi se rimanere nella propria fazione di origine oppure cambiarla. La stanza \u00e8 divisa in cerchi concentrici, in quello esterno si sistemano i sedicenni, che non sono ancora considerati a tutti gli effetti membri della societ\u00e0 e che quindi lo diventeranno solo al momento della scelta. In quello successivo ci sono i familiari, divisi per fazione. L'incarico di presiedere la cerimonia ruota di fazione in fazione ogni anno (al momento della scelta di Tris, l'onore spetta agli Abneganti e Marcus, in quanto rappresentante della fazione, tiene il discorso e legge in ordine alfabetico i nomi dei chiamati alla scelta). Nel cerchio pi\u00f9 interno ci sono cinque coppe di metallo, ognuna contenente l'elemento simbolico di ogni fazione: pietre grigie per gli Abneganti, acqua per gli Eruditi, terra per i Pacifici, carboni ardenti per gli Intrepidi, vetro per i Candidi. Quando il rappresentante di fazione chiama un nome, il ragazzo o la ragazza deve raggiungere il cerchio, tagliarsi il palmo della mano con un coltello apposito e lasciar cadere una goccia del proprio sangue nella coppa della fazione a cui vuole appartenere. Dopo la scelta, i sedicenni diventano degli Iniziati, quindi devono abbandonare la propria famiglia e seguire i capo-fazione scelti, che nel centro adibito seguiranno il loro addestramento, fino a diventare (in caso di riuscita) membri della societ\u00e0 a tutti gli effetti. Chi non supera l'iniziazione diventa un Escluso e deve perci\u00f2 abbandonare ogni fazione e finire inevitabilmente a vivere in povert\u00e0.\nSeguiti.\nIl 1\u00ba maggio del 2012 \u00e8 uscito in America \"Insurgent\", il secondo capitolo della saga, che in Italia \u00e8 uscito il 30 maggio 2013. In America il 22 ottobre 2013 \u00e8 uscito il terzo e ultimo capitolo, \"Allegiant\", disponibile in Italia dal 18 marzo 2014.\nLa Roth ha inoltre scritto la scena del lancio di coltelli di \"Divergent\" dal punto di vista di Tobias in un racconto intitolato \"Free Four\". In America, nel 2014, arriva la raccolta \"Four: A Divergent Collection\", che racchiude 4 racconti dal punto di vista di Tobias. In Italia arriva nel gennaio 2015, arricchita anche da 3 ulteriori mini-racconti, sempre dal punto di vista di Tobias, ma che erano gi\u00e0 stati raccontati nella trilogia dal punto di vista di Tris.\nAdattamento cinematografico.\nI diritti sono stati acquistati dalla Summit Entertainment che ha terminato le riprese nell'aprile 2013, sotto la regia di Neil Burger. Gli attori protagonisti sono Shailene Woodley (Beatrice \"Tris\" Prior), Theo James (Quattro/Tobias), Kate Winslet (Jeanine), Tony Goldwyn (Andrew Prior), Ashley Judd (Nathalie Prior). Il film, intitolato \"Divergent\", \u00e8 uscito nelle sale statunitensi il 21 marzo 2014 e in quelle italiane il 3 aprile 2014."}
{"id": "4203500", "revid": "295403", "url": "https://it.wikipedia.org/wiki?curid=4203500", "title": "Tyler Clutts", "text": "Carriera professionistica.\nEdmonton Eskimos (CFL).\nDopo non essere stato scelto nel Draft 2008, Clutts firm\u00f2 con gli Edmonton Eskimos della Canadian Football League dove trascorse le prime due stagioni della carriera.\nUtah Blaze (AFL).\nDopo l'esperienza canadese, Tyler firm\u00f2 un contratto annuale per giocare con gli Utah Blaze della Arena Football League.\nSacramento Mountaing Lions (UFL).\nDopo la breve esperienza nella AFL, Clutts gioc\u00f2 con i Sacramento Mountain Lions della UFL per un anno, dove pass\u00f2 ufficialmente al ruolo di fullback.\nCleveland Browns.\nClutts firm\u00f2 un pre-contratto con i Cleveland Browns il 5 gennaio 2011. Durante l'ultima gara di pre-stagione contro i Bears, Clutts attrasse l'attenzione del coordinatore degli special team dei Bears Dave Toub, che lo convinse a firmare con la franchigia di Chicago.\nChicago Bears.\nTyler firm\u00f2 per unirsi ai Chicago Bears il 7 settembre 2011 con un contratto triennale. Quando il long snapper Patrick Mannelly si infortun\u00f2 nella gara contro i San Diego Chargers, Clutts gioc\u00f2 al suo posto fino all'arrivo Chris Massey. Clutts giunse addirittura a sfiorare la convocazione per il Pro Bowl 2012, dopo aver disputato tutte le 16 gare della stagione, di cui la met\u00e0 come titolare.\nHouston Texans.\nIl agosto 2012. Clutts fu scambiato con gli Houston Texans in cambio del cornerback Sherrick McManis.\nMiami Dolphins.\nNel 2013, Clutts firm\u00f2 coi Miami Dolphins. Fu svincolato il 1\u00ba ottobre.\nDallas Cowboys.\nIl 3 dicembre 2013, Clutts firm\u00f2 un contratto con i Dallas Cowboys per sostituire l'infortunato Lance Dunbar.\nVittorie e premi.\n\"Nessuno\""}
{"id": "4203508", "revid": "6923", "url": "https://it.wikipedia.org/wiki?curid=4203508", "title": "Hoxton", "text": "Hoxton \u00e8 un'area di Londra sita nei confini del London Borough of Hackney. Essa \u00e8 parte della citt\u00e0 interna sita immediatamente a nord della City of London. L'area di Hoxton \u00e8 racchiusa dal Regent's Canal sul lato nord, Wharf Road e City Road sul lato ovest, Old Street a sud e Kingsland Road a est.\nStoria.\nHoxton Street \u00e8 stata scelta come location del videoclip della canzone \"Bitter Sweet Symphony\" della celebre band \"The Verve\"."}
{"id": "4203509", "revid": "767487", "url": "https://it.wikipedia.org/wiki?curid=4203509", "title": "Clubul Sportiv al Armatei Steaua Bucure\u0219ti (pallamano)", "text": "Il Clubul Sportiv al Armatei Steaua \u00e8 la sezione di pallamano della famosa polisportiva rumena con sede a Bucarest.\nLa sezione \u00e8 stata fondata nel 1949."}
{"id": "4203510", "revid": "1719883", "url": "https://it.wikipedia.org/wiki?curid=4203510", "title": "De Trinitate (Agostino d'Ippona)", "text": "Il De Trinitate (\"Sulla Trinit\u00e0\") \u00e8 un trattato in quindici libri di Agostino d'Ippona, considerato il suo capolavoro dogmatico. Infatti l'opera a quel tempo chiuse per sempre tutte le speculazioni e le incertezze che riguardavano la Trinit\u00e0 ovvero Dio stesso.\nLa storia dell'opera.\nIl testo fu iniziato da Agostino nel 399 e completato solo nel 419. I primi dodici libri dell'opera furono pubblicati ad insaputa dell'autore il quale, essendo sempre solito ricontrollare ci\u00f2 che aveva scritto per modificarlo meglio e rammaricandosi per il gesto, decise di interromperne la stesura. Tuttavia Agostino fu persuaso dagli amici monaci a continuare perch\u00e9 nel pubblico aveva riscosso un notevole successo. Cos\u00ec ai dodici si aggiunsero gli ultimi tre libri.\nDivisione dell'opera.\nNella prima parte della \"Trinit\u00e0\" (libri I-VII) Agostino parla dell'insegnamento di Dio attraverso le Sacre Scritture e cos\u00ec procede nell'analizzare il dogma ovvero le celebrazioni che ne seguono.&lt;br&gt;Nella seconda parte Agostino indaga le speculazioni che riguardano la Trinit\u00e0 e per aiutarsi nel farsi comprendere dai lettori descrive molti esempi di analogie tra Dio e le sue creature, in particolare analizza l'animo umano.\nI primi quattro libri sottolinenano l'irreducibile abisso ontologico che separa le creature da Dio e l'impossibilit\u00e0 di una visione diretta e immediata di Dio in questa vita, mentre l'analisi delle \"Scritture\" e i successivi libri mostrano che Cristo \u00e8, nelle intenzioni del Padre, il Mediatore inviato per guidare gli uomini dalla fede e purificazione alla gioia della visione contemplativa di Dio in questa vita.\nParte prima.\nNei primi quattro libri dell'opera \"De Trinitate\", Agostino, mediante citazioni della Bibbia, parla dell'uguaglianza tra tutti gli uomini, perch\u00e9 creati a immagine e somiglianza di Dio. Nel quinto libro invece l'autore analizza tutte le filosofie che parlano di Dio, aggiungendo il concetto di \"relazione\", facendo l'esempio del collegamento tra Padre e Figlio o tra Signore e Creatura.&lt;br&gt;Nel sesto libro Agostino riconferma l'uguaglianza tra gli uomini e condanna le cariche e i titoli che vengono riconosciuti ai nobili. Anche nel settimo libro Agostino ricalca lo stesso tema, questa volta per\u00f2 confermando totalmente il legame che unisce l'uomo a Dio tramite le figure di Padre, Figlio e Spirito Santo.\nSecondo Alberto Jori, \u00e8 da qui che traggono origine la filosofia scolastica e il suo programma: \"fides quaerens intellectum\".\nParte seconda.\nNella seconda parte della \"Trinit\u00e0\" Agostino d'Ippona continua ad analizzare, in maniera per\u00f2 meno teologica, la figura di Dio, tentando di arrivare ad una conclusione mediante l'aiuto della speranza, della carit\u00e0, della fede e della sapienza.&lt;br&gt;L'argomento della carit\u00e0 \u00e8 soprattutto il protagonista dell'ottavo libro nel quale Agostino conferma la presenza della Trinit\u00e0. Inoltre l'uomo per fare dei passi avanti nel suo cammino verso la conoscenza di Dio, deve avvalersi dell'uso della giustizia, della verit\u00e0 e della bont\u00e0.&lt;br&gt;Nel nono libro Agostino offre un'immagine di Dio vista dall'uomo: l'insieme dello spirito, della conoscenza e dell'amore.&lt;br&gt;Nel decimo libro Agostino riconferma le idee espresse nel libro precedente, rafforzando le sue tesi e affermando che Dio \u00e8 costituito dalla triade della \"Memoria\", nel senso che noi ci formiamo un'immagine di Dio mediante il ricordo delle Scritture e di tutte le altre verit\u00e0 conosciute, dell'\"Intelligenza\", ovvero ci avvaliamo della facolt\u00e0 principale donata solo all'uomo invece che agli altri animali: la capacit\u00e0 di pensare, e per ultimo della \"Volont\u00e0\", ossia la capacit\u00e0 dell'uomo di amare e di provare sentimenti grazie alla propria anima.&lt;br&gt;Nell'undicesimo libro Agostino parla di un'immagine corporea che spesso l'uomo d\u00e0 a Dio per comprendere meglio la sua magnificenza, come spesso fanno i pittori ed i disegnatori.&lt;br&gt;Nei seguenti tre libri, dodicesimo, tredicesimo e quattordicesimo, Agostino analizza l'immagine data dall'uomo a Dio mediante la conoscenza e l'uso della Sapienza.&lt;br&gt;Nell'ultimo libro della \"Trinit\u00e0\" Agostino rianalizza le immagini date a Dio in maniera teologica ed infine conclude l'opera con una preghiera dedicata alla Triade Santa.\nTratti salienti dell'opera.\nGli aspetti pi\u00f9 originali e profondi del \"De Trinitate\" risultano essere: 1) la dottrina delle relazioni (Padre e Figlio, Dio e creato); 2) l'indagine sulle propriet\u00e0 dello Spirito Santo; 3) la spiegazione \"psicologica\" del mistero trinitario. L'analisi agostiniana della vita interiore (\"psicologica\") abbonda di elementi che hanno profondamente influenzato il pensiero successivo: a) in primo luogo la memoria, con l'implicazione della b) conoscenza di s\u00e9: \u00abla conoscenza \u00e8 generata al tempo stesso dall'oggetto conosciuto e dal soggetto conoscente\u00bb; c) l'attribuzione all'Amore (come movimento volitivo) di un'importanza pari al movimento intellettivo. La triade \u00abmemoria-intelletto-volont\u00e0\u00bb \u00e8 stata interpretata, a partire dal XII secolo, nella forma di una distinzione di tre facolt\u00e0 dell'anima.\nDi grandissima importanza \u00e8 anche l'identificazione di Dio con l'Essere."}
{"id": "4203512", "revid": "1048993", "url": "https://it.wikipedia.org/wiki?curid=4203512", "title": "Byakuyak\u014d", "text": "Byakuyak\u014d (conosciuto in inglese come \"Journey Under a Midnight Sun\"-Viaggio sotto il Sole di Mezzanotte) \u00e8 un dorama stagionale invernale in 11 puntate prodotto dalla Tokyo Broadcasting System e mandato in onda nel 2006: vede come protagonisti Takayuki Yamada ed Haruka Ayase, la coppia di attori di \"Sekai no ch\u016bshin de, ai o sakebu\", il dorama drammatico di 2 anni precedente e prodotto dallo stesso identico staff.\nLa storia \u00e8 basata sul romanzo di genere mistery \"Byakuyak\u014d\" pubblicato per la prima volta su rivista e divenuto poi nel 1999 un best seller dello scrittore di polizieschi e spy story Keigo Higashino, autore di molti libri divenuti poi film e/o dorama drammatici di successo, come Ry\u016bsei no kizuna, Meitantei no okite, Shinzanmono e Himitsu.\nLa fiction televisiva stata poi seguita nel 2009 da una pellicola cinematografica coreana intitolata \"Baekyahaeng-White Night\" e da un film omonimo giapponese del 2011 con Maki Horikita nella parte di Yukiho: \u00e8 inedita in Italia.\nTrama.\nRyoji \u00e8 un bambino impacciato, timido e insicuro, un po' sovrappeso: un bambino solo lasciato a se stesso, la madre si tiene come amante uno dei dipendenti dell'azienda di cui \u00e8 a capo il marito. Il padre del piccolo \u00e8 un uomo apparentemente scialbo, vuoto e privo di attrattive; Ryoji, anche per sfuggire a questa situazione ambientale difficile, si rifugia sempre pi\u00f9 spesso alla biblioteca di quartiere, dove si mette a leggere in ordine alfabetico i volumi dell'enciclopedia.Qui incontrer\u00e0 una bambina della sua stessa et\u00e0 dallo sguardo altrettanto solo e gli occhi tristi, immersa anche lei nella lettura, cos\u00ec meravigliosamente isolata dal mondo e da tutte le difficili verit\u00e0 da accettare della realt\u00e0 circostante: Ryoji ne \u00e8 immediatamente attratto e cerca di fare amicizia, sotto il benevolo sguardo della bibliotecaria. Stranamente per\u00f2, appena vede il padre di Ryoji, la bambina scappa via intimorita.\nLa madre di Yukiho \u00e8 un'ubriacona alcolizzata che vive sola senza alcuna prospettiva nel futuro; quando aveva l'et\u00e0 della figlia \u00e8 stata costretta dalla madre a prostituirsi per denaro, e la stessa cosa sta facendo ora lei: la donna vende il corpo della piccola Yukiho a uomini adulti e a vecchi maniaci in cambio di qualche soldo. Il padre di Ryoji \u00e8 uno di questi.Il bambino, che s'era subito trovato a suo agio vicino a lei (e questa cosa era la prima volta che gli accadeva) non riesce a spiegarsi il motivo perch\u00e9 di punto in bianco l'amichetta rifiuti d'incontrarlo e parlargli: teme d'averla in qualche modo offesa senza essersene accorto e ne soffre.\nUn giorno di pioggia scorge dall'altra parte della strada Yukiho trascinata per la mano dalla madre, e decide di seguirle senza farsi notare: entrano cos\u00ec in un edificio in costruzione i cui lavori sono stati temporaneamente abbandonati. La donna fa entrare la figlia all'interno d'una specie di magazzino e poi se ne va. Ryoji trova una finestrella e si arrampica per vedere cosa stia succedendo all'interno; scorge di spalle un uomo che sta scattando delle fotografie ad una bambina stesa nuda su un tavolaccio. La bambina \u00e8 Yukiho; poco dopo l'uomo si volta e Ryoji rimane sconvolto nel vedere la faccia del padre.Entrato nello stanzone il bambino chiede ancora sotto choc al padre cosa sta facendo, il quale tenta di dargli delle confuse spiegazioni: senza quasi rendersene del tutto conto finisce che Ryoji colpisca il padre con un paio di forbici che portava sempre con s\u00e9 (che usava per tagliar fogli di carta per farne disegni e contorni di figure, una specie di origami), diritto al cuore. L'uomo stramazza al suolo con le forbici conficcate nel petto.\nYukiho, che intanto s'\u00e8 alzata e rivestita, prende allora subito in mano la situazione, con una decisione ed una freddissima intelligenza che di certo stupiscono per la sua et\u00e0; rassicura Ryoji. Si promettono cos\u00ec, accanto al cadavere ancora caldo ai loro piedi, fedelt\u00e0 eterna: scappano utilizzando lo stretto condotto di ventilazione, dopo aver chiuso la finestra per cui era entrato il bambino e lasciata la porta serrata dall'interno.Giunge la polizia ed immediatamente si avviano le indagini. Appena saputa la notizia la madre di Yukiho, anche se perennemente sbronza, immagina subito che possa esser stata la figlia ad aver commesso il delitto: a questo punto la bambina, per la prima volta, mette in atto un piano reputato da lei infallibile per stornar definitivamente i sospetti che potrebbero sorgere su Ryoji. Mette dei sonniferi nella bottiglia d'alcol della madre e, appena la vede addormentata, apre il gas dal fornello della cucina.\nInscenato il suicidio della madre dichiara ch'ella s'\u00e8 tolta la vita, ed ha tentato d'uccidere anche lei, dopo aver assassinato il padre di Ryoji per motivi legati ai soldi e alla prostituzione: Yukino diviene cos\u00ec la figlia dell'assassina, mentre Ryoji \u00e8 il figlio della vittima. Il detective incaricato delle indagini, e che s'\u00e8 subito preso a cuore la faccenda, l'ascolta attentamente e rimane notevolmente impressionato dalla forza di carattere e serenit\u00e0, quasi al limite della spietatezza, di quell'undicenne oramai orfana e sola al mondo.\nI due bambini sono costretti a separarsi, lei finisce temporaneamente in un orfanotrofio gestito da religiosi prima d'essere adottata da una ricca signora. In seguito si verr\u00e0 a sapere che uno dei sorveglianti aveva tentato d'usarle violenza sui banchi della chiesa davanti alla statua della Madonna: per questo Yukiho torner\u00e0 poi assieme a Ryoji in quella stessa chiesa accusando essere tutte le \"parole di Dio\" niente altro che menzogne e finendo per scaraventare il pesante crocifisso dell'altare contro le vetrate intarsiate della finestra mandandola in frantumi.\nPassano cos\u00ec sette anni, ed entrambi ora ne hanno diciotto, giungono ad incontrarsi nello stesso luogo ove s'erano lasciati, ovverosia alla stazione. Per vendicarsi d'una compagna che la perseguita, chiede a Ryoji di aggredirla, imbavagliarla e fotografarla nuda; fanno s\u00ec poi che venga accusato del fatto un ragazzo fotografo dilettante ch'era entrato in possesso d'alcune foto che ritraevano il padre di Ryoji che si appartava assieme alla piccola Yukiho, e che aveva tentato di ricattarlo.Intanto l'ex amante della madre di Ryoji, Isamu, sceglie di far la vita del mantenuto sfruttatore, costringendo Ryoji a vendersi a ore a donne sole danarose in cerca di strane emozioni. Durante uno di questi festini una delle donne finisce morta per cause naturali; per non far rivelare il Dna di chi era con lei in quel momento (l'amico Tomohiko) Ryoji consigliato da Yukiho, arriva al punto d'aver un rapporto sessuale col cadavere (necrofilia) ancora caldo.\nUn'altra delle donne sole e tristi che partecipavano a quei festini organizzati da Isamu \u00e8 un'impiegata di banca: Ryoji e Tomohiko se ne assicurano la complicit\u00e0, si fanno passare tutti i numeri delle carte di credito dell'istituto finanziario, le duplicano e rubano tutti i soldi depositati. Ryoji poi passa la sua parte nel conto dell'amata.In seguito Yukiho si trova a frequentare una scuola di danza e qui ha subito una cotta per il bel Kazunari; lui per\u00f2 le preferisce l'amica Eriko, e questo non fa altro che scatenare la terribile vendetta di quella che oramai si dichiara grande ammiratrice e discepola di vita di Scarlett/Rossella O'Hara: Via col vento \u00e8 difatti uno dei libri preferiti e continuamente letto da Yukiho, e successivamente anche da Ryoji.\nLa storia prosegue, con Ryoji ormai stabilmente addentro al mondo della delinquenza, fino ad aver contatti anche con la mafia; con Isamu che cerca di fargli da tutore benevolo sguazzando sempre pi\u00f9 felice all'interno di quell'ambiente (riesce perfino ad aprire un locale di dubbia fama); con la madre di Ryoji che coi soldi dell'assicurazione sulla vita del marito ha aperto un bar, nello stesso stanzone dov'era stato colpito a morte l'uomo; con Yukiho che prosegue la propria vita alla luce del sole (a differenza di Ryoji) apparentemente felice, serena e soddisfatta della propria esistenza.\nAnche dopo essere passati molti anni Ryoji, che ha sempre continuato a dare tutto se stesso alla ragazza che ama, cerca una qualche base solida per costruire una vita in comune per il futuro con l'unica donna che abbia mai amato. Per proteggere Yukino ed innalzare la sua qualit\u00e0 di vita il ragazzo entra nel mondo della malavita e della truffa.Un crimine li lega, la condivisione di un doloroso destino li avvolge. Si spingeranno sempre pi\u00f9 avanti (sempre pi\u00f9 in fondo), non riuscendo pi\u00f9 a fermarsi (sempre pi\u00f9 in basso), quasi ebbri di quel senso di pericolo, rischio ed impunit\u00e0 che il fato sembra voler continuare ad accordare loro; anche se il vecchio poliziotto, ora investigatore privato, continua a stargli alle calcagna facendogli sentire il fiato addosso.\nAd un certo punto il giovane collega del poliziotto riesce a beccare con le mani nel sacco Isamu, ma non fa in tempo ad ammanettarlo perch\u00e9 viene da questi accoltellato: proprio in quel momento giunge Ryoji che, sotto gli occhi esterrefatti della madre, infilza Isamu con le stesse forbici (che ha sempre conservato, come fossero un simbolo o feticcio) utilizzate a suo tempo per uccidere il padre.Man mano che il tempo passa e pi\u00f9 la relazione tra Ryoji e Yukiho si fa morbosa e \"intimamente malata\", al limite della simbiosi o dipendenza psicologica sadomasochistica reciproca.\nYukiho riesce a farsi sposare da Makoto ed apre una boutique che chiama \"R &amp; Y\", assistita dalla collega Rioko. Ryoji, che si \u00e8 creato una nuova ed impeccabile identit\u00e0, dopo esser riuscito a procurarsi un certificato di morte, entra con successo nel mondo degli affari: tutto sembra correre sempre pi\u00f9 velocemente verso la nemesi finale.\nSigla.\n\"Kage\" di Kou Shibasaki"}
{"id": "4203514", "revid": "11190", "url": "https://it.wikipedia.org/wiki?curid=4203514", "title": "Isoprenalina", "text": ""}
{"id": "4203516", "revid": "110157", "url": "https://it.wikipedia.org/wiki?curid=4203516", "title": "HTC 8X", "text": "Il Windows Phone 8X by HTC chiamato anche HTC 8X, \u00e8 uno smartphone prodotto da HTC annunciato il 19 settembre 2012 e sar\u00e0 messo in vendita a partire i primi di Novembre dello stesso anno. \u00c8 il primo dispositivo top di gamma Windows Phone 8 di HTC ed il \u00e8 successore di HTC Titan"}
{"id": "4203518", "revid": "92723", "url": "https://it.wikipedia.org/wiki?curid=4203518", "title": "Municipalit\u00e0 di Yankalilla", "text": "La municipalit\u00e0 di Yankalilla \u00e8 una Local Government Area che si trova in Australia Meridionale. Essa si estende su una superficie di 750,6 chilometri quadrati e ha una popolazione di 4.577 abitanti. La sede del consiglio si trova a Yankalilla."}
{"id": "4203529", "revid": "92723", "url": "https://it.wikipedia.org/wiki?curid=4203529", "title": "Municipalit\u00e0 di Berri Barmera", "text": "La municipalit\u00e0 di Berri Barmera \u00e8 una Local Government Area che si trova in Australia Meridionale. Essa si estende su una superficie di 508 chilometri quadrati e ha una popolazione di 11.240 abitanti. La sede del consiglio si trova a Berri."}
{"id": "4203530", "revid": "110157", "url": "https://it.wikipedia.org/wiki?curid=4203530", "title": "HTC 8S", "text": "Il Windows Phone 8S by HTC chiamato anche HTC 8S, \u00e8 uno smartphone prodotto da HTC, annunciato il 19 settembre 2012 e messo in vendita a partire dai primi di Novembre dello stesso anno."}
{"id": "4203532", "revid": "399", "url": "https://it.wikipedia.org/wiki?curid=4203532", "title": "Edward Weston (chimico)", "text": "Nato in Inghilterra, ma trasferitosi negli Stati Uniti, Weston viene ricordato per i suoi lavori sulla galvanostegia, sulle celle elettrochimiche (tra cui la pila Weston) e sulle misure elettriche. Fu inoltre un concorrente di Thomas Edison nello sviluppo dell'industria di generazione e distribuzione della corrente elettrica.\nBiografia.\nNato nel 1850 in una famiglia di commercianti, Weston studi\u00f2 medicina, ma ben presto si appassion\u00f2 alla chimica. Emigr\u00f2 negli Stati Uniti dopo il diploma in medicina, nel 1870, e trov\u00f2 lavoro nel settore della galvanostegia, dove si interess\u00f2 di generazione di corrente e invent\u00f2 diversi generatori e dinamo.\nDopo alcuni anni fond\u00f2 con altri soci la Weston Electric Light Company, a Newark, New Jersey, vincendo una gara per la fornitura per illuminare il ponte di Brooklyn.\nFu presidente dell'American Institute of Electrical Engineers (Istituto Americano degli Ingegneri Elettrici) dal 1888.\nInvent\u00f2 due leghe metalliche, la costantana e la manganina, usate tutt'oggi per le misure elettriche. Svilupp\u00f2 strumenti di misura della corrente elettrica e nel 1888 avvi\u00f2 la Weston Electrical Instrument Corporation, che divenne famosa nel mondo per i voltmetri, amperometri, contatori, misuratori di resistenza e frequenza, trasformatori e trasduttori.\nInvent\u00f2 un metodo per produrre magneti permanenti, un tachimetro magnetico e l'amperometro sul cruscotto delle Harley-Davidson.\nCre\u00f2 e brevett\u00f2 la pila Weston nel 1893, una pila che genera un voltaggio molto stabile nel tempo, usata per la calibrazione in laboratorio dei voltmetri. Il coefficiente di temperatura \u00e8 ridotto grazie all'introduzione di un meccanismo di non saturazione, divenuto lo standard moderno. Nel 1911, quando la pila Weston divenne lo standard internazionale per la forza elettromotrice, Weston rinunci\u00f2 alle sue royalty di brevetto.\nNel 1936, Weston mor\u00ec a Monclair nel New Jersey, avendo registrato 334 brevetti americani."}
{"id": "4203534", "revid": "834", "url": "https://it.wikipedia.org/wiki?curid=4203534", "title": "Fiumi d'Islanda", "text": ""}
{"id": "4203538", "revid": "196390", "url": "https://it.wikipedia.org/wiki?curid=4203538", "title": "Regio arsenale di La Spezia", "text": ""}
{"id": "4203541", "revid": "92723", "url": "https://it.wikipedia.org/wiki?curid=4203541", "title": "Municipalit\u00e0 di Coorong", "text": "La municipalit\u00e0 di Coorong \u00e8 una Local Government Area che si trova in Australia Meridionale. Essa si estende su una superficie di 8.830,6 chilometri quadrati e ha una popolazione di 5.825 abitanti. La sede del consiglio si trova a Meningie."}
{"id": "4203543", "revid": "57872", "url": "https://it.wikipedia.org/wiki?curid=4203543", "title": "Giannandrea Lungo Giustiniani", "text": ""}
{"id": "4203549", "revid": "118054283", "url": "https://it.wikipedia.org/wiki?curid=4203549", "title": "Leighton Durham Reynolds", "text": " Fellow of the British Academy, Reynolds \u00e8 stato uno dei maggiori filologi britannici, conosciuto per i suoi studi sulla letteratura latina e la tradizione dei testi classici.\nBiografia.\nReynolds crebbe dividendosi tra Cardiff e Cambridge. Studi\u00f2 filologia classica presso l'Universit\u00e0 di Cambridge, dove ebbe per professore di latino Roland Gregory Austin. Dopo il servizio militare, svolto nel triennio 1952-1954, periodo in cui impar\u00f2 il russo, fu \"Research Fellow\" presso il Queen's College, all'Universit\u00e0 di Oxford, dove lavor\u00f2 con Roger AB Mynors, Richard William Hunt e Neil R. Ker, che incoraggiarono il suo progetto di un'edizione di Seneca. Dal 1957-1997 Reynolds lavor\u00f2 come \"Fellow\" e \"Tutor\" presso il Brasenose College, Oxford, e un anno prima del suo ritiro ricevette il titolo di \"professore\". Dal 1975 al 1987 Reynolds fu inoltre direttore della rivista \"Classical Review\". Nel 1987 venne eletto Fellow of the British Academy.\nCampo di studio.\nReynolds fu un eminente studioso di letteratura latina e della sua tradizione nel Medioevo. Le sue edizioni delle \"Lettere\" (1965) e dei \"Dialoghi\" (1977) di Seneca, degli scritti di Sallustio (1991) e del \"De finibus\" di Cicerone (1998) sono basate su uno studio decennale della tradizione di ciascun testo. Reynolds si avvalse delle sue conoscenze di letteratura latina e di tradizione anche per la redazione del celebre manuale \"Scribes and Scholars: A Guide to the Transmission of Greek and Latin Literature\" (tradotto in italiano col titolo di \"Copisti e filologi: La tradizione dei classici dall'antichit\u00e0 ai tempi moderni\"), scritto con Nigel Guy Wilson e tradotto in cinque lingue."}
{"id": "4203550", "revid": "287204", "url": "https://it.wikipedia.org/wiki?curid=4203550", "title": "SC Dynamo Berlino", "text": "Lo Sport Club Dynamo era una squadra di pallamano maschile tedesca con sede a Berlino.\nFondata nel 1954 ha cessato l'attivit\u00e0 nel 1991."}
{"id": "4203559", "revid": "1442080", "url": "https://it.wikipedia.org/wiki?curid=4203559", "title": "Coppa Davis 2013", "text": "La Coppa Davis 2013 \u00e8 la 102\u00aa edizione del pi\u00f9 importante torneo fra squadre nazionali di tennis maschile. Sedici squadre prenderanno parte al Gruppo Mondiale e pi\u00f9 di cento ai gruppi zonali.\nGruppo Mondiale.\nSquadre partecipanti.\nTeste di serie:\nTurno di qualificazione al Gruppo Mondiale.\nPartecipano agli spareggi le 8 squadre perdenti il primo turno del Gruppo Mondiale e le 8 promosse dal Gruppo I delle tre divisioni zonali (Americhe, Asia/Oceania, Europa/Africa).\nZona Americana.\nGruppo I.\nTeste di Serie:\nAltre: \nGruppo II.\nTeste di Serie:\nAltre: \nZona Asia/Oceania.\nGruppo I.\nTeste di Serie:\nAltre: \nGruppo II.\nTeste di Serie:\nAltre: \nZona Euro-Africana.\nGruppo I.\nTeste di Serie:\nAltre: \nGruppo II.\nTeste di Serie:\nAltre: "}
{"id": "4203560", "revid": "767487", "url": "https://it.wikipedia.org/wiki?curid=4203560", "title": "ATV Basilea 1862", "text": "L'ATV Basilea \u00e8 una squadra di pallamano maschile svizzera con sede a Basilea."}
{"id": "4203562", "revid": "1543377", "url": "https://it.wikipedia.org/wiki?curid=4203562", "title": "Municipalit\u00e0 aborigena di Gerard", "text": "La municipalit\u00e0 aborigena di Gerard \u00e8 una Local Government Area che si trova in Australia Meridionale. Essa \u00e8 controllata dalla popolazione aborigena, si estende su una superficie di 85,9 chilometri quadrati e ha una popolazione di 96 abitanti. La sede del consiglio si trova a Winkie, al di fuori dei confini dell'LGA."}
{"id": "4203565", "revid": "1501558", "url": "https://it.wikipedia.org/wiki?curid=4203565", "title": "Le belve di Tarzan", "text": "Le belve di Tarzan \u00e8 un romanzo scritto da Edgar Rice Burroughs, terzo della serie del personaggio di Tarzan, pubblicato per la prima volta a puntate in un periodico nel 1914. Successivamente nel 1916 l'autore A.C. McClurg pubblic\u00f2 il racconto in forma di libro.\nTrama.\nLa storia inizia poco dopo la fine del precedente libro \"Il ritorno di Tarzan\". Tarzan Greystoke ha appena ereditato dallo zio i titoli di nobile inglese ed ha sposato la sua amata Jane Porter ed ha avuto un figlio di nome Jack. Ora, Tarzan, dopo aver trascorso molto tempo nella sua residenza nelle terre Waziri a Uziri, in Africa, \u00e8 ritornato a Londra, per la stagione pluviale. Tuttavia, il piccolo viene presto rapito dai nemici storici di Tarzan, Nicolas Rokoff e Alexis Paulvitch, che sono sfuggiti dalla prigione del libro precedente. All'inizio i lord e la polizia non sanno da che parte iniziare le ricerche, finch\u00e9 un messaggio di Rokoff non induce Tarzan a precipitarsi nella sua trappola. Il trucco funziona e Tarzan viene catturato e imprigionato in una nave, dove ben presto finisce anche Jane, avventuratasi precipitosamente alla ricerca di Jack e del marito.\nDurante il tragitto, Tarzan viene a sapere da Rokoff che quest'ultimo intende vendicarsi degli affronti dell'uomo-scimmia accanendosi sul figlio: ben presto la nave, diretta per l'Africa, approda su un'isoletta dove il capitano scarica Tarzan, pensando che ben presto le bestie lo massacreranno, e subito riparte per la zona destinata dove offrire il figlio Jack ad una trib\u00f9 cannibale, che forse lo crescer\u00e0 come un suo bambino, mentre la sorte di Jane sar\u00e0 lasciata all'immaginazione.\nTarzan, grazie al suo sangue freddo e alle sue abilit\u00e0 di scimpanz\u00e9, sconfigge per\u00f2 Sheeta la Pantera, poi una trib\u00f9 di grandi scimmie guidata dall'intelligente Akut, e infine un guerriero nativo di nome Mugambi. Alleatosi con gli sconfitti, Tarzan raggiunge la terraferma e, armato fino ai denti, raggiunge l'Africa e il covo di Rokoff; dopo una violenta battaglia l'eroe uccide quest'ultimo, salvando moglie e figlio. Il complice Pauvitch, creduto morto durante lo scontro, riesce invece a fuggire nella giungla. Tarzan e famiglia tornano a Londra insieme a Mugambi, e a quest'ultimo viene offerto un posto nella residenza di Tarzan a Waziri."}
{"id": "4203567", "revid": "895331", "url": "https://it.wikipedia.org/wiki?curid=4203567", "title": "Progr\u00e8s HC Seraing", "text": "Il Progr\u00e8s HC Seraing \u00e8 una squadra di pallamano maschile belga con sede a Seraing."}
{"id": "4203569", "revid": "124123", "url": "https://it.wikipedia.org/wiki?curid=4203569", "title": "Sara Copio", "text": "Biografia.\nNacque da Simone e Rebecca (o Ricca) in una delle pi\u00f9 importanti e ricche famiglie della comunit\u00e0 ebraica di Venezia. Dediti ai commerci, i Copio mantenevano diversi rapporti con la comunit\u00e0 ebraica di Modena dalla quale, forse, traevano origine. Verso il 1613 spos\u00f2 Giacobbe Sullam, che aveva pure ascendenza modenese. Oltre a Rebecca, morta a soli dieci mesi, e a un parto abortivo, non sembra aver avuto altri figli.\nFu una delle donne pi\u00f9 colte dell'epoca, con profonde conoscenze in ambito letterario, musicale, storico e teologico. Studi\u00f2 filosofia, astrologia e lettere antiche, e doveva conoscere anche testi latini, ebraici e spagnoli in lingua originale. Dovette buona parte della sua istruzione a Leone Modena, che le dedic\u00f2 la tragedia \"Ester\".\nSi ciment\u00f2 in lavori letterari, ma di essi non resta nulla. La sua notoriet\u00e0 si lega quindi ad un salotto aperto non solo agli ebrei, ma anche a intellettuali cristiani quali Giovanni Basadonna, Baldassarre Bonifacio, Numidio Paluzzi, Alessandro Berardelli, Gianfrancesco Corniani.\nIl dibattito sulla religione.\nIntrattenne un carteggio con Ansaldo Ceb\u00e0, autore de \"La Reina Ester\"; l'epistolario, di cui per\u00f2 restano solo le lettere firmate dal letterato, contengono un interessante dibattito religioso scaturito dall'esortazione del Ceb\u00e0 ad abbracciare la fede cristiana, cui segu\u00ec il netto rifiuto della Copio. Da questa raccolta si pu\u00f2 inoltre delineare un ritratto dell'ebrea: una donna cagionevole di salute, ma dal carattere forte e dalla vivace intelligenza, estremamente colta nonch\u00e9 fiera di appartenere alla comunit\u00e0 israelita.\nL'invito alla conversione fu poi avanzato da altri, come il Bonifacio. Quest'ultimo indirizz\u00f2 alla Copio il libretto \"Dell'immortalit\u00e0 dell'anima\" (1621), nel quale la criticava per le sue idee in proposito. Lei rispose subito con il \"Manifesto di Sarra Copia Silam Hebrea. Nel quale \u00e8 da lei riprovata, e detestata l'opinione negante l'immortalit\u00e0 dell'Anima, falsamente attribuitale dal Sig. Baldassare Bonifaccio\", con cui respinse l'accusa di non credere all'immortalit\u00e0 dell'anima attraverso un'efficace argomentazione teologica e filosofica. Il Bonifacio redasse allora una \"Risposta al Manifesto\" con il quale spiegava che il suo primo trattato si riferiva nel particolare a una lettera della Copio del 1619 (\u00e8 riportata in appendice), che in realt\u00e0 non tratta della credenza o meno nell'immortalit\u00e0 dell'anima, riguardando la polemica sulla religione che aveva gi\u00e0 intrattenuto con il Ceb\u00e0.\nIl raggiro del Paluzzi.\nSuccessivamente fu vittima di uno squallido raggiro tramandato dall'\"Avviso di Parnaso\", uno scritto inedito conservato al Museo Correr. La donna aveva assunto quale precettore Numidio Paluzzi e questi, assieme a una combriccola composta da Alessandro Berardelli e altri, si rese autore di una serie di furti in casa della Copio. Il Paluzzi le fece credere che fossero opera di fantasmi e, in aggiunta, le invi\u00f2 una falsa lettera galante di un francese del quale sarebbe stata innamorata, rivelandole poi la presenza di uno spirito in grado di stabilire un contatto con Parigi. Nel giro di poco tempo la truffa fu sulla bocca di tutti e, infine, giunse alle orecchie della Copio che denunci\u00f2 tutto ai Signori di notte al Criminale: il Berardelli fu arrestato, mentre lei licenziava il Paluzzi. Ci\u00f2 non bast\u00f2 per fermare le scelleratezze dei due che diffusero una satira, la \"Sarreide\" (perduta); in seguito il Berardelli pubblic\u00f2 una raccolta di rime del Paluzzi, morto qualche tempo prima, includendovi anche i sonetti inviati dalla Copio al Ceb\u00e0 in quanto, a detta sua, il vero autore era proprio il Paluzzi, che la donna aveva derubato delle sue opere mentre era sul letto di morte.\nDopo questa vicenda, non si hanno altre notizie sul suo conto. La data di morte \u00e8 attestata dal \"Necrologio Ebrei\" dei provveditori alla Sanit\u00e0."}
{"id": "4203571", "revid": "297745", "url": "https://it.wikipedia.org/wiki?curid=4203571", "title": "Sara Copio Sullam", "text": ""}
{"id": "4203572", "revid": "92723", "url": "https://it.wikipedia.org/wiki?curid=4203572", "title": "Municipalit\u00e0 di Karoonda East Murray", "text": "La municipalit\u00e0 di Karoonda East Murray \u00e8 una Local Government Area che si trova in Australia Meridionale. Essa si estende su una superficie di 4.415 chilometri quadrati e ha una popolazione di 1.193 abitanti. La sede del consiglio si trova a Karoonda."}
{"id": "4203574", "revid": "1543377", "url": "https://it.wikipedia.org/wiki?curid=4203574", "title": "ESCA Arnhem", "text": "L'ESCA Arnhem \u00e8 una squadra di pallamano maschile olandese con sede a Arnhem."}
{"id": "4203576", "revid": "92723", "url": "https://it.wikipedia.org/wiki?curid=4203576", "title": "Municipalit\u00e0 di Loxton Waikerie", "text": "La municipalit\u00e0 di Loxton Waikerie \u00e8 una Local Government Area che si trova in Australia Meridionale. Essa si estende su una superficie di 7.957 chilometri quadrati e ha una popolazione di 4.612 abitanti. La sede del consiglio si trova a Loxton."}
{"id": "4203577", "revid": "2056951", "url": "https://it.wikipedia.org/wiki?curid=4203577", "title": "Tom Tattoo", "text": "Biografia.\nTom Tattoo inizi\u00f2 a lavorare nei primi anni ottanta. Entrato per la prima volta in uno studio di tatuaggi di Seattle nel 1982, ne rimase folgorato e lasci\u00f2 gli studi di medicina per dedicarsi alla conoscenza dell'arte tatuatoria.\nTre anni dopo partecipa alla prima \"Tattoo Convention\" a Roma, dove entra in contatto con la maggior parte dei padri del tatuaggio moderno: Hanky Panky, Tony Looman, Dennis Cockell, Horiyoshi III, Don Ed Hardy, Leo Zulueta, Bill Salmon, Petelo Suluape e Gippi Rondinella.\nNel 1987 apre il primo studio (a poca distanza da quello in cui si trova oggi); nella prima met\u00e0 degli anni novanta, con Gian Maurizio Fercioni, Eligio Fronteddu e Mimmo Spadaccini, \u00e8 tra i fondatori della TIPA (Tatuatori Italiani Professionisti Associati), prima associazione di tatuatori italiani, e diventa poi vice presidente della ATIR (Associazione Tatuatori Italiani Riuniti). Nel tempo avvia una serie di collaborazioni con personalit\u00e0 italiane e internazionali che lo portano ad intraprendere la sua carriera in Italia e all'estero.\nStile.\nDal punto di vista stilistico i lavori di Tom Tattoo sono caratterizzati da solidit\u00e0, che si esprime in una linea forte e decisa ma capace di farsi morbida quando il soggetto lo richiede, da una grande sensibilit\u00e0 pittorica che si rivela nell'uso sapiente e vivace del colore, e infine dall'abilit\u00e0 compositiva. Queste doti e l'esperienza trentennale del tattoo artist gli permettono di farsi interprete di ogni stile e di ogni cultura.\nPubblicazioni.\nA Gennaio 2019 Tommaso Buglioni pubblica per PM edizioni, \"Umbert\u00ec Slittamenti dell'anima de l'ultimo re di Ancona\", primo volume organico dell'autore dedicato al noto clochard anconetano, al secolo Umberto Ceccarini, che fa seguito a una serie di mostre dove Tommaso ha esposto le sue opere pittoriche dedicate ad Umbert\u00ec, abbinando ad ognuna di esse una poesia tratta dai suoi scritti. Sono oltre duecento pagine di monologhi, dialoghi, poesie, disegni, foto e piccoli ricordi in una Ancona che non c'\u00e8 pi\u00f9. Nella sua scrittura convergono tutte le sue espressioni artistiche, ma anche la sua capacit\u00e0 di ascoltare e metabolizzare i racconti di coloro che si tatuano o di fortuiti compagni di viaggio, senza dimenticare una sorta di self talking che l'autore sperimenta nei momenti di pace in riva al mare.\nOpere pittoriche.\nAccanto al tatuaggio Tommaso Buglioni si dedica alla pittura e anche in questo caso sono gli Stati Uniti, e la cultura americana in particolare, a fornirgli ispirazione. Influenzato nei suoi primi lavori dalla cultura underground, dal fumetto californiano anni settanta e dal graffito East Coast, \u00e8 la scoperta della Pop Art e dell'Action Painting a segnare una svolta nella sua carriera pittorica. Da un lato nascono le serie dedicate a personaggi per lui simbolici, soprattutto Garibaldi e Umbert\u00ec, clochard anconetano, protagonisti di una personale allestita nel 2004 negli spazi della Mole Vanvitelliana di Ancona.\nParallelamente Buglioni d\u00e0 vita a lavori \"puri astratti\" che si richiamano all'Informale e all'Action Painting, dove la potenza cromatica si esprime in flussi di colore abbandonando la forma.\nBibliografia.\nRiviste italiane\nRiviste internazionali\nCopertine"}
{"id": "4203578", "revid": "52661966", "url": "https://it.wikipedia.org/wiki?curid=4203578", "title": "Historiae (Livio)", "text": ""}
{"id": "4203580", "revid": "729019", "url": "https://it.wikipedia.org/wiki?curid=4203580", "title": "Alessandro Giuliano", "text": "\u00c8 figlio di Boris Giuliano, capo della squadra mobile di Palermo assassinato dalla Mafia nel 1979.\nBiografia.\nHa iniziato la sua carriera nella Polizia di Stato, a Milano, dove ha iniziato a lavorare nelle volanti nel 1990, andando successivamente a dirigere la squadra mobile prima di Padova e poi di Venezia, dopo un passaggio a Roma e Napoli.\nA Padova Giuliano si \u00e8 occupato delle indagini che portarono all'arresto del \"serial killer\" Michele Profeta, collaborando con l'allora capo della Squadra Mobile di Milano, Luigi Savina; a Venezia ha coordinato le indagini sulla Mala del Brenta, finendo nel mirino dei criminali che, secondo quanto riportato dal collaboratore di giustizia Raffaele Vassallo, progettavano di ucciderlo. Nel 2009 \u00e8 tornato a Milano come capo della squadra mobile.\nNel 2012 si occupa anche di alcune investigazioni riguardanti il cosiddetto lodo Mondadori.\nNel marzo 2016 \u00e8 promosso questore e dall'11 maggio dello stesso anno \u00e8 nominato questore di Lucca.. Nel marzo 2017 \u00e8 diventato direttore del Servizio Centrale Operativo\nDal 1\u00ba giugno 2019, \u00e8 il Questore di Napoli."}
{"id": "4203582", "revid": "74801", "url": "https://it.wikipedia.org/wiki?curid=4203582", "title": "Tschiertschen-Praden", "text": "Tschiertschen-Praden (toponimo tedesco) \u00e8 un comune svizzero di 314 abitanti del Canton Grigioni, nella regione Plessur. \u00c8 stato istituito 1\u00ba gennaio 2009 con la fusione dei comuni soppressi di Praden e Tschiertschen; capoluogo comunale \u00e8 Tschiertschen.\nGeografia fisica.\nIl comune sorge sul fianco sinistro meridionale della valle di Schanfigg, a sud-est in linea d'area rispetto a Coira."}
{"id": "4203583", "revid": "76963", "url": "https://it.wikipedia.org/wiki?curid=4203583", "title": "Kei Tanaka", "text": "Inizia la sua carriera all'interno del mondo dello spettacolo all'inizio degli anni 2000 come caratterista, per poi affiancare attori come Takashi Sorimachi e Takayuki Yamada. In seguito partecipa a sempre pi\u00f9 numerose serie tv e dorama in ruoli di primo piano, oltre a molte pellicole cinematografiche di successo."}
{"id": "4203588", "revid": "1318658", "url": "https://it.wikipedia.org/wiki?curid=4203588", "title": "Marshall Rosenberg", "text": "\u00c8 l'ideatore della comunicazione nonviolenta o CNV o \"Linguaggio giraffa\", un processo di comunicazione che aiuta le persone a scambiare le informazioni necessarie per risolvere i conflitti e le incomprensioni pacificamente. Egli \u00e8 il fondatore ed ex direttore dei Servizi Educativi per il Centro per la Comunicazione Nonviolenta, un'organizzazione internazionale non-profit da lui fondata nel 1984, che opera in 30 Paesi del mondo.\nBiografia.\nNato in Ohio da genitori di origine ebraica, ma cresciuto in un quartiere popolare di Detroit, spesso al centro di forti contrasti razziali tra bianchi, neri e altre etnie, acquis\u00ed sul campo l'esperienza per risolvere i conflitti in maniera pacifica, e da questo cominci\u00f2 il suo lavoro. Allievo dello psicologo umanista Carl Rogers, mise a punto un processo che consiste nel concentrare l'attenzione su ci\u00f2 che \u00e8 vivo in noi e negli altri.\nAbbandon\u00f2 i metodi professionali psicoterapeutici correnti caratterizzati da distanziamento emotivo, diagnosi e da ruoli gerarchici dottore-paziente trovandoli inefficaci, instaurando invece relazioni di tipo reciproco, genuino ed autentico, che permettessero uno scambio tra le parti.\nRosenberg ha dato vita a numerosi programmi di pace anche in paesi lacerati dai conflitti: Serbia, Croazia, Irlanda del Nord, Medio Oriente, Colombia, Malesia, Indonesia, Burundi, Ruanda, Nigeria, Sierra Leone, Sri Lanka, Israele.\nIn Yugoslavia ha formato decine di migliaia di studenti ed insegnanti tramite un programma finanziato dall'UNESCO.\nHa fatto parte del Comitato di patrocinio del Coordinamento internazionale per il Decennio delle Nazioni Unite.\nOpere dell'autore.\nGli scritti sono incentrati sull'insegnamento della Comunicazione nonviolenta:"}
{"id": "4203592", "revid": "92723", "url": "https://it.wikipedia.org/wiki?curid=4203592", "title": "Municipalit\u00e0 di Mid Murray", "text": "La municipalit\u00e0 di Mid Murray \u00e8 una Local Government Area che si trova in Australia Meridionale. Essa si estende su una superficie di 7.957 chilometri quadrati e ha una popolazione di 8.511 abitanti. La sede del consiglio si trova a Mannum."}
{"id": "4203593", "revid": "298229", "url": "https://it.wikipedia.org/wiki?curid=4203593", "title": "Georges Claude Cl\u00e9ment", "text": ""}
{"id": "4203596", "revid": "767487", "url": "https://it.wikipedia.org/wiki?curid=4203596", "title": "Forming", "text": "Forming \u00e8 un brano musicale del gruppo L.A. punk The Germs pubblicato come singolo nel 1977 dalla What? Records.\nIl brano.\nComposizione.\nI Germs, composti da quattro adolescenti, si erano formati non molto tempo prima della registrazione effettiva del singolo. \"Forming\" fu la prima composizione della band in assoluto, scritta da Darby Crash (che all'epoca si faceva ancora chiamare \"Bobby Pyn\") e registrata nel garage dei genitori del chitarrista del gruppo, Pat Smear. Chris Ashford, un amico della band, aiut\u00f2 a preparare l'equipaggiamento per la registrazione.\nLa band debutt\u00f2 dal vivo il 16 aprile 1977, durante uno show organizzato dai The Weirdos, un altro gruppo punk locale. Nel numero di maggio della rivista \"Raw Power\", un recensore del concerto cos\u00ec si espresse nei confronti della band e del suo cantante diciottenne: \nPubblicazione.\nLa canzone venne pubblicata come singolo di debutto dei Germs, distribuito dalla What? Records, una piccola etichetta discografica indipendente. Il brano viene considerato come una delle prime vere espressioni del genere musicale detto \"L.A. punk\".\nAgendo come se fosse il manager del gruppo, Ashford organizz\u00f2 in giugno una seduta fotografica per la copertina del singolo al \"The Masque\", un club punk. La foto in copertina mostra i Germs sul palco del locale. Secondo una intervista del 1977 alla band, furono stampate 3,000 copie di \"Forming\", ma le prime 1,000 andarono \"distrutte\". Ashford spieg\u00f2 in seguito che \"la macchina dello stampaggio si ruppe, invertendo le etichette, quindi dovettero buttare via circa 800 copie sbagliate.\" Nonostante la modesta quantit\u00e0 di copie e la scarsa distribuzione, il singolo entr\u00f2 nella classifica di \"Billboard\" New Wave Top Ten.\nIntervistato da \"Slash Magazine\" nel 1978, Darby Crash disse che \"Forming\" parla di \"buttare gi\u00f9 il governo e crearne uno nostro.\"\nLa canzone che fin\u00ec sulla B-side del singolo, \"Sex Boy\", indicata genericamente come \"the germs live\" sulla copertina della prima stampa del singolo, venne registrata dal vivo su cassetta durante un'esibizione al nightclub \"Roxy\" di Hollywood, mentre erano in corso le riprese del film comico \"Up in Smoke\" di Cheech &amp; Chong.\nAccoglienza.\nClaude Bessy, fondatore ed editore della fanzine punk locale, \"Slash\", descrisse il 45 giri \"Forming\" con queste parole: \"Oltre la musica... da capogiro... inesplicabilmente brillante nel portare la monotonia a nuove vette di sublime altezza\". In retrospettiva, lo storico della musica Clinton Heylin, riferendosi a \"Forming\", la descrisse notevole proprio per la sua \"inettitudine\" tecnica assoluta. Secondo Ned Raggett di AllMusic la canzone \u00e8 \"un'esplosione primitiva\", \"prodotta malissimo e fiera di esserlo.\" Parlando poi di \"Sex Boy\", il lato B del 45 giri, scrisse: \"divertente, caotica B-side, contenente il rumore di bottiglie che si rompono mentre Crash praticamente attacca il pubblico spaventato\".\n\"Forming 2\".\nUna versione alternativa del brano, prodotta da Ashford ed incisa in maniera pi\u00f9 professionale e sensibilmente pi\u00f9 corta, venne registrata sempre nel 1977 con il batterista D. J. Bonebrake, che poi sarebbe diventato in seguito un membro degli X. Intitolata \"Forming 2\", rimase inedita fino al 1993, quando venne inclusa nella raccolta \"\".\nCover.\n\"Forming\" \u00e8 stata reinterpretata dal gruppo melodic hardcore punk NOFX; la loro versione \u00e8 stata pubblicata nella raccolta \"45 or 46 Songs That Weren't Good Enough to Go on Our Other Records\" e nell'album tributo alla musica dei Germs \"A Small Circle of Friends\"."}
{"id": "4203598", "revid": "287204", "url": "https://it.wikipedia.org/wiki?curid=4203598", "title": "Georges Clement", "text": ""}
{"id": "4203599", "revid": "729019", "url": "https://it.wikipedia.org/wiki?curid=4203599", "title": "Stazione di Mandello del Lario", "text": "La stazione di Mandello del Lario \u00e8 una stazione ferroviaria posta lungo la linea Tirano-Lecco, a servizio dell'omonima citt\u00e0.\nStoria.\nLa stazione fu attivata il 1\u00ba luglio 1892, al completamento della tratta Lecco-Bellano.\nStrutture ed impianti.\nIl fabbricato viaggiatori \u00e8 un edificio a due piani in classico stile ferroviario, impreziosito dalle decorazioni in cotto tipiche della linea.\nLa stazione conta due binari per il servizio passeggeri. In passato, era presente un piccolo scalo merci, con un magazzino merci tuttora esistente.\nMovimento.\nLa stazione \u00e8 servita dai treni regionali di Trenord della relazione Calolziocorte-Lecco-Colico-Sondrio, cadenzati a frequenza oraria."}
{"id": "4203601", "revid": "298229", "url": "https://it.wikipedia.org/wiki?curid=4203601", "title": "Georges Claude Clement", "text": ""}
{"id": "4203602", "revid": "1305772", "url": "https://it.wikipedia.org/wiki?curid=4203602", "title": "Real Hockey Breganze", "text": "L'Associazione Sportiva Dilettantistica Real Hockey Breganze (precedentemente ASD Amatori Breganze) \u00e8 una squadra di hockey su pista della citt\u00e0 veneta di Breganze; milita in Serie B. \u00c8 una societ\u00e0 parallela all'Hockey Breganze, che accoglie giocatori, ex-giocatori ed appassionati desiderosi di prolungare (od iniziare) l'attivit\u00e0 sportiva a livello amatoriale. Data la mancanza di un campionato amatoriale dedicato, iscrive la sua squadra al campionato di Serie B. Disputa le gare casalinghe nel palazzetto di via Ferrarin, alternandosi con l'altra compagine di Serie B cittadina.\nIn passato, come societ\u00e0 satellite del Breganze (ma oggi distaccata), ha ospitato una formazione femminile, vincitrice di quattro campionati consecutivi e della coppa italiana di categoria nell'anno 2004.\nCon la reintroduzione del campionato nella stagione sportiva 2012-2013, l'Amatori Breganze ha iscritto la squadra femminile in modo da poter prendere parte a tale competizione, classificatasi quinta. Nella stessa stagione, ha partecipato alla qualificazione di Coppa Italia scontrandosi con il Bassano, ma perdendo entrambe le gare.\nNel 2013/2014 la formazione femminile del Real Breganze si \u00e8 classificata al 3\u00ba posto nel campionato e 3 delle sue atlete hanno partecipato al Campionato del Mondo di Tourcoing 2014 classificandosi sesta su 14 Nazioni partecipanti.\nAnche in questa stagione sportiva il Real Breganze ha iscritto la sua formazione femminile che parteciper\u00e0 al campionato italiano.\nPalmar\u00e8s.\n8 trofei"}
{"id": "4203605", "revid": "92723", "url": "https://it.wikipedia.org/wiki?curid=4203605", "title": "Citt\u00e0 rurale di Murray Bridge", "text": "La citt\u00e0 rurale di Murray Bridge \u00e8 una Local Government Area che si trova in Australia Meridionale. Essa si estende su una superficie di 1.832 chilometri quadrati e ha una popolazione di 19.402 abitanti. La sede del consiglio si trova a Murray Bridge."}
{"id": "4203608", "revid": "799790", "url": "https://it.wikipedia.org/wiki?curid=4203608", "title": "Wavelength (Tangerine Dream)", "text": "Wavelength \u00e8 un album pubblicato nel 1984 dalla band tedesca di musica elettronica, i Tangerine Dream. Esso \u00e8 la colonna sonora dell'omonimo film fantascientifico, diretto da Mike Gray e interpretato da Robert Carradine, Cherie Currie e Keenan Wynn."}
{"id": "4203610", "revid": "1718925", "url": "https://it.wikipedia.org/wiki?curid=4203610", "title": "Palazzo Turati", "text": "Palazzo Turati \u00e8 un palazzo storico situato nel centro storico di Milano, in via Meravigli n. 7, costruito in stile neorinascimentale.\nStoria e descrizione.\nIl palazzo fu commissionato da Francesco ed Emilio Turati, commercianti di cotone lombardi. Il palazzo, per volere dei fratelli, fu progettato dall'architetto Enrico Combi prendendo ispirazione a palazzo dei Diamanti di Ferrara: il progetto fu completato nel 1876.\nLa facciata, dallo stile decisamente neorinascimentale, si presenta quindi immediatamente riconoscibile dal particolare bugnato a forma di diamante, (ad imitazione di quello ferrarese di Biagio Rossetti in Palazzo dei Diamanti), che ricopre tutto il palazzo fatta eccezione per le finestre a serliana, le lesene e le balconate con finestroni, sempre a serliana, coronati da un frontone decorato; all'interno si trova un cortile porticato ispirato alle forme del rinascimento lombardo.\nMolto ricchi sono gli interni, di cui si segnalano: la \"Sala di Flora\", detta anche \"salottino azzurro\", tappezzato in velluto di seta, con specchiere, decorazioni e sculture di Lodovico Pogliaghi, e affrescato da Mos\u00e8 Bianchi; la \"Sala di Prometeo\", cosiddetta per il grande camino neorinascimentale sormontato dalla scultura di Prometeo sempre del Pogliaghi; il \"Salone da ballo\" affrescato alle pareti con \"Il Ballo\" da Giuseppe Bertini e, nel soffitto, da Luigi Cavenaghi. Il palazzo ha ospitato per tutto il Novecento la sede della Famiglia Meneghina, celebre circolo privato milanese.\nNei sotterranei di Palazzo Turati, presso la Camera di Commercio della citt\u00e0, sono visitabili le fondazioni del teatro romano di Milano.\nNel 2016 il palazzo \u00e8 stato acquistato da un fondo dell'Azerbaigian."}
{"id": "4203611", "revid": "767487", "url": "https://it.wikipedia.org/wiki?curid=4203611", "title": "Butare", "text": "Butare \u00e8 una localit\u00e0 del Ruanda di circa abitanti.\n\u00c8 la citt\u00e0 principale della Provincia Meridionale del Ruanda.\nStoria.\nCome in tutto il Ruanda, anche la citt\u00e0 fu colpita dal Genocidio in Ruanda del 1994.\nEconomia.\nA Butare vi \u00e8 l'Universit\u00e0 Nazionale del Ruanda. Nonostante l'apertura di varie scuole e universit\u00e0 a Kigali, i Ruandesi vogliono considerare questa citt\u00e0 come la \"capitale universitaria\".\nButare ha anche un aeroporto (codice AITA: BTQ)"}
{"id": "4203612", "revid": "729019", "url": "https://it.wikipedia.org/wiki?curid=4203612", "title": "Stazione di Olcio", "text": "La stazione di Olcio \u00e8 una fermata ferroviaria posta lungo la linea Tirano-Lecco, a servizio dell'omonimo centro abitato, frazione di Mandello del Lario. In comodato d'uso da parte dell'ente FS al Comune di Mandello del Lario, a partire da Giugno 2016 \u00e8 divenuta sede sociale dell'associazione a promozione sociale Concertando di Mandello del Lario.\nA partire dalla primavera del 2019, i migliori volontari dell'Associazione hanno iniziato ad apportare significativi miglioramenti all'impianto ferroviario, tra cui la creazione di aiuole lungo la banchina, la regolare pulizia della Sala d'Aspetto ed il controllo preventivo contro gli atti vandalici.\nA partire dalla primavera del 2020, l'intera stazione \u00e8 sotto videosorveglianza.\nStoria.\nLa fermata fu attivata il 1\u00ba luglio 1892, al completamento della tratta Lecco-Bellano.\nStrutture ed impianti.\nIl fabbricato viaggiatori \u00e8 un edificio a due piani in classico stile ferroviario, impreziosito dalle decorazioni in cotto tipiche della linea.\nLa stazione conta un solo binario per il servizio passeggeri.\nMovimento.\nLa fermata \u00e8 servita dai treni regionali di Trenord della relazione Lecco-Colico-Sondrio, cadenzati a frequenza oraria."}
{"id": "4203613", "revid": "92723", "url": "https://it.wikipedia.org/wiki?curid=4203613", "title": "Municipalit\u00e0 di Renmark Paringa", "text": "La municipalit\u00e0 di Renmark Paringa \u00e8 una Local Government Area che si trova in Australia Meridionale. Essa si estende su una superficie di 915,5 chilometri quadrati e ha una popolazione di 9.882 abitanti. La sede del consiglio si trova a Renmark."}
{"id": "4203615", "revid": "521112", "url": "https://it.wikipedia.org/wiki?curid=4203615", "title": "Ortensio (Cicerone)", "text": "Ortensio (\"Hortensius seu De philosophia liber\") \u00e8 un dialogo perduto di Marco Tullio Cicerone, scritto nel 45 a.C.. Il titolo dell'opera \u00e8 stato dedicato all'oratore Quinto Ortensio Ortalo, prima storico avversario e di seguito grande amico di Cicerone, pur non condividendo alcune idee. Infatti Cicerone voleva diffondere la filosofia nel mondo romano mediante gli scritti greci di Aristotele (il dialogo prende spunto dalla sua opera \"Protrettico\", cosicch\u00e9 i lettori latini potessero avere una visione pi\u00f9 limpida e positiva della vita) .&lt;br&gt;I protagonisti del dialogo erano appunto Cicerone, Lutazio Catulo, Lucullo e Ortensio, il primo dei quali esortava i suoi amici a ricredersi sulle sue idee contro lo studio della filosofia.\nLa testimonianza di Sant'Agostino.\nAgostino d'Ippona, meglio noto come Sant'Agostino, lascia una testimonianza dell'esistenza dellOrtensio\" nelle sue \"Confessioni\", scritte nel 398. Quando aveva diciassette anni, era stato mandato a studiare retorica a Cartagine. Fu intorno al suo diciannovesimo anno di et\u00e0 che nella scuola gli capit\u00f2 di leggere appunto il dialogo \"Hortentius\", che avrebbe condotto Agostino ad amare moltissimo lo studio della filosofia latina e soprattutto quella classica di Cicerone.\nIl contenuto sopravvissuto.\nNelle Confessioni Sant'Agostino cita uno dei punti pi\u00f9 importanti del dialogo tra Cicerone ed Ortensio. Il secondo ritiene che filosofare sia inutile perch\u00e9 non giova per niente al benessere umano. Infatti l'uomo deve dedicare la vita non solo alla ricerca del piacere spirituale, ma anche e soprattutto alla gioia fisica. A questo punto interviene Marco Tullio ribattendogli che nulla \u00e8 pi\u00f9 piacevole e appagante della sapienza e del pensiero filosofico. Infatti egli, citando anche Platone, ritiene che alcuni particolari princ\u00ecpi del mondo e dell'universo non siano spiegabili mediante l'uso del corpo, ma si possono comprendere solo usando la ragione. E chiede lui: \"Cosa farebbe allora l'uomo se si \u00e8 perso solo nel piacere fisico?\" Ponendo molte proposizioni interrogative nel discorso, Cicerone spiega ad Ortensio che l'uomo solo grazie all'intelletto riesce a sollevarsi dalla misera condizione in cui si trovano le creature, gli animali e le piante, per poter essere superiore in tutto e che soprattutto questa facolt\u00e0 del pensare bisogna molto coltivarla studiando le grandi opere dei famosi filosofi dell'antica Grecia."}
{"id": "4203616", "revid": "86599", "url": "https://it.wikipedia.org/wiki?curid=4203616", "title": "Hortensius", "text": ""}
{"id": "4203617", "revid": "729019", "url": "https://it.wikipedia.org/wiki?curid=4203617", "title": "Jardim Zool\u00f3gico (metropolitana di Lisbona)", "text": "Jardim Zool\u00f3gico \u00e8 una stazione della linea Blu della metropolitana di Lisbona ed \u00e8 stata inaugurata nel 1959 con il nome di \"Sete Rios\". Dal 1998 la stazione usa il nome attuale.\nLa stazione ha corrispondenza con la stazione di Sete Rios, dove transitano le linee suburbane del Comboios de Portugal."}
{"id": "4203623", "revid": "253269", "url": "https://it.wikipedia.org/wiki?curid=4203623", "title": "Willard Parker", "text": "Biografia.\nIn giovent\u00f9 Willard Parker fu giocatore professionista di tennis, sport di cui fece anche l'insegnante quando si trasfer\u00ec a Hollywood. Qui venne scoperto dai Fratelli Marx durante uno spettacolo di dilettanti e nel 1937 fece il suo debutto sul grande schermo, dove si afferm\u00f2 in particolare nei generi western e d'avventura, grazie alla sua alta statura e al suo imponente fisico da sportivo.\nDopo alcuni anni di ruoli secondari al cinema, tra cui nella commedia \"Un bandito in vacanza\" (1938) con Edward G. Robinson, Parker ebbe anche una breve esperienza teatrale a Broadway, dove apparve nel dramma \"Johnny Belinda\" (1940-1941), accanto a Horace McNally (il futuro divo Stephen McNally) e nel musical \"Lady in the Dark\" (1941-1943), al fianco della star del teatro Gertrude Lawrence. Tornato al cinema con la commedia \"Che donna!\" (1943), accanto a Rosalind Russell, apparve successivamente nell'avventura in costume \"Il cavaliere mascherato\" (1946), tratto dal romanzo \"I compagni di Jehu\" di Alexandre Dumas, in cui interpret\u00f2 il ruolo del protagonista, un aristocratico senza paura che nella Francia napoleonica difende la popolazione da un cattivo signorotto. Fu inoltre tra gli interpreti del western \"Il vagabondo della citt\u00e0 morta\" (1948), e delle commedie romantiche \"La donna senza amore\" (1948) e \"Devi essere felice\" (1948).\nDall'inizio degli anni cinquanta l'attore apparve anche sul piccolo schermo in diverse serie televisive di successo, tra cui \u00e8 da ricordare \"Tales of the Texas Rangers\" (1955-1958), un serial western di cui gir\u00f2 52 episodi nel ruolo del ranger Jace Pearson. Progressivamente abbandon\u00f2 il cinema, pur comparendo ancora in alcune pellicole celebri come il musical \"Baciami Kate!\" (1953) di George Sidney, i film d'avventura \"Sangaree\" (1953) e \"Il tesoro degli Aztechi\" (1956), i western \"La frusta di sangue\" (1953), in cui imperson\u00f2 il fuorilegge Jesse James, e \"L'uomo del Texas\" (1959), e il drammatico \"La palude maledetta\" (1957).\nVita privata.\nDopo un primo matrimonio fallito con Marion Pierce (dal 1947 al 1950), Parker spos\u00f2 nel 1951 l'attrice britannica Virginia Field, con la quale apparve nel film di fantascienza \"The Earth Dies Screaming\" (1964) di Terence Fisher. Il matrimonio dur\u00f2 fino alla morte della Field nel 1992. Parker mor\u00ec quattro anni pi\u00f9 tardi, il 4 dicembre 1996, all'et\u00e0 di ottantaquattro anni, per un attacco cardiaco."}
{"id": "4203625", "revid": "968817", "url": "https://it.wikipedia.org/wiki?curid=4203625", "title": "Partecipanti alla dieta imperiale del 1792", "text": "Il Sacro Romano Impero \u00e8 stato altamente decentralizzato per la maggior parte della sua storia, composto da centinaia di piccoli Stati, molti dei quali gestiti con un certo grado di sovranit\u00e0 indipendente. Anche se nella prima parte del Medioevo, sotto gli imperatori della dinastia salica e gli Hohenstaufen, era relativamente centralizzato, col passare del tempo l'Imperatore ha perso sempre pi\u00f9 potere nei confronti dei principi. La composizione della \"Dieta imperiale\", ufficialmente o , (in tedesco \"Reichstag\", in lingua ceca \"\u0158\u00ed\u0161sk\u00fd sn\u011bm\") nel 1792, alla fine della storia dell'Impero, ma prima dell'inizio delle guerre rivoluzionarie francesi, fornisce alcuni chiarimenti in merito alla composizione del Sacro Romano Impero in quel momento.\nComposizione della Dieta del Sacro Romano Impero nel 1792.\nL'anno 1792 \u00e8 stato poco prima dei grandi cambiamenti ispirati dalle incursioni rivoluzionarie francesi in Germania. L'impero era, a quel tempo, diviso in diverse migliaia di territori immediati (\"unmittelbar\") come le Comunit\u00e0 rurali imperiali e villaggi imperiali, ma solo 300 di questi avevano la \"Landeshoheit\" (il tipo speciale di sovranit\u00e0 di cui godono gli stati dell'Impero), e aveva la rappresentanza nella \"Reichstag\" (Dieta Imperiale). La Dieta imperiale \u00e8 stata divisa nei tre cosiddetti \"collegia\": il Consiglio degli elettori, il Consiglio dei Principi e il Consiglio delle Citt\u00e0. Coloro che hanno ricevuto voti erano gradualmente cambiati nel corso dei secoli, cos\u00ec molti Principi hanno mantenuto pi\u00f9 di un voto. Alcuni territori che un tempo avevano mantenuto voti nella dieta, come ad esempio la contea di Waldeck o del Ducato di J\u00fclich-Kleve-Berg, li hanno perduti a causa della estinzione di una vecchia dinastia, o per altri motivi.\nIl Collegio degli Grandi Elettori.\nIl Consiglio, pi\u00f9 propriamente collegio (\"Kurf\u00fcrsten Kolleg\") includeva i seguenti membri:\nIl Consiglio dei principi.\n\u00c8 ordinato in base all'ordine ufficiale di voto nella Dieta:\nIl Consiglio delle Citt\u00e0.\nIl Consiglio delle citt\u00e0 libera dell'Impero in realt\u00e0 non era uguale agli altri - il suo voto era solo consultivo. Nel 1792, vi erano 51 Citt\u00e0 Libere, ancora esistenti negli ultimi anni del Sacro Romano Impero, prima delle conquiste francesi del 1795, ripartite nei rispettivi \"circoli\" imperiali di appartenenza, divise tra due Banchi, il Banco del Reno e il Banco della Svevia.\nComposizione dei Collegi con voto collegiale.\nI due Banchi del Consiglio dei Principi, ciascuno avente singolo voto collegiale. La composizione di ciascuno era la seguente:"}
{"id": "4203627", "revid": "550776", "url": "https://it.wikipedia.org/wiki?curid=4203627", "title": "Task State Segment", "text": "Uno Task state segment (\"TSS\") \u00e8 una struttura specifica dei processori della famiglia x86 dove si trova memorizzato il contesto di un processo. Il suo descrittore si trova nella Global Descriptor Table (GDT).\nIn quanto segmenti, i segmenti di stato sono referenziati da descrittori di stato di processo (task state segment descriptor) (TSSD) situati nella GDT.\nStruttura di un TSS.\nIl TSS contiene vari tipi di informazioni:\nUtilizzo.\nLinux.\nSotto Linux, a ogni commutazione di contesto, il kernel (grazie alla macro \"SWITCH_TO\") aggiorna il TSS con le informazioni (registri generali, EIP, EFLAGS, ecc) del nuovo processo.\nIl TSS \u00e8 utilizzato tra l'altro dal kernel per ritornare da una chiamata di sistema o per la gestione dell'eccezione \"errore doppio\" (il processore, non potendo fare affidamento sui suoi registri, usa il TSS).\nTSS nell'architettura x86-64.\nL'architettura x86-64 non supporta il cambio di contesto hardware, tuttavia il TSS pu\u00f2 essere ancora utilizzato in una macchina utilizzante la modalit\u00e0 a 64 bit. In questa modalita il TSS viene utilizzato per memorizzare:\nIl task register viene espanso per contenere indirizzi a 64 bit."}
{"id": "4203631", "revid": "92723", "url": "https://it.wikipedia.org/wiki?curid=4203631", "title": "Municipalit\u00e0 di Southern Mallee", "text": "La municipalit\u00e0 di Southern Mallee \u00e8 una Local Government Area che si trova in Australia Meridionale. Essa si estende su una superficie di 6.000 chilometri quadrati e ha una popolazione di 2.189 abitanti. La sede del consiglio si trova a Pinnaroo."}
{"id": "4203635", "revid": "298229", "url": "https://it.wikipedia.org/wiki?curid=4203635", "title": "Christian August Christensen", "text": ""}
{"id": "4203636", "revid": "729019", "url": "https://it.wikipedia.org/wiki?curid=4203636", "title": "Oettinger", "text": "La Oettinger \u00e8 un Gruppo che comprende 5 birrifici tedeschi siti a Oettingen in Baviera, Gotha, Schwerin, M\u00f6nchengladbach e Braunschweig. Ogni birrificio produce il proprio marchio regionale assieme al marchio nazionale Original Oettinger.\nL'azienda dichiara che tutte le birre sono prodotte secondo il Reinheitsgebot.\nStoria.\nAnche se la storia della fabbrica di birra risale al 1313, la vera e propria storia industriale nasce nel 1731. Nel 1956 la \"F\u00fcrstliche Brauhaus zu Oettingen\" \u00e8 stata acquisita dalla famiglia Kollmar (Ingrid Kollmar 64.5%, G\u00fcnther Kollmar 11.1% and Dirk Kollmar 24.4%) e rinominata \"Oettinger Brauerei GmbH\". G\u00fcnther Kollmar ancora gestisce la compagnia.\nStrategia di vendita.\nLe birre Oettinger sono tra le pi\u00f9 vendute in Germania anche grazie al prezzo contenuto. Spesso vendute in bottiglia al supermercato, difficilmente si trovano in birreria. Per scelta aziendale la Oettinger non investe in pubblicit\u00e0 o nel confezionamento delle bottiglie (tappi, etichette, ecc) e trasporta in proprio le bevande direttamente al punto di vendita.\nProdotti.\nSecondo la sua fermentazione, la birra \u00e8 prodotta in molte alternative."}
{"id": "4203639", "revid": "92723", "url": "https://it.wikipedia.org/wiki?curid=4203639", "title": "Municipalit\u00e0 di Grant", "text": "La municipalit\u00e0 di Grant \u00e8 una Local Government Area che si trova in Australia Meridionale. Essa si estende su una superficie di 1.904 chilometri quadrati e ha una popolazione di 8.652 abitanti. La sede del consiglio si trova a Grant."}
{"id": "4203642", "revid": "124102431", "url": "https://it.wikipedia.org/wiki?curid=4203642", "title": "Firestarter (colonna sonora)", "text": "Firestarter \u00e8 un album pubblicato nel 1984 dal gruppo tedesco di musica elettronica Tangerine Dream. Si tratta della colonna sonora composta per il film \"Fenomeni paranormali incontrollabili\", tratto da una novella di Stephen King, e diretto da Mark L. Lester."}
{"id": "4203644", "revid": "1543377", "url": "https://it.wikipedia.org/wiki?curid=4203644", "title": "Pentabromoetilbenzene", "text": "Il pentabromoetilbenzene \u00e8 un alogenuro arilico.\nNon \u00e8 solubile n\u00e9 in acqua n\u00e9 nella maggior parte dei solventi organici.\nIl composto \u00e8 impiegato, assieme ai suoi derivati, come polvere per estintori e materia prima per resine e plastiche, in quanto poco reattivo e resistente alle alte temperature."}
{"id": "4203650", "revid": "1031941", "url": "https://it.wikipedia.org/wiki?curid=4203650", "title": "C8H5Br5", "text": ""}
{"id": "4203651", "revid": "1031941", "url": "https://it.wikipedia.org/wiki?curid=4203651", "title": "C14H4Br10", "text": ""}
{"id": "4203653", "revid": "404338", "url": "https://it.wikipedia.org/wiki?curid=4203653", "title": "Tratto intestinale", "text": ""}
{"id": "4203654", "revid": "31886", "url": "https://it.wikipedia.org/wiki?curid=4203654", "title": "Rukometni Klub Crvenka", "text": "Lo Rukometni klub Crvenka \u00e8 una squadra di pallamano maschile serba con sede a Crvenka, quartiere della citt\u00e0 di Kula."}
{"id": "4203656", "revid": "716642", "url": "https://it.wikipedia.org/wiki?curid=4203656", "title": "Musa \u00c7a\u011f\u0131ran", "text": "Caratteristiche tecniche.\nCentrocampista centrale dotato di buon fisico, \u00e8 abile nel tiro della distanza e nel gioco aereo.\nCarriera.\nHa giocato nella prima divisione turca."}
