{"id": "4075582", "revid": "305330", "url": "https://it.wikipedia.org/wiki?curid=4075582", "title": "Marco Fabio Ambusto (tribuno consolare 381 a.C.)", "text": "Primo tribunato consolare.\nNel 381 a.C. fu eletto tribuno consolare con Marco Furio Camillo, Lucio Lucrezio Tricipitino Flavo, Aulo Postumio Albino Regillense, Lucio Furio Medullino Fuso e Lucio Postumio Albino Regillense.\nA Marco Furio Camillo e Lucio Furio fu affidata la guerra contro i Volsci che avevano occupato Satricum, che condusse alla successiva dichiarazione di guerra, contro la citt\u00e0 alleata di Tuscolo.\nSecondo tribunato consolare.\nNel 369 a.C. fu eletto tribuno consolare con Quinto Servilio Fidenate, Quinto Quinzio Cincinnato, Marco Cornelio Maluginense, Aulo Cornelio Cosso, Gaio Veturio Crasso Cicurino.\nAnche quest'anno i romani cercarono di portare l'assedio a Velletri, ma come nell'anno precedente, i nemici di Roma riuscirono a resistere.\nIntanto in citt\u00e0 i tribuni della plebe, Gaio Licinio Calvo Stolone e Lucio Sestio Laterano, continuavano nel portare avanti le loro proposte a favore della plebe, ed i patrizi iniziavano a perdere il controllo degli altri tribuni, tramite il quale erano riusciti a bloccare le iniziative di Licinio e Sestio."}
{"id": "4075583", "revid": "1869172", "url": "https://it.wikipedia.org/wiki?curid=4075583", "title": "Britain's Next Top Model (seconda edizione)", "text": "La seconda stagione di Britain's Next Top Model \u00e8 andata in onda sul canale \"LIVINGtv\" dal 24 luglio al 25 settembre 2006, sotto la conduzione della ex modella Lisa Snowdon, chiamata al posto di Lisa Butcher (la quale non aveva grandemente attirato i favoritismi del pubblico e dei produttori a causa della sua conduzione piuttosto fredda dello show); cambio di guardia anche tra i giudici, con Marie Helvin sostituita da Paula Hamilton.\nIl cast era composto da 13 aspiranti modelle provenienti da tutti il Regno Unito di et\u00e0 compresa tra 18 e 25 anni; la vincitrice, Lianna Fowler, ha portato a casa un contratto con la \"Models 1\", uno di rappresentanza per la \"Ford\" e una servizio fotografico con copertina per \"Company Magazine\".\nAd inizio 2012, la terza classificata di questa edizione, Jasmia Robinson, ha partecipato alla diciottesima edizione di America's Next Top Model (British Invasion), venendo per\u00f2 eliminata per prima.&lt;br&gt;Nel 2016, l'ex concorrente Abigail Clancy, seconda classificata, ha condotto la decima edizione dello show, sostituendo la modella Elle Macpherson."}
{"id": "4075592", "revid": "247222", "url": "https://it.wikipedia.org/wiki?curid=4075592", "title": "Res sacra miser (album)", "text": "Res sacra miser \u00e8 l'album di debutto del gruppo musicale polacco Sacrum, pubblicato nel 1996 dalla Morbid Noizz Productions. \u00c8 stato riedito nel 2001 dalla Sound of Decay Records."}
{"id": "4075593", "revid": "287204", "url": "https://it.wikipedia.org/wiki?curid=4075593", "title": "Beta Sextantis", "text": "Beta Sextantis (\u03b2 Sex, \u03b2 Sextantis) \u00e8 una stella variabile della costellazione del Sestante, dista 406 anni luce dal sistema solare e la sua magnitudine apparente \u00e8 +5,06. Posta alla declinazione di -0\u00b038\u2032 S \u00e8 una stella dell'emisfero australe della Terra, ma data la sua vicinanza all'equatore celeste \u00e8 visibile da tutte le zone abitate della Terra.\nCaratteristiche fisiche.\nBeta Sextantis \u00e8 una stella bianco-azzurra di sequenza principale di classe spettrale B6V, ed al contrario di molte stelle di questo tipo, piuttosto giovani, si trova nell'alone galattico della Via Lattea e non fa parte del disco della stessa. Possiede una massa che \u00e8 il quadruplo di quella solare, \u00e8 316 volte pi\u00f9 luminosa e ha un raggio quasi il triplo di quello del Sole. Ha un'et\u00e0 di circa 70 milioni di anni e si trova quasi a met\u00e0 della propria vita dentro la sequenza principale; finir\u00e0 la propria esistenza, dopo un breve periodo come gigante rossa, come una nana bianca di 0,8 masse solari\n\u00c8 una variabile Alfa2 Canum Venaticorum, la sua magnitudine varia di appena 0,1 magnitudini, passando da +5,00 a +5,10 in un arco di tempo di circa 15 giorni."}
{"id": "4075597", "revid": "729019", "url": "https://it.wikipedia.org/wiki?curid=4075597", "title": "Prima battaglia di Port-Saint-P\u00e8re", "text": "La Prima battaglia di Port-Saint-P\u00e8re \u00e8 stata una battaglia della Prima guerra di Vandea combattuta il 20 aprile 1793 a Port-Saint-P\u00e8re.\nLa battaglia.\nDopo aver sconfitto gli insorti in Bretagna, il generale Jean-Michel Beysser prese Nantes il 17 aprile e tre giorni dopo lasci\u00f2 la citt\u00e0 con 2.000 fanti, 200 cavalieri e 8 cannoni.\nBeysser attravers\u00f2 Bouguenais, i cui abitanti, pur avendo l'incarico di controllare i movimenti provenienti da Nantes, non diedero l'allarme per l'ingresso di Beysser, che, tuttavia, trov\u00f2 il villaggio quasi deserto. Giunse quindi a Bouaye e ancora non trov\u00f2 traccia dei vandeani.\nGiunto a Port-Saint-P\u00e8re alle 11 del mattino i repubblicani iniziarono a bombardare la citt\u00e0. I 200 vandeani a difesa del villaggio erano comandati da Fran\u00e7ois Pajot e Lapierre e con tre cannoni, uno schierato sulla strada principale e gli altri due nel cimitero, cercarono di resistere il pi\u00f9 possibile, sperando che Fran\u00e7ois Charette giungesse in rinforzo da Machecoul. Dopo un lungo cannoneggiamento, Pajot e Lapierre furono feriti e si dovettero ritirare.\nNella ritirata, Chauvet, un ex militare della guardia nazionale, che dopo essere stato catturato dai vandeani era passato dalla loro parte come aiutante di campo di Pajot, l\u00ec trad\u00ec e aiut\u00f2 i repubblicani a passare su un'imbarcazione il fiume che attraversa la citt\u00e0.\nI repubblicani presero quindi Port-Saint-P\u00e8re e nel suo rapporto Beysser riport\u00f2 che le perdite sono di un solo uomo ucciso e sei feriti e che si impadronirono di quattro cannoni e 6 \"pierrier\". Le perdite vandeane non sono note, Beysser scrisse nel suo rapporto di aver trovato solo due morti sul campo di battaglia.\nBeysser rimane due giorni a Port-Saint-P\u00e8re, prima di attaccare Machecoul."}
{"id": "4075600", "revid": "287204", "url": "https://it.wikipedia.org/wiki?curid=4075600", "title": "Banana republic (singolo)", "text": ""}
{"id": "4075606", "revid": "1573940", "url": "https://it.wikipedia.org/wiki?curid=4075606", "title": "Tari Tari", "text": " \u00e8 una serie televisiva anime giapponese scritta e diretta da Masakazu Hashimoto e prodotta dallo studio P.A. Works. La trasmissione della serie \u00e8 iniziata il 1\u00ba luglio 2012 e si \u00e8 conclusa il 23 settembre dello stesso anno, per un totale di 13 episodi trasmessi. Dalla serie anime \u00e8 stato adattato anche un manga, scritto da T\u014dru Naomura e disegnato da Tomiyaki Kagisora, la cui serializzazione \u00e8 avvenuta da maggio a novembre 2012 sulla rivista \"Gangan Joker\" della Square Enix.\nTrama.\nLa storia di \"Tari Tari\" ruota intorno a cinque studenti delle scuole superiori giapponesi: Wakana Sakai, una ragazza che una volta prendeva lezioni di musica, ma smise a causa della morte di sua madre; Konatsu Miyamoto \u00e8 una ragazza positiva che ama cantare ed \u00e8 iscritta al club di canto della scuola; Sawa Okita \u00e8 un vivace membro del club di tiro con l'arco che sogna di diventare una cavallerizza; Taichi Tanaka \u00e8 un membro del team di badminton, costantemente in ritardo, che vive con la sorella universitaria; \"Ween\" si \u00e8 appena trasferito nella classe di Wakana dopo aver trascorso gli ultimi dodici anni in Austria. La musica sar\u00e0 il punto di incontro per i cinque ragazzi durante la loro ultima estate come studenti liceali.\nMedia.\nAnime.\nLa serie televisiva anime di \"Tari Tari\" \u00e8 stata scritta e diretta da Masakazu Hashimoto e prodotta dallo studio P.A. Works. Il character design e le animazioni sono curate da Kanami Sekiguchi, mentre la colonna sonora \u00e8 opera di Shiroh Hamaguchi. Le trasmissioni sono iniziate il 1\u00ba luglio 2012 e terminate il 23 settembre dello stesso anno.\nManga.\nUn adattamento manga di \"Tari Tari\" scritto da T\u014dru Naomura e disegnato da Tomiyaki Kagisora \u00e8 iniziato sul numero di maggio 2012 sulla rivista \"Gangan Joker\" della Square Enix, due mesi in anticipo rispetto all'inizio delle trasmissioni dell'anime."}
{"id": "4075608", "revid": "716642", "url": "https://it.wikipedia.org/wiki?curid=4075608", "title": "Viktor Kaplun", "text": "Carriera.\nClub.\nHa giocato nella prima divisione sovietica.\nNazionale.\nHa partecipato ai Mondiali Under-20 del 1977 ed agli Europei Under-21 del 1980, entrambi vinti dalla sua nazionale. Il 4 dicembre 1980 ha giocato la sua unica partita in carriera in nazionale maggiore, ovvero un incontro amichevole pareggiato per 1-1 sul campo dell'Argentina."}
{"id": "4075616", "revid": "1632387", "url": "https://it.wikipedia.org/wiki?curid=4075616", "title": "Drastic Reality", "text": "Drastic Reality \u00e8 il secondo album studio del gruppo musicale polacco Sacrum, pubblicato nel 1999."}
{"id": "4075617", "revid": "461603", "url": "https://it.wikipedia.org/wiki?curid=4075617", "title": "Aleksandr S\u00ebmin (calciatore)", "text": ""}
{"id": "4075620", "revid": "305330", "url": "https://it.wikipedia.org/wiki?curid=4075620", "title": "Lucio Furio Medullino Fuso", "text": "Primo tribunato consolare.\nNel 381 a.C. fu eletto tribuno consolare con Marco Furio Camillo, Lucio Lucrezio Tricipitino Flavo, Aulo Postumio Albino Regillense, Marco Fabio Ambusto e Lucio Postumio Albino Regillense.\nContro tutte le regole, la conduzione della campagna di guerra contro i Volsci, che avevano occupato la colonia di Satrico, fu affidata a Furio Camillo e a Lucio Furio, estratto a sorte tra gli altri tribuni, che avrebbe dovuto fungere da aiutante di Furio Camillo, ormai avanti negli anni.\nLucio Furio per\u00f2 inizi\u00f2 a criticare il generale, perch\u00e9 questo, arrivati davanti a Satrico, aveva adottato una tattica attendista, in ragione del maggior numero degli avversari. E quando Lucio Furio, che era pur sempre un magistrato di pari grado, gli prospett\u00f2 la necessit\u00e0 dell'attacco contro i Volsci, Furio Camillo non si oppose, lasciando al collega il compito di condurre l'attacco, riservando per s\u00e9 il comando delle riserve.\nL'attacco delle legioni, guidate da Lucio Furio, si risolse in una sconfitta per i Romani, ricacciati indietro dai Volsci, e si sarebbe tramutato in una completa disfatta per i Romani se non fosse stato per il provvidenziale intervento dell'anziano generale. Lucio Furio, mitig\u00f2 le proprie responsabilit\u00e0, adoperandosi a trasmettere gli ordini di Furio Camillo nello scontro, a cui partecip\u00f2 in prima persona, distinguendosi per il valore. Alla fine Furio Camillo riusc\u00ec a guidare i Romani alla vittoria.\nTra i tanti prigionieri i Romani ne riconobbero diversi provenienti dalla citt\u00e0 alleata di Tusculum, e per questo Furio Camillo ne port\u00f2 alcuni a Roma, perch\u00e9 fossero interrogati dai Senatori. Il Senato decise immediatamente per la guerra contro Tusculum, affidandola a Furio Camillo, che, contrariamente ad ogni pronostico, volle come collega Lucio Furio. Arrivati a Tusculum i Romani trovarono la citt\u00e0 aperta, e tutti i cittadini disarmati, intenti alle loro normali attivit\u00e0. A questo punto Furio Camillo permise ai maggiorenti della citt\u00e0 di recarsi a Roma, per ottenere il perdono dai Senatori, che lo concessero, proprio in virt\u00f9 dell'atteggiamento apertamente remissivo dei tuscolani.\nSecondo tribunato consolare.\nNel 370 a.C. fu eletto tribuno consolare con Servio Sulpicio Pretestato, Gaio Valerio Potito, Aulo Manlio Capitolino, Servio Cornelio Maluginense e Publio Valerio Potito Publicola.\nL'elezione interruppe un periodo di 5 anni, durante il quale a Roma non si erano eletti tribuni consolari, a causa del veto posto dai tribuni della plebe Gaio Licinio Calvo Stolone e Lucio Sestio Laterano, e fu dovuta all'attacco che Velletri port\u00f2 a Tusculum, citt\u00e0 alleata dei romani.\nI Romani respinsero gli attaccanti nella loro citt\u00e0, che fu posta sotto assedio, senza per\u00f2 che i Romani riuscissero ad espugnarla.\nCensura.\nIl suo nome appare ben conservato nei Fasti Capitolini dell'anno 363 a.C., anno in cui ricopr\u00ec la carica di censore assieme al collega Marco Fabio Ambusto."}
{"id": "4075622", "revid": "1573940", "url": "https://it.wikipedia.org/wiki?curid=4075622", "title": "Orthros no inu", "text": " \u00e8 un dorama estivo in 9 puntate della TBS mandato in onda nel 2009: vede affiancati ad interpretar la parte di protagonisti Hideaki Takizawa e Ry\u014d Nishikido.\nIl titolo deriva dal cane a due teste della mitologia greca, Ortro.\nTrama.\nShinji possiede una sovrannaturale capacit\u00e0 definita \"mano divina\", ha cio\u00e8 il potere di guarire ferite e malattie semplicemente attraverso il tocco delle sue mani: \u00e8 per\u00f2 anche una persona molto introversa, misteriosa e oscura che sembra nascondere qualcosa del suo vero s\u00e9.\nRy\u014dsuke invece possiede dentro s\u00e9 il \"potere demoniaco\" di uccidere qualsiasi persona li si avvicini semplicemente sfiorandola col corpo: il suo carattere naturale \u00e8 per\u00f2 esattamente l'opposto della sua cupa capacit\u00e0, \u00e8 difatti buono e gentile, di indole quasi angelica.\nQuando le due forze contrapposte (quella del bene e quella del male) incroceranno i loro cammini, daranno il via ad una battaglia all'ultimo sangue, che metter\u00e0 in pericolo la stessa sopravvivenza del mondo. Nagisa, una donna detective che lavora presso la locale stazione di polizia li far\u00e0 incontrare."}
{"id": "4075625", "revid": "599013", "url": "https://it.wikipedia.org/wiki?curid=4075625", "title": "Ulrik Balling", "text": "Carriera.\nClub.\nBalling cominci\u00f2 la carriera, a livello giovanile, con la maglia dello Slagelse. Pass\u00f2 poi al N\u00e6stved e, successivamente, ai norvegesi del Troms\u00f8. Debutt\u00f2 nella Tippeligaen in data 13 luglio 1997, subentrando a Frode Fermann nel pareggio per 1-1 contro il Rosenborg. Torn\u00f2 poi in patria per vestire la maglia dello Aarhus Fremad e del Vejle. Gioc\u00f2 per il Vejle dal 1999 al 2008, fatta eccezione per due esperienze in prestito allo NS\u00cd Runav\u00edk e allo Aarhus Fremad. Torn\u00f2 poi al N\u00e6stved e, nel 2010, firm\u00f2 per il Vestsj\u00e6lland.\nNazionale.\nConta 2 presenze e una rete per la . Esord\u00ec il 21 maggio 1997, sostituendo Peter Graulund nella vittoria per 3-1 sulla ."}
{"id": "4075627", "revid": "57342", "url": "https://it.wikipedia.org/wiki?curid=4075627", "title": "Maria Agostina Pellegatta", "text": "Biografia.\nDurante la VI legislatura della Repubblica Italiana fu deputata del Partito Comunista Italiano e alla Camera fece parte della VII Commissione Istruzione e Belle Arti come membro dal 25 maggio 1972 al 4 luglio 1976 (Segretario dal 3 ottobre 1973 al 10 luglio 1974 e dall'11 luglio 1974 al 4 luglio 1976).\nDurante la VII legislatura della Repubblica Italiana fu rieletta deputata per il PCI e partecip\u00f2 alla VII Commissione Istruzione e Belle Arti come membro dal 5 luglio 1976 al 19 giugno 1979.\nTorna ad avere un incarico parlamentare durante la XV legislatura della Repubblica Italiana, quando fu eletta al Senato per il Partito dei Comunisti Italiani: fece parte della Delegazione parlamentare presso l'assemblea dell'unione dell'europa occidentale (membro dal 27 settembre 2006 al 24 settembre 2008), della Delegazione parlamentare presso l'assemblea del consiglio d'europa (membro dal 27 settembre 2006 al 24 settembre 2008), della Commissione parlamentare per l'infanzia (membro dal 12 ottobre 2006 al 28 aprile 2008) e della Commissione parlamentare di inchiesta sul fenomeno della criminalit\u00e0 organizzata mafiosa o similare (membro dal 13 novembre 2006 al 28 aprile 2008 e capogruppo dal 28 novembre 2006 al 28 aprile 2008).\nAttivit\u00e0 parlamentare.\nPresent\u00f2 33 Progetti di legge.\nPrese parte a 4 interventi. Durante la VI legislatura della Repubblica Italiana alla Discussione GALLONI e GIOIA: Provvidenze a favore degli istituti statali per sordomuti (Atto C.1386 del 30 aprile 1969), alla Discussione STORCHI ed altri: Assegnazione di un contributo ordinario dello stato a favore dell'Ente nazionale sordomuti da destinarsi alla gestione delle istituzioni scolastiche dell'ente stesso (Atto C.3214 del 13 agosto 1974), alla Discussione: BELUSSI ed altri: Modifica dell'articolo 1 della legge 26 ottobre 1952, n. 1463: \"Statizzazione delle scuole elementari per ciechi\" (Atto C.3935 del 17 luglio 1975) e durante la VII legislatura della Repubblica Italiana alla Discussione e approvazione: CHIARANTE ed altri: Norme riguardanti la pubblicit\u00e0 degli organi collegiali della scuola e le date di svolgimento delle elezioni scolastiche; TESINI ed altri: Norme sulla pubblicit\u00e0 delle sedute degli organi collegiali della scuola materna, elementare, secondaria ed artistica dello Stato."}
{"id": "4075628", "revid": "196390", "url": "https://it.wikipedia.org/wiki?curid=4075628", "title": "Italia del popolo", "text": ""}
{"id": "4075629", "revid": "3732", "url": "https://it.wikipedia.org/wiki?curid=4075629", "title": "L'Italia del popolo (1848)", "text": ""}
{"id": "4075631", "revid": "3732", "url": "https://it.wikipedia.org/wiki?curid=4075631", "title": "Italia del Popolo (1945)", "text": ""}
{"id": "4075632", "revid": "1543377", "url": "https://it.wikipedia.org/wiki?curid=4075632", "title": "\u00c1gnes Konkoly", "text": " Al momento dell'incoronazione, la Konkoly lavorava come \"wedding planner\".\nLa modella ungherese \u00e8 stata incoronata dalla detentrice del titolo uscente, Betta Lipcsei. Dietro di lei si sono classificate Tamara Cserhati, che rappresenter\u00e0 l'Ungheria a Miss Mondo 2012 e Alexandra Kocsis che invece garegger\u00e0 per il titolo di Miss Terra 2012.\nAgnes Konkoly invece rappresenter\u00e0 l'Ungheria in occasione della sessantunesima edizione del prestigioso concorso di bellezza internazionale Miss Universo, che si terr\u00e0 a dicembre 2012."}
{"id": "4075633", "revid": "1431409", "url": "https://it.wikipedia.org/wiki?curid=4075633", "title": "Masahiro Motoki", "text": "Biografia.\nNel 2008 ha recitato nel ruolo del protagonista Daigo Kobayashi nel film Departures, diretto da Y\u014djir\u014d Takita e vincitore dell'Oscar al miglior film straniero nel 2009. Per lo stesso ruolo ha vinto anche il premio al miglior attore protagonista alla 32\u00aa edizione degli Awards of the Japanese Academy.\n\u00c8 sposato dal 1995 con la musicista Yayako Uchida, figlia dell'attrice Kirin Kiki e del musicista Y\u016bya Uchida."}
{"id": "4075636", "revid": "1005847", "url": "https://it.wikipedia.org/wiki?curid=4075636", "title": "Partito di Ricostruzione Nazionale", "text": ""}
{"id": "4075638", "revid": "648655", "url": "https://it.wikipedia.org/wiki?curid=4075638", "title": "Yod", "text": ""}
{"id": "4075642", "revid": "599013", "url": "https://it.wikipedia.org/wiki?curid=4075642", "title": "Ljubomir Kantonistov", "text": ""}
{"id": "4075645", "revid": "461603", "url": "https://it.wikipedia.org/wiki?curid=4075645", "title": "Lyubomir Kantonistov", "text": ""}
{"id": "4075652", "revid": "365417", "url": "https://it.wikipedia.org/wiki?curid=4075652", "title": "Ettore Stella", "text": "Biografia.\nNasce a Matera nel novembre del 1915 a ridosso dei \u201cSassi\u201d nella centralissima via San Biagio. Secondogenito di una famiglia della borghesia media produttiva profondamente legata all\u2019Arte.\nDopo aver frequentato nella sua citt\u00e0 le \u201cComplementari\u201d con indirizzo artistico, si trasferir\u00e0 a Napoli per frequentare il Liceo Artistico guidato da Emilio Notte.\nNel 1934 si iscriver\u00e0 alla Regia Scuola Superiore di Architettura di Roma che in seguito diverr\u00e0 Facolt\u00e0 diretta da Marcello Piacentini.\nGiovane dotato di un estro creativo e geniale, si impose rapidamente all\u2019attenzione degli architetti e della critica specializzata del tempo, risultando vincitore, ancora studente dei \u201c\"Littoriali di Architettura dell\u2019Anno XVIII\"\u201d assieme ad Emilio Stefano Garau. Il suo progetto per l\u2019Auditorium di 5000 posti e del Palazzo dei G.U.F. per l'Esposizione Universale di Roma del 1942 sar\u00e0 recensito da Giuseppe Pagano (architetto) tra le pagine di \u201cCasabella\u201d nel 1940. \u201c\"Nell\u2019orgia di colonne\"\u201d e di \u201c\"finti archi\"\u201d dell\u2019E. \u201942, il progetto vincitore viene esaltato proprio per la chiarezza costruttiva. La \u201c\"lezione di moralit\u00e0\"\u201d impartita dai due giovani allievi della scuola di Roma dovrebbe, conclude Pagano, \u201c\"fare arrossire il loro direttore\"\u201d.\nDurante e dopo gli studi, frequenter\u00e0 lo studio degli architetti romani Amedeo Luccichenti e Vincenzo Monaco, con i quali collaborer\u00e0 attivamente, condividendo le battaglie dell\u2019architettura moderna contro i pregiudizi del monumentalismo piacentiniano. Nella frequentazione romana collaborer\u00e0 alla progettazione di \u201cVilla Petacci\u201d alla Camilluccia e in altri lavori sul territorio nazionale.\nLa guerra interruppe la sua attivit\u00e0. Rientrato a Roma intorno al 1945 e matura l'idea di fare ritorno a Matera in conseguenza dell'incarico del cine-teatro Duni. \"Decisione questa che non pregiudica del tutto il rapporto di collaborazione con i due patron romani\". \"Tanto Monaco quanto Luccichenti sentono un'affinit\u00e0 elettiva molto forte con Stella, col quale condividono la rilettura storica della vicenda razionalista.\"\nScrive Amerigo Restucci \u201c\"Sono gli anni eroici nei quali riviste come \u201cComunit\u00e0\u201d, \u201cMetron\u201d, \u201cDomus\u201d -diretta da Rogers dal 1946 al 1947- o \u201cLa Citt\u00e0 Nuova\u201d diretta dal 1945 da Michelucci, ereditano con articolate posizioni le tesi della \u201cCasabella\u201d di Pagano ampliando i campi di indagine della analisi critica, proponendo una rilettura dell\u2019eredit\u00e0 storica del movimento moderno. Sono gli stessi temi che caratterizzano Stella tesa alla formulazione di un linguaggio nuovo anche a Mater\"a\u201d.\n\u00c8 una delle figure pi\u00f9 singolari nel panorama dell\u2019architettura razionalista organica del secondo dopoguerra in Italia e nella remota provincia di Lucania. \u201c\"Si tratta del linguaggio che Stella aveva assimilato nel dibattito della scuola romana e nel quale leggeva nell\u2019immediato dopoguerra le aspirazioni dell\u2019architettura a ricongiungersi alla invenzione tecnologica. E\u2019 del resto la fiducia in un\u2019architettura capace di influenzare l\u2019immagine della citt\u00e0 con la chiarezza di un messaggio formale e tecnologico, a caratterizzare i progetti di Stella che mostrano una fedelt\u00e0 al rigorismo italiano anteguerra\"\u201d (Restucci).\nRiccardo Musatti, scriver\u00e0 nel 1951 tra le pagine di \u201cMetron\u201d che Stella ha iniziato a Matera una \u201c\"missione di civilt\u00e0\"\u201d come pioniere dell\u2019architettura moderna.\nEgli sar\u00e0 artefice dei primi dibattiti sul risanamento dei Sassi di Matera ed allestir\u00e0, nella primavera del 1946, con il patrocinio del Deputato Michele Bianco (Pci) una interessante mostra fotografica di denuncia sulle condizioni di vita degli abitanti dei \u201cSassi\u201d ed orienter\u00e0 la classe politica ad una corretta espansione della citt\u00e0.\nStella anticiper\u00e0 di alcuni anni l\u2019attenzione verso Matera di sociologi americani e italiani, di economisti e architetti.\nRealizzer\u00e0 a Matera sul finire degli anni \u201940 opere molto impegnative di valenza architettonica e strutturale tra cui il \u201cCineteatro Duni\u201d, raro esempio di architettura moderna (censito nel Do.co.mo.mo), il Sanatorio per la Tbc e vari lotti di case popolari.\nTra le sue produzioni progettuali emerger\u00e0 la realizzazione di sorprendenti e originali pezzi di arredamento negli allestimenti dei negozi a Roma tra cui \u201cCaff\u00e8 Rosati\u201d in via Veneto a Roma con Luccichenti e Monaco, a Matera la \u201cLibreria Montemurro\u201d e \u201cLa Milanese\u201d ed a Potenza il \u201cGran Caff\u00e8 Italia\u201d oltre a numerose residenze.\nNel 1950 sar\u00e0 invitato dalla Triennale di Milano per partecipare alla \u201cMostra sull\u2019architettura spontanea\u201d. La mostra si ispirava a determinare e studiare quegli ambienti architettonici e urbanistici che si sono gradualmente e spontaneamente sviluppati in stretta aderenza con le determinanti storiche e non direttamente attraverso permanenze culturalistiche. Ci\u00f2 limitatamente ad organismi economici semplici (esempi di architettura e di urbanistica) che siano nati da un movimento collettivo autonomo che ha trovato in se stesso le proprie ragioni di vita, e di mostrare come tali esempi siano strettamente aderenti alla struttura geografica, storica, sociale, economica e culturale del luogo in cui sono nati.\nNello stesso periodo, Adriano Olivetti gli commissioner\u00e0 per l\u2019UNRRA-Casas I^ Giunta il progetto per il borgo residenziale in localit\u00e0 \u201cTimmari \u2013 La Martella\u201d per 200 famiglie, destinato ad accogliere i primi sfollati dei \u201cSassi\u201d.\nL\u2019architetto Stella, all\u2019et\u00e0 di 35 anni, nel febbraio 1951, nel pieno della sua carriera professionale, trover\u00e0 la morte improvvisa e tragica in un incidente stradale sulla Altamura \u2013 Matera.\nA seguito della sua prematura scomparsa, l'Unrra-Casas impose un nuovo incarico di progettazione del borgo al gruppo dei professionisti guidati dall'architetto Ludovico Quaroni.\nPur noto alle cronache di architettura del tempo, la sua figura di architetto e intellettuale resta ancora da approfondire. Buona parte della sua produzione documentale misteriosamente \u00e8 andata smarrita a ridosso della sua scomparsa. \u00c8 tuttora in corso la ricostruzione del suo archivio professionale anche grazie al contributo di amici romani di un tempo ed estimatori della sua opera.\nContributi sulla sua attivit\u00e0 professionale sono stati ricostruiti con dovizia di particolari all'interno di una serie di pubblicazioni curate dall'architetto Luigi Acito tra le quali spiccano \"Il Cine-Teatro Duni a Matera. Un'architettura moderna da tutelare\", L\u00ecbria edizioni e \"Ettore Stella 1915-1951 Modernit\u00e0 ai margini, Electa\"."}
{"id": "4075654", "revid": "738436", "url": "https://it.wikipedia.org/wiki?curid=4075654", "title": "Shelomo Ibn Gvirol", "text": ""}
{"id": "4075655", "revid": "1318658", "url": "https://it.wikipedia.org/wiki?curid=4075655", "title": "Sigismondo Arquer", "text": "Biografia.\nNato a Cagliari nel 1530, laureato a 17 anni a Pisa \"in utroque iure\" e poi a Siena in teologia, nel 1553 era gi\u00e0 procuratore generale del Regno di Sardegna, a quei tempi parte della corona degli Asburgo di Spagna.\nRigoroso e intransigente, si inimic\u00f2 le consorterie nobiliari sarde del suo tempo, specie la potente famiglia feudataria degli Aymerich, che lo accusarono invano di malversazioni. I suoi nemici puntarono pi\u00f9 tardi sull'eresia, non solo sulla base della giovanile pubblicazione dell'Arquer, \"Sardiniae brevis historia et descriptio\" come voce della famosa \"Cosmographia universalis\" del luterano ex francescano Sebastian M\u00fcnster, dove criticava il clero sardo, ma anche per le sue effettive tendenze riformistiche, per le quali l'Arquer non accett\u00f2 mai la squalifica di eretiche o luterane.\nArrestato in Spagna e processato lungo oltre otto anni di carcerazione, fu giustiziato a Toledo, in Plaza de Zocodover, la sera del 4 giugno 1571, poche settimane prima della battaglia di Lepanto.\nAlla sua vicenda, a lungo taciuta, dopo l'interesse della storiografia anche europea dall'Ottocento fino a oggi, si sono ispirati scrittori sardi (anche di teatro) contemporanei, da Francesco Masala a Sergio Atzeni e a Giulio Angioni autore del romanzo storico-biografico \"Le fiamme di Toledo\"."}
{"id": "4075656", "revid": "436907", "url": "https://it.wikipedia.org/wiki?curid=4075656", "title": "Dietro front", "text": "Dietro front \u00e8 un singolo del rapper italiano Emis Killa, pubblicato il 18 maggio 2012 come terzo estratto dal secondo album in studio \"L'erba cattiva\".\nIl singolo ha visto la partecipazione del rapper Fabri Fibra."}
{"id": "4075657", "revid": "757246", "url": "https://it.wikipedia.org/wiki?curid=4075657", "title": "Seconda formula di Werner", "text": ""}
{"id": "4075658", "revid": "1776051", "url": "https://it.wikipedia.org/wiki?curid=4075658", "title": "Darkstricken", "text": "Darkstricken \u00e8 il terzo album studio del gruppo musicale polacco Sacrum, pubblicato nel 2006 dalla Empire Records. Negli Stati Uniti \u00e8 stato pubblicato nel 2008 dalla Metal Mind Productions."}
{"id": "4075659", "revid": "738436", "url": "https://it.wikipedia.org/wiki?curid=4075659", "title": "Shelomo ibn Gvirol", "text": ""}
{"id": "4075660", "revid": "93556", "url": "https://it.wikipedia.org/wiki?curid=4075660", "title": "Mar\u00eda Teresa Le\u00f3n", "text": "Biografia.\nFiglia di un militare e di Oliva Goyri, sorella di Mar\u00eda Goyri (la moglie di Ram\u00f3n Men\u00e9ndez Pidal), nella sua educazione influirono molto i suoi zii e soprattutto sua zia Mar\u00eda, che era stata una delle prime donne spagnole ad ottenere un dottorato in Lettere e Filosofia. Mar\u00eda Teresa trascorse la sua infanzia tra Madrid, Barcellona e Burgos, citt\u00e0 nella quale sarebbe tornata in varie occasioni e alla quale si sent\u00ec fortemente legata. Studi\u00f2 alla Instituci\u00f3n Libre de Ense\u00f1anza (Istituto di Libero Insegnamento) e si laure\u00f2 in Lettere e Filosofia.\nContrae matrimonio nel 1920, ad appena diciassette anni, con Gonzalo de Sebasti\u00e1n Alfaro, dal quale ha due figli: Gonzalo e Enrique; il matrimonio dur\u00f2 comunque poco. Separatasi da suo marito e dai suoi figli, torna nella casa paterna a Burgos, iniziando a collaborare al Diario de Burgos con importanti articoli che trattano temi di attualit\u00e0, cultura e difesa della donna.\nScrive anche racconti per bambini, come \"Cuentos para so\u00f1ar\" e \"La bella del mal amor\", che vedono la luce a Madrid, dove si stabilisce dal 1929.\nIn questi anni conosce quello che sar\u00e0 il suo compagno di vita, Rafael Alberti, che aiuter\u00e0 in non poche occasioni, sia materialmente sia spiritualmente. Nel 1933 fonda insieme a lui la rivista \"Octubre\", che ospiter\u00e0 importanti scrittori e figure culturali come anche altri pi\u00f9 giovani. Pi\u00f9 tardi realizzeranno diversi viaggi. In Unione Sovietica avranno l'opportunit\u00e0 di conoscere importanti intellettuali come Maksim Gor'kij.\nIl colpo di Stato spagnolo del luglio 1936, dal quale avr\u00e0 inizio la guerra civile, li coglie a Ibiza, da cui riescono a scappare con notevoli difficolt\u00e0. Si trasferiscono nuovamente a Madrid in piena guerra e Mar\u00eda Teresa passa ad esercitare il ruolo di segretaria dell'Alianza de Intelectuales Antifascistas; fondano qui la rivista \"El Mono Azul\". Le sue vicissitudini nella Madrid della guerra saranno riflesse pi\u00f9 tardi con grande intensit\u00e0 in due romanzi: \"Contra viento y marea\" e \"Juego limpio\", quest'ultimo di grande carico drammatico, crudo e intenso, con importanti note autobiografiche nelle quali narra la quotidianit\u00e0 di un gruppo di attori. Mar\u00eda Teresa fu vicedirettrice del Consejo Central del Teatro, e mise in piedi, nelle vesti di autrice, attrice e direttrice, rilevanti imprese teatrali nella Spagna repubblicana.\nGli insegnamenti diretti ricevuti dai suoi zii, Ram\u00f3n e Mar\u00eda, prestigiosi studiosi del romanzo tradizionale, trovano il loro modo di esprimersi nella confessione del \"Romancero de la Guerra Civil\", dedicato a Federico Garc\u00eda Lorca, che costituisce un importante compendio della poesia anonima del XX secolo. Altri suoi lavori sono i preziosi abbozzi biografici: \"El soldado que nos ense\u00f1\u00f3 a hablar\" su Miguel de Cervantes, un altro su Jimena D\u00edaz e un terzo su Gustavo Adolfo B\u00e9cquer.\nFu insieme ad altri intellettuali di grande valore la salvatrice della pinacoteca del Museo del Prado, del Palazzo Reale di Madrid e altri oggetti artistici bombardati dalla legione Condor di Adolf Hitler al servizio del golpista Francisco Franco (il quale cerc\u00f2 di attribuire la distruzione di tale patrimonio e delle nefaste conseguenze della guerra alla seconda repubblica spagnola). Suo marito Rafael Alberti scrisse al riguardo un'opera intitolata \"Noche de guerra en el Museo del Prado\".\nLa sconfitta li port\u00f2 all'esilio: prima a Parigi, dove dal 1940 lavorarono come traduttori e annunciatori radiofonici. Nel marzo dello stesso anno, a Marsiglia, si imbarcano per l'Argentina, dove viranno a Buenos Aires per ventitr\u00e9 anni e dove nascer\u00e0 Aitana, la figlia di Mar\u00eda Teresa e Alberti. L\u00ec Mar\u00eda Teresa sviluppa un'intensa produzione letteraria lavorando come sceneggiatrice radiofonica e traduttrice; intanto pubblica alcune delle sue opere principali.\nDurante gli anni cinquanta compiono vari viaggi per l'Europa e, nel 1958, si recano in Cina, esperienza che dar\u00e0 luogo a un'importante opera scritta a quattro mani: \"Sonr\u00ede China\".\nNel 1963 si trasferiscono a Roma, nel rione di Trastevere, dove entrambi (ma specialmente Alberti), convertiti in figure mitiche e consacrate, abbozzano e profilano importanti opere della maturit\u00e0. Sono gli anni nei quali Mar\u00eda scrive la sua autobiografia, \"Memoria de la melancol\u00eda\", completata nel 1968. Essa \u00e8 senza dubbio un'opera importantissima per conoscere buona parte della \"intrahistoria\" spagnola del XX secolo.\nCon l'arrivo della democrazia, Rafael Alberti e Mar\u00eda Teresa Le\u00f3n tornano in Spagna nell'aprile del 1977, ma ella non godr\u00e0 molto della nuova tappa spagnola. Afflitta dalla malattia di Alzheimer, \u00e8 ricoverata in un sanatorio nelle vicinanze di Madrid nel quale morir\u00e0 il 13 dicembre del 1988."}
{"id": "4075663", "revid": "599013", "url": "https://it.wikipedia.org/wiki?curid=4075663", "title": "Andrej Kalaj\u010dev", "text": ""}
{"id": "4075666", "revid": "287204", "url": "https://it.wikipedia.org/wiki?curid=4075666", "title": "Andrej Kalajcev", "text": ""}
{"id": "4075668", "revid": "461603", "url": "https://it.wikipedia.org/wiki?curid=4075668", "title": "Andrey Kalaychev", "text": ""}
{"id": "4075669", "revid": "461603", "url": "https://it.wikipedia.org/wiki?curid=4075669", "title": "Andrei Kalaychev", "text": ""}
{"id": "4075671", "revid": "461603", "url": "https://it.wikipedia.org/wiki?curid=4075671", "title": "Sigitas Yakubauskas", "text": ""}
{"id": "4075672", "revid": "1776051", "url": "https://it.wikipedia.org/wiki?curid=4075672", "title": "The Symbol", "text": "The Symbol \u00e8 un EP del gruppo musicale polacco Sacrum, pubblicato nel 1997."}
{"id": "4075680", "revid": "767487", "url": "https://it.wikipedia.org/wiki?curid=4075680", "title": "Fran\u00e7ois Pajot", "text": "Biografia.\nNato in una famiglia di contadini, Pajot esercit\u00f2 diverse professioni durante la sua giovent\u00f9. Nel 1787, spos\u00f2 Ren\u00e9e Sorin e si apr\u00ec una piccola drogheria e fece il venditore ambulante rimane tuttavia molto povero e analfabeta.\nPrese parte alle Guerre di Vandea ma non comand\u00f2 che un piccolo gruppo. Combatt\u00e9 nell'esercito del Marais e nell'estate del 1793 viene nominato da Fran\u00e7ois Charette comandante della divisione di Bouin, in sostituzione di Ren\u00e9-Julien Hardouin. Nell'ottobre a Bouin fu incaricato di sorvegliare 800 prigionieri catturati da Charette durante la Prima battaglia di Noirmoutier, di questi ne far\u00e0 fucilare 180 che tentarono di fuggire.\nIl 25 giugno 1795, rimase ferito durante la battaglia di Les Essarts in cui sconfisse i repubblicani senza troppe difficolt\u00e0. Il 24 dicembre dello stesso anno, si un\u00ec in un'imboscata insieme a Lucas de La Championni\u00e8re ad un convoglio: \u00abnel momento in cui apparvero i repubblicani, [Pajot] si precipit\u00f2 in mezzo a loro e ricevette un colpo mortale nel basso ventre\u00bb.\n\u00c8 stato sepolto nel villaggio di Montorgueil, comune di Le Poir\u00e9-sur-Vie."}
{"id": "4075684", "revid": "1305772", "url": "https://it.wikipedia.org/wiki?curid=4075684", "title": "Miwa", "text": " Ha debuttato nel 2010 con il singolo \"Don't Cry Anymore\", che \u00e8 stato utilizzato come tema musicale del dorama \"Nakanai to kimeta hi\".\nBiografia.\nMiwa \u00e8 nata ad Hayama ma si \u00e8 trasferita a Tokyo durante l'infanzia. Ha ereditato la passione per la musica da suo padre, che era un grande appassionato.\nInizia a scrivere canzoni all'et\u00e0 di quindici anni, ed impara da autodidatta a suonare la chitarra durante le scuole superiori, bench\u00e9 poi sia passata a prendere delle lezioni professionali. Con i risparmi accumulati grazie ad alcuni lavori part time, durante il secondo anno di superiori compra una chitarra Gibson J-45. In seguito, Miwa inizier\u00e0 a suonare dal vivo durante concerti fra Shimokitazawa, Tokyo e Okinawa durante l'estate. In questi anni pubblica due singoli indipendenti: \"Song for You/Today\" nel 2007 e \"Soba ni itai kara\" nel 2008.\nDurante il terzo anno di scuole superiori ottiene un contratto con la Sony Music Entertainment Japan, grazie al quale nel 2012 debutta ufficialmente, mentre frequenta l'Universit\u00e0 Keio. Il suo singolo di debutto, \"Don't Cry Anymore\", viene utilizzato come tema musicale del dorama televisivo \"Nakanai to kimeta hi\". Il singolo ottiene un buon riscontro commerciale, entrando nella top 20 della Oricon e ottenendo oltre un milione di download, secondo i rilevamenti della RIAJ. Ad aprile 2010, il brano vince il premio come miglior tema musicale di un dorama in occasione della sessantaquattresima edizione dei Television Drama Academy Awards, battendo le popolari \"Troublemaker\" degli Arashi e \"Hanabi\" dei Mr. Children.\nMiwa pubblica il suo secondo singolo, \"Little Girl\", a fine giugno 2010. Il suo terzo singolo, \"Change\", viene utilizzato come dodicesima sigla dell'anime \"Bleach\", ed entra nella top ten della Oricon.\nPer l'adattamento animato del romanzo di Eto Mori \"Colorful\", Miwa ha interpretato due canzoni di celebri cantanti giapponesi: \"Boku ga boku de aru tame ni\" di Yutaka Ozaki e \"Aozora\" dei The Blue Hearts. Entrambi i brani sono stati pubblicati come singoli digitali il 12 agosto 2010.\nMiwa ha dichiarato di considerare Sheryl Crow, i Deep Purple, Carole King, Avril Lavigne e Taylor Swift come i suoi cantanti preferiti. Fra gli artisti giapponesi invece apprezza molto Aiko, Angela Aki, Radwimps e YUKI.\nIn precedenza Miwa ha lavorato anche come DJ durante un programma radiofonico mensile su \"All Night Nippon\", intitolato \"miwa no All Night Nippon R\", ogni terzo luned\u00ec del mese dalla 3:00 alle 5:00 del mattino. Successivamente il programma \u00e8 diventato settimanale, ed \u00e8 stato ribattezzato \"miwa no All Night Nippon\", in onda ogni gioved\u00ec dall'1:00 alle 3:00 del mattino.\nMiwa ha pubblicato il suo primo album \"Guitarissimo\" il 6 aprile 2011, dopo essere stato posticipato per via del terremoto del 2011. L'album ha raggiunto la vetta della classifica degli album pi\u00f9 venduti in Giappone."}
{"id": "4075689", "revid": "834", "url": "https://it.wikipedia.org/wiki?curid=4075689", "title": "Die Panne", "text": ""}
{"id": "4075693", "revid": "71433", "url": "https://it.wikipedia.org/wiki?curid=4075693", "title": "Death Wish", "text": ""}
{"id": "4075695", "revid": "868829", "url": "https://it.wikipedia.org/wiki?curid=4075695", "title": "Francesco Stella (politico)", "text": "Biografia.\n\u00c8 stato direttore della sede di Matera dell'Confederazione italiana della piccola e media industria (Confapi), e consigliere comunale per la Democrazia Cristiana al comune di Matera dal 1984 al 1994.\nNel 2009 \u00e8 stato eletto presidente della Provincia di Matera a capo di una coalizione di centrosinistra."}
{"id": "4075699", "revid": "247222", "url": "https://it.wikipedia.org/wiki?curid=4075699", "title": "Miwa (cantante)", "text": ""}
{"id": "4075700", "revid": "31886", "url": "https://it.wikipedia.org/wiki?curid=4075700", "title": "Classe Canarias", "text": "La classe Canarias fu una classe di incrociatori pesanti della Armada Espa\u00f1ola, composta da due unit\u00e0 entrate in servizio alla fine del 1936. Entrambe le unit\u00e0 (la capoclasse \"Canarias\" ed il \"Baleares\") prestarono servizio durante la guerra civile spagnola dalla parte dei nazionalisti: il \"Baleares\" and\u00f2 perduto durante la battaglia di Capo Palos, mentre il \"Canarias\" rimase in servizio come nave ammiraglia della flotta spagnola fino al 1975, quando fu radiato.\nIl progetto.\nLe navi della classe Canarias furono realizzate nel rispetto dei limiti del trattato navale di Washington, bench\u00e9 la Spagna non fosse tra i suoi firmatari. Le unit\u00e0 riprendevano le forme e le linee essenziali degli incrociatori britannici della classe County, pur con alcune differenze: i tre fumaioli dei County furono ridotti a due (accorpati in un'unica struttura) in ragione di un riarrangiamento dei locali caldaie, le sovrastrutture erano diverse, pi\u00f9 moderne e compatte, e la protezione verticale era incrementata grazie all'applicazione di controcarene anti-siluro (mentre quella orizzontale era sostanzialmente identica a quella delle unit\u00e0 britanniche); le dimensioni ed il dislocamento delle due classi erano simili, ma le unit\u00e0 spagnole erano capaci di una maggiore velocit\u00e0 (33 nodi contro 31).\nL'armamento principale era identico, con otto cannoni da 203 mm in quattro torri binate, ma quello secondario era migliore sulle unit\u00e0 spagnole, potendo contare su otto pezzi da 119 mm installati su torri aperte che consentivano di impiegarli sia nel ruolo antinave che antiaereo; il resto dell'armamento era costituito da quattro impianti tripli di tubi lanciasiluri da 533 mm e da un numero variabile di pezzi antiaerei pi\u00f9 piccoli: il \"Canarias\" ebbe quattro cannoni Bofors 40 mm (poi incrementati a 12) e quattro mitragliere da 20 mm, mentre il \"Baleares\" ebbe quattro dei pi\u00f9 pesanti cannoni antiaerei da 100 mm oltre alle mitragliere. Il progetto originario prevedeva anche la presenza di due catapulte per idrovolanti da ricognizione, ma esse non furono mai installate. Nel complesso si trattava di unit\u00e0 veloci e bene armate, ma dotate di una protezione non molto elevata.\nUnit\u00e0.\nEntrambe le unit\u00e0 furono realizzate nei cantieri della Sociedad Espa\u00f1ola de Construcci\u00f3n Naval, una sussidiaria della Vickers-Armstrongs britannica, di Ferrol; ordinate nel 1926, la costruzione inizi\u00f2 nel 1928 ma procedette a rilento a causa dei problemi politici ed economici della Spagna."}
{"id": "4075703", "revid": "481666", "url": "https://it.wikipedia.org/wiki?curid=4075703", "title": "Two Too Many", "text": ""}
{"id": "4075705", "revid": "729019", "url": "https://it.wikipedia.org/wiki?curid=4075705", "title": "Hughligans", "text": "Gli Hughligans sono stati una corrente del partito conservatore britannico all'inizio del XX secolo.\nIl nome deriva dalla parola hooligan e dal nome di battesimo di Lord Hugh Cecil (in seguito Lord Quickswood). Gli hughligans erano un gruppo di parlamentari tories insoddisfatti dell'operato del leader conservatore Arthur Balfour.\nIn particolare Hugh Cecil era il figlio minore del predecessore di Balfour alla guida del partito conservatore Robert Gascoyne-Cecil, III marchese di Salisbury.\nOltre a Cecil, altri \u201cesponenti\u201d degli hughligans erano Ian Malcolm, Earl Percy, George Francis Hamilton, Arthur Stanley, Frederick Edwin Smith e Winston Churchill (quest'ultimo nel 1904 lascer\u00e0 il partito conservatore).\nNel 1905 dopo la caduta del governo conservatore guidato da Henry Campbell-Bannerman, gli Hughligans si opposero fortemente alla leadership di Balfour che ritenevano non sufficiente energico nel contrastare il nuovo esecutivo liberale guidato da Herbert Henry Asquith.\nLa pi\u00f9 clamorosa delle iniziative degli Hughligans fu una protesta inscenata nel luglio 1910 quando \u2013 durante un dibattito sulla riforma della Camera dei Lord \u2013 Cecil e Smith irruppero nella Camera dei Comuni impedendo ad Asquith di parlare per oltre mezz'ora.\nL'incidente cre\u00f2 grave imbarazzo a Balfour che poco dopo decise di abbandonare la guida del partito conservatore."}
{"id": "4075708", "revid": "834", "url": "https://it.wikipedia.org/wiki?curid=4075708", "title": "Uffici locali per l'Esecuzione Penale Esterna (U.E.P.E.)", "text": ""}
{"id": "4075709", "revid": "834", "url": "https://it.wikipedia.org/wiki?curid=4075709", "title": "UEPE", "text": ""}
{"id": "4075712", "revid": "599013", "url": "https://it.wikipedia.org/wiki?curid=4075712", "title": "Her Way", "text": ""}
{"id": "4075713", "revid": "2184720", "url": "https://it.wikipedia.org/wiki?curid=4075713", "title": "Pinacoteca provinciale di Potenza", "text": "La Pinacoteca provinciale di Potenza \u00e8 un museo italiano situato nella citt\u00e0 di Potenza.\nIl museo \u00e8 stato fondato nel 2000. L'edificio, secondo un bando del 1905, sarebbe dovuto servire come uno dei diciotto padiglioni del manicomio.\nI locali ospitano una mostra permanente di scultura e pittura dedicata a Concetto Valente.\nVi \u00e8 una prevalenza di quadri e sculture ottocentesche. In minor quantit\u00e0 sono presenti anche quadri e sculture novecentesche."}
{"id": "4075724", "revid": "367445", "url": "https://it.wikipedia.org/wiki?curid=4075724", "title": "Pinacoteca Provinciale di Potenza", "text": ""}
{"id": "4075726", "revid": "287204", "url": "https://it.wikipedia.org/wiki?curid=4075726", "title": "Southill (Bedfordshire)", "text": "Southill \u00e8 un villaggio ed una parrocchia civile nel Bedfordshire, Inghilterra, posto a circa 8\u00a0km da Biggleswade.\nLa residenza principale, Southill Park, fu in passato la residenza dei Visconti Torrington, ma fu acquistata alla fine del XVIII secolo da Samuel Whitbread.\nSir John Byng \u00e8 sepolto nella All Saints Church (Chiesa di Tutti i Santi).\nStoria.\nSouthill \u00e8 parte dell'antica centena di Wixamtree.\nLa prima menzione di un ufficio postale nel villaggio \u00e8 del 1850. L'archivio nazionale degli uffici postali registra l'emissione a Southill il 6 agosto 1850 di un tipo di timbro postale noto come un cerchio privo di data. I timbri datari di gomma furono emessi nel maggio 1889 e nell'aprile 1895.\nL'ufficio postale del villaggio chiuse il 14 ottobre 2008. Fu una delle circa 2500 chiusure obbligate compensatorie degli uffici postali del Regno Unito annunciate dal Governo britannico nel 2007."}
{"id": "4075736", "revid": "767487", "url": "https://it.wikipedia.org/wiki?curid=4075736", "title": "The False Friend (film 1917)", "text": "The False Friend \u00e8 un film muto del 1917 diretto da Harry Davenport. Basato su \"The Bondage of Fear\", un soggetto di Florence Bolles, il film era interpretato da Robert Warwick, Gail Kane, Jack Drumier, Earl Schenck, P.J. Rollow, Lewis Edgard e Pinna Nesbit.\nProduzione.\nIl film fu prodotto dalla World Film.\nDistribuzione.\nIl copyright del film, richiesto dalla World Film Corp., fu registrato il 24 maggio 1917 con il numero LU10824.\nDistribuito dalla World Film, il film - presentato da William A. Brady - usc\u00ec nelle sale cinematografiche statunitensi l'11 giugno 1917."}
{"id": "4075742", "revid": "729019", "url": "https://it.wikipedia.org/wiki?curid=4075742", "title": "AEGON Championships 2012 - Doppio", "text": "Il doppio dell'AEGON Championships 2012 \u00e8 stato un torneo di tennis facente parte dell'ATP World Tour 2012.\nI detentori del titolo erano Bob e Mike Bryan ma sono stati sconfitti in finale da Maks Mirny e Daniel Nestor per 6-3, 6-4.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "4075755", "revid": "116456413", "url": "https://it.wikipedia.org/wiki?curid=4075755", "title": "Ty la tigre della Tasmania", "text": "Ty la tigre della Tasmania (\"Ty the Tasmanian Tiger\") \u00e8 un videogioco a piattaforme per PlayStation 2, GameCube e Xbox, sviluppato dalla Krome Studios e commercializzato dalla Electronic Arts, che si basa su Ty, una tigre della Tasmania che deve salvare l'Australia dall'antagonista Boss Cass. Dal 2002, anno in cui fu pubblicato il gioco, Ty divenne il personaggio rappresentativo della Krome Studios. Nel 2016 \u00e8 stata realizzata una conversione per Microsoft Windows, distribuita tramite Steam. Nel 2020 invece \u00e8 uscita una versione per Nintendo Switch tramite Nintendo eShop, per PlayStation 4 tramite PlayStation Network e per Xbox One tramite Xbox Live.\nTrama.\nDiversi anni fa, ci fu una battaglia tra le tigri della Tasmania e il crudele \"Boss Cass\", che vuole conquistare cinque mistici talismani per invadere l'Australia. Boss Cass si impadron\u00ec dei talismani e cattur\u00f2 le tigri, ma, una di loro (il padre di Ty) riusc\u00ec a far disperdere i talismani prima di essere catturato. Di seguito, una famiglia di Macrotis lagotis adott\u00f2 Ty dopo la cattura dei suoi genitori. Qualche anno dopo, egli incontra un Bunyip che lo informa dicendogli ci\u00f2 che fece suo padre con le altre tigri e che Boss Cass sta tornando per impossessarsi dei talismani, perci\u00f2 Ty decide di mettersi in viaggio e fermarlo. Tuttavia Boss Cass manda un suo scagnozzo a fermarlo, una tigre della Tasmania chiamata \"Sly\". Ty e Sly si incontreranno frequentemente e dovranno battersi in numerosi scontri affrontarlo.\nCol proseguire della sua avventura, Ty incontrer\u00e0 un gran numero di alleati e sar\u00e0 costretto ad imbattersi in vari scagnozzi di Cass; e dopo aver raccolto un certo numero di uova del tuono, Ty raggiunger\u00e0 il livello finale: la tana di Boss Cass, in cui incontrer\u00e0 nuovamente Sly. Vincendo lo scontro, il protagonista salva il suo rivale prima che possa cadere nella lava. A questo punto lo scagnozzo di Cass fugge via giurando vendetta. Infine Ty si ritrova faccia a faccia con un gigantesco robot di Boss Cass, quando improvvisamente compare Sly che dona a Ty un Boomerang opponendosi al suo capo Cass per poi scomparire; la tigre della Tasmania allora utilizza il Boomerang donatogli da Sly per fermare il crudele antagonista. Dopo essere riuscito nell'intento, l'Australia \u00e8 finalmente salva grazie a Ty, che ritrova la sua famiglia.\nModalit\u00e0 di gioco.\nIl personaggio principale \u00e8 Ty, che deve raccogliere 72 uova del tuono per alimentare la macchina del talismano, ovvero un teletrasporto che condurr\u00e0 il protagonista ai cinque talismani che bisogna raccogliere durante il gioco.\nL'obiettivo del videogioco \u00e8 di raccogliere un certo numero di uova del tuono per sbloccare un nuovo livello; \u00e8 anche possibile sbloccare delle sfide a tempo, sbloccabili salvando cinque Macrotis lagotis, animali che adottarono Ty quando l'antagonista, Boss Cass, cerc\u00f2 di impadronirsi dei cinque talismani per invadere l'Australia.\nIl giocatore ha un certo numero di vite che, se le perde tutte quando viene colpito da un nemico o da uno degli avversari presenti nel gioco, comparir\u00e0 la scritta \"Game Over\", e il giocatore pu\u00f2 scegliere se continuare il livello, oppure no.\nTy ha l'abilit\u00e0 di attaccare con il Boomerang, oppure mordendo gli avversari. Esistono molti tipi di Boomerang, in totale dodici che si possono comprare da \"Julius\" (un Koala) in cambio di alcuni ingranaggi d'oro sparsi in ogni livello, essi sono \"boomerang\", \"acquarang\", \"gelorang\", \"fiammarang\", \"zappyrang\", \"zoomerang\", \"multirang\", \"infrarang\", \"megarang\", \"kaboomerang\", \"cronorang\" e \"destinorang\".\nOltre a queste abilit\u00e0 appena elencate, Il noto protagonista, Ty, pu\u00f2 nuotare sott'acqua e, in alcuni livelli (come il terzo), si guadagna l'abilit\u00e0 e il potere di saper nuotare il modo pi\u00f9 efficiente, e anche velocemente.\nDoppiaggio.\nDoppiatori italiani:\nAccoglienza.\nIl gioco ha ricevuto giudizi generalmente positivi da parte della critica, parte dei quali elogiarono il gameplay e la grafica.\nMedia.\nMerchandising.\nPoco dopo l'uscita del videogioco, vennero pubblicati oggetti di merchandising. Tra essi figurano delle raccolte CD delle colonne sonore presenti nei livelli del gioco, commercializzate inizialmente in Australia e Nord America, di seguito anche in Europa in poche copie. Di seguito vennero prodotte per un periodo limitato anche delle action figures dedicate al personaggio principale in esclusiva per il mercato australiano, insieme a delle spille e Beer Kozzie (porta birra).\nSerie animata.\nNel 2004 (anno in cui fu pubblicato il seguito), la Krome Studios, insieme alla Film Roman, decise di produrre una serie animata basata sul videogioco. Il progetto venne annullato pochi mesi dopo.\nSeguiti.\nLa Krome Studios commercializz\u00f2 due sequel del gioco. Il primo, intitolato ', fu pubblicato nell'anno 2004, e ricevette recensioni positive per gli aspetti grafici migliori rispetto al precedente videogioco. Nel 2005 fu poi sviluppato un terzo capitolo chiamato ', che nonostante le recensioni positive su tutte le piattaforme fu commercializzato solo in Australia, Giappone e Nord America. Nel 2015 \u00e8 uscito \"Ty the Tasmanian Tiger 4\", esclusivamente per Microsoft Windows, caratterizzato da una grafica bidimensionale.\nDi seguito venne distribuito anche un omonimo gioco per Facebook, in cui \u00e8 possibile liberamente vestire Ty e altri personaggi con vari abbigliamenti differenti che vengono proposti. Un secondo titolo minore, \"Ty the Tasmanian Tiger: Boomerang Blast\", fu pubblicato per iOS in cui Ty deve colpire con i suoi Boomerang ogni nemico che gli appare davanti."}
{"id": "4075756", "revid": "290948", "url": "https://it.wikipedia.org/wiki?curid=4075756", "title": "Cristallizzatore", "text": ""}
{"id": "4075758", "revid": "599013", "url": "https://it.wikipedia.org/wiki?curid=4075758", "title": "Armin Ambach", "text": "Carriera.\nHa giocato per gran parte della propria carriera con l'SV Caldaro, se si eccettua un unico incontro giocato nel 1999-2000 con la maglia del Ritten Sport, di cui Caldaro era \"farm team\".\nHa disputato undici campionati di seconda serie (di cui due vinti) ed uno (2003-2004) in massima serie.\nNella sua ultima stagione a Caldaro fu anche il capitano della squadra. Ha annunciato il proprio ritiro l'8 giugno 2012 per motivi familiari. Tuttavia il 13 agosto dello stesso anno cambi\u00f2 idea accettando la proposta dell'AS Hockey Pergine.\nNei primi mesi del 2013 si un\u00ec all'Hockey Club Trento, squadra della Serie B, con cui termin\u00f2 la stagione e gioc\u00f2 la successiva, prima del ritiro definitivo."}
{"id": "4075764", "revid": "1543377", "url": "https://it.wikipedia.org/wiki?curid=4075764", "title": "Temnozor", "text": "I Temnozor (\u0422\u0435\u043c\u043d\u043e\u0437\u043e\u0440\u044c in alfabeto cirillico) sono un gruppo musicale pagan metal della citt\u00e0 di Obninsk, in Russia. Il loro nome \u00e8 una parola arcaica significante \"profondo crepuscolo prima dell'alba\". La band, a detta dei componenti, \u00e8 stata formata per orgoglio di essere Slava. Nata come band Raw Black metal con influenze folk, si \u00e8 negli ultimi anni avvicinata ad un sound prettamente Folk metal.\nCensura.\nNel 2010 la band doveva suonare a Roermond, nei Paesi Bassi, ma a causa dei suoi forti richiami al Nazionalismo aveva suscitato delle polemiche. Il sindaco locale chiam\u00f2 per tanto l'Agenzia Olandese di Spionaggio per controllarli. Il concerto \u00e8 stato cancellato perch\u00e9 la band \u00e8 stata considerata di estrema destra."}
{"id": "4075771", "revid": "682087", "url": "https://it.wikipedia.org/wiki?curid=4075771", "title": "Inappetenza", "text": ""}
{"id": "4075779", "revid": "1305772", "url": "https://it.wikipedia.org/wiki?curid=4075779", "title": "Manatsu no Sounds Good!", "text": " \u00e8 il ventiseiesimo singolo del gruppo di idol giapponesi AKB48, pubblicato il 23 maggio 2012.\nIl singolo.\nAccordingo to Kibezine.com, Il singolo \u00e8 stato pubblicato in tre versioni: edizione regolare Type-A, edizione regolare Type-B ed edizione Theater.\nEntrambe le edizioni regolari comprendono un CD ed un DVD. Per un periodo limitato di tempo, le edizioni regolari includevano una cartolina per votare il successivo singolo che le AKB48 avrebbero dovuto pubblicare. Una limitata quantit\u00e0 delle edizioni regolari (le cosiddette \"first press\" o \"limited issue\") avevano una copertina differente ed un biglietto per un evento in cui il gruppo incontrer\u00e0 i propri fan.\nL'edizione \"theater\" invece comprende esclusivamente il CD e non contiene la cartolina per votare. Tuttavia contiene un biglietto per l'evento di incontro del gruppo.\nMembri.\nCenter: Haruka Ishida\nCenter: Y\u016bko \u014cshima"}
{"id": "4075785", "revid": "92723", "url": "https://it.wikipedia.org/wiki?curid=4075785", "title": "Andrej Kuznecov", "text": "I suoi migliori ranking ATP sono stati il 39\u00ba in singolare nell'aprile 2016 e il 137\u00ba in doppio nel febbraio 2017. Vanta diversi titoli conquistati sia in singolare che in doppio nei circuiti minori e si \u00e8 aggiudicato il torneo di singolare juniores a Wimbledon 2009. Nei tornei ATP ha raggiunto una finale in doppio e alcune semifinali in singolare. Ha esordito nella squadra russa di Coppa Davis nel 2013. Dopo molti anni in cui ha sofferto per un problema a un'anca, nel 2018 ha intrapreso un programma di riabilitazione durato 31 mesi ed \u00e8 rientrato nel circuito nell'agosto 2020.\nBiografia.\nInizia a giocare a tennis a 6 anni con il padre Alexander, che diventa il suo coach, e cresce ammirando il gioco di Federer e Agassi. Fermo 31 mesi dal 2018 al 2020 per problemi all'anca, il 30 giugno 2018 sposa Darya, con la quale ha il figlio Max il 28 dicembre 2019. Nel periodo di convalescenza inizia ad allenare, seguendo nel 2019 Evgeny Donskoy, e commenta gli incontri di tennis per Eurosport. Grazie al suo positivo rientro nel circuito nel 2020, viene candidato al premio ATP per il miglior ritorno dell'anno, che sar\u00e0 vinto da Vasek Pospisil.\nCarriera.\nJuniores.\nKuznecov vince il primo torneo nell'ITF Junior Circuit nell'aprile 2007, un Grade 4 in singolare a Tashkent. Negli anni successivi vince altri sei tornei minori in singolare e quattro in doppio. Nel 2009 ottiene il suo miglior risultato vincendo a sorpresa il Torneo di Wimbledon juniores senza essere testa di serie, battendo in finale il qualificato Jordan Cox. Grazie a questo successo sale al 3\u00ba posto del ranking di categoria e subito abbandona il circuito juniores per passare a giocare stabilmente nel professionismo.\n2009-2010, primi titoli ITF, esordi nel circuito maggiore.\nNell'aprile 2009 vince il suo primo titolo da professionista al torneo di doppio dell'ITF Futures Egypt F5. Il primo titolo in singolare arriva in giugno all'ITF Italy F14 superando in finale Matteo Viola; nel corso della stagione vincer\u00e0 altri due tornei ITF in singolare e uno in doppio. In autunno disputa il suo primo incontro ATP grazie alla wild card ricevuta alla Kremlin Cup di Mosca e viene subito battuto da Fabrice Santoro, al St. Petersburg Open si aggiudica il suo primo incontro nel circuito maggiore sconfiggendo in tre set il n\u00ba 79 del ranking Marcel Granollers. L'anno successivo si qualifica per il tabellone principale del torneo di Eastbourne e accede al secondo turno approfittando del ritiro di Kei Nishikori. Grazie a una wildcard accede al main draw del Torneo di Wimbledon e al primo turno viene battuto da Victor H\u0103nescu in cinque set. A fine luglio disputa la sua prima finale in un torneo Challenger a Pozna\u0144 e viene sconfitto in due set da Denis Gremelmayr. Verso fine stagione partecipa alla Kremlin Cup e al St. Petersburg Open e viene sconfitto al primo turno rispettivamente dai qualificato Victor Crivoi e da Evgenij Donskoj.\n2011, primi quarti di finale in un torneo ATP.\nL'anno seguente Kuznecov partecipa a pi\u00f9 tornei ATP: il primo \u00e8 il Grand Prix Hassan II, dove supera le qualifiche e si spinge fino ai quarti di finale. Al primo turno supera Sergio Guti\u00e9rrez-Ferrol, al secondo compie un'impresa eliminando la seconda testa di serie Marcos Baghdatis, ex-numero 8 del mondo, per 6-4, 4-6, 6-4, per poi essere eliminato da Victor H\u0103nescu in tre set. La settimana dopo usufruisce di una wild card al Barcelona Open e viene subito eliminato da \u00c9douard Roger-Vasselin. In aprile supera le qualificazioni a Monaco di Baviera ed esce di scena al primo turno per mano di Nikolaj Davydenko. Per poter partecipare a un nuovo torneo ATP deve aspettare fino a ottobre e con una wild card prende parte alla Kremlin Cup e al primo turno viene sconfitto in tre set da Igor' Kunicyn.\n2012, primi titoli Challenger e top 100.\nNel 2012 Kuznecov \u00e8 impegnato in prevalenza nel circuito Challenger, dopo aver vinto a inizio stagione due tornei ITF, in aprile vince a Napoli il suo primo titolo Challenger. Il mese dopo si qualifica per il tabellone principale all'Open di Francia, dove strappa un set al numero 5 del ranking Jo-Wilfried Tsonga. Supera le qualificazioni anche a Wimbledon sconfiggendo in successione Berankis, il cinese Zhang Ze e Marc Gicquel, al primo turno del main draw viene sconfitto dall'altro qualificato Florent Serra in cinque set. Partecipa quindi al torneo ATP di Umago con una wildcard e raggiunge i quarti sconfiggendo Daniel Mu\u00f1oz de la Nava e Mate Pavi\u0107 prima di essere eliminato da Fernando Verdasco. Torna a giocare nei Challenger e in settembre ne vince tre consecutivamente a Todi, Trnava e Lermontov, facendo cos\u00ec il suo ingresso nella top 100 gi\u00e0 dopo il titolo di Trnava e raggiungendo la 72\u00aa posizione dopo Lermontov. In novembre vince il primo titolo in doppio nei Challenger al Marbella Open.\n2013, esordio in Coppa Davis e n\u00ba 68 del ranking.\nIn gennaio gioca per la prima volta all'Australian Open entrando nel main draw per diritto di classifica, al primo turno concede solo 8 giochi al n\u00ba 12 del mondo Juan M\u00f3naco, vincendo il suo primo incontro in uno Slam, ed esce di scena al secondo turno. Nel periodo successivo raggiunge il secondo turno anche nei tornei ATP di Buenos Aires, Acapulco, dopo il quale porta il best ranking al 68\u00ba posto, e Barcellona. Agli Internazionali d'Italia sconfigge nelle qualificazioni Luk\u00e1\u0161 Rosol, al primo turno del main draw approfitta del ritiro di Xavier Malisse e viene quindi eliminato da Juan Mart\u00edn del Potro, mentre non supera il primo turno all'Open di Francia. Raggiunge il secondo turno anche a 's-Hertogenbosch, al Torneo di Wimbledon, dopo aver eliminato Albert Monta\u00f1\u00e9s, e a Gstaad. Dopo gli US Open, dove perde in 5 set al primo turno, in settembre fa il suo debutto nella squadra russa di Coppa Davis e si impone sia nell'incontro di doppio che in quello di singolare, a risultato acquisito, nella sfida vinta 5-0 con il Sudafrica. Nella parte finale del 2013 gioca soprattutto nei Challenger, non conferma i titoli vinti nel settembre 2012 e in ottobre scende al 148\u00ba posto del ranking; il miglior risultato sar\u00e0 la finale raggiunta nell'ultimo torneo stagionale di Tjumen', persa contro Golubev.\n2014, prima semifinale ATP in doppio.\nNon partecipa alla trasferta australiana di inizio stagione e ottiene il primo risultato di rilievo in marzo raggiungendo i quarti di finale al torneo ATP di Zagabria, viene eliminato dal n\u00ba 12 ATP Tommy Haas dopo aver sconfitto i top 100 Serhij Stachovs'kyj e Igor Sijsling. A Casablanca supera nelle qualificazioni Gilles Simon, nel secondo turno del main draw Ji\u0159\u00ed Vesel\u00fd ed esce di nuovo nei quarti ad opera di Roberto Carball\u00e9s Baena. Dopo il secondo turno raggiunto a Barcellona, vince al Challenger di Ostrava sia il titolo in doppio che quello in singolare. Sfiora la qualifica all'Open di Francia, battuto 11-9 al terzo set nell'incontro decisivo. Compie un'impresa al secondo turno di Wimbledon eliminando dopo 5 set il n\u00ba 7 del mondo David Ferrer, che nei precedenti 10 tornei dello Slam era sempre arrivato nei quarti; al suo esordio in un incontro di terzo turno in uno Slam viene sconfitto da Leonardo Mayer e a fine torneo rientra nella top 100. In agosto si aggiudica il torneo di doppio al Challenger di Praga e subito dopo perde la finale in singolare in quello di Meerbusch. Accede al terzo turno anche agli US Open battendo Fernando Verdasco e viene eliminato da Andy Murray in 4 set. In settembre viene schierato in singolare nella prima giornata della sfida di Coppa Davis vinta 4-1 contro il Portogallo e supera agevolmente Gast\u00e3o Elias. A fine stagione raggiunge la semifinale in doppio a Mosca, mentre ottiene solo sconfitte negli ultimi tornei in singolare.\n2015, terzo turno al Roland Garros.\nInizia la stagione in Australia vincendo il torneo di doppio all'Onkaparinga Challenger, dove gioca i quarti in singolare. Al primo turno dell'Australian Open sconfigge Albert Ramos Vi\u00f1olas e al secondo raccoglie solo 5 giochi contro \u0110okovi\u0107. Supera le qualificazioni a Rotterdam e al primo turno cede al n\u00ba 6 del mondo Milos Raonic dopo aver vinto il primo set. Esce al secondo turno a Marsiglia e nella successiva sfida di \nCoppa Davis contro la Danimarca vince entrambi gli incontri in singolare. Si qualifica a Monte Carlo e al primo turno viene rimontato da Ga\u00ebl Monfils, mentre raggiunge il secondo turno a Barcellona e a Ginevra. Per la prima volta raggiunge il terzo turno al Roland Garros e Nadal gli concede solo sei giochi. Eliminato nelle qualificazioni a Wimbledon, perde la finale nel successivo Challenger di Scheveningen, dove insieme ad Aslan Karacev d\u00e0 forfait alla vigilia della finale di doppio. Verso fine agosto inizia una striscia di 10 vittorie consecutive che gli valgono la conquista dei titoli nei Challenger di Manerbio e Como; poco dopo vince il torneo di doppio all'Istanbul Challenger in coppia con Oleksandr Nedovjesov. Salta la tourn\u00e9e nordamericana e prende parte a quella asiatica, nella quale non va oltre il primo turno allo Shanghai Masters. A fine ottobre per la prima volta in carriera supera il primo turno a Mosca, al secondo sconfigge Michail Kuku\u0161kin e perde contro Marin \u010cili\u0107 il suo unico incontro stagionale valido per i quarti di finale di un torneo ATP. Due settimane dopo si trova alla 77\u00aa posizione in classifica, suo miglior ranking della stagione.\n2016, quarto turno agli Australian Open, 39\u00ba nel ranking.\nDisputa il primo torneo dell'anno a Doha e arriva nei quarti, viene eliminato da Nadal dopo aver vinto il secondo set. All'Australian Open raggiunge per la prima volta il quarto turno in una prova dello Slam, elimina tra gli altri il n\u00ba 31 del ranking J\u00e9r\u00e9my Chardy e cede in 4 set a Ga\u00ebl Monfils. Con questo risultato risale 22 posizioni nella classifica mondiale attestandosi alla 52\u00aa, suo nuovo best ranking. In febbraio perde contro Marin \u010cili\u0107 nei quarti di finale a Marsiglia e nella prima giornata della sfida di Coppa Davis vinta 5-0 contro la Svezia supera in 4 set Isak Arvidsson. A Indian Wells raggiunge per la prima volta il terzo turno in un Masters 1000 e viene sconfitto in due set dal n\u00ba 4 del mondo Stan Wawrinka. Si migliora al successivo Masters di Miami arrivando al quarto turno; al secondo turno si prende la rivincita su Wawrinka, battuto in due set, supera in rimonta Adrian Mannarino e viene eliminato da Nick Kyrgios. Conferma il buon momento di forma spingendosi fino ai quarti nell'ATP 500 di \nBarcellona, dove raccoglie solo 4 giochi contro Philipp Kohlschreiber, e a fine torneo sale al 39\u00ba posto del ranking. In questo periodo diventa il primo giocatore russo nella classifica mondiale. In maggio viene sconfitto da Nadal al secondo turno a Madrid e da Luk\u00e1\u0161 Rosol nei quarti a Ginevra, mentre al secondo turno dell'Open di Francia \u00e8 Kei Nishikori a sbarrargli la strada.\nA Wimbledon sconfigge prima il n\u00ba 24 ATP Pablo Cuevas, poi il n\u00ba 39 Gilles M\u00fcller e al terzo turno cede di nuovo a Nishikori. Chiamato a rappresentare la Russia alle Olimpiadi di Rio de Janeiro, viene schierato in singolare ed \u00e8 costretto al ritiro nell'incontro di primo turno contro Roberto Bautista Agut sul risultato di 1 set pari. A Winston-Salem perde per la decima volta consecutiva un quarto di finale in un torneo ATP, questa volta contro Pablo Carre\u00f1o Busta, e al terzo turno degli US Open subisce la terza sconfitta stagionale da Nadal. Con due vittorie in singolare su Michail Kuku\u0161kin e Oleksandr Nedovjesov, trascina la Russia nel playoff per il Gruppo Mondiale di Davis vinto 3-1 contro i kazaki a Mosca. Nei tornei di fine stagione si mette in luce in doppio raggiungendo in coppia con Konstantin Krav\u010duk le semifinali a San Pietroburgo e a Mosca, mentre in singolare non va oltre il secondo turno.\n2017, prime semifinali ATP in singolare e prima finale ATP in doppio.\nNel gennaio 2017 raggiunge per la prima volta una semifinale ATP in singolare a Sydney sconfiggendo nei quarti Pablo Carre\u00f1o Busta e perde in tre set contro Daniel Evans. Al primo turno dell'Australian Open viene sconfitto al quinto set dal n\u00ba 5 del mondo Nishikori, e sar\u00e0 la prima delle 6 sconfitte consecutive che patir\u00e0 al primo turno. Perde l'incontro di doppio nella sfida di Coppa Davis vinta 4-1 dalla Serbia. Raggiunge la sua prima finale del circuito maggiore nel torneo di doppio a Sofia e, in coppia con Michail Elgin, viene sconfitto da Viktor Troicki / Nenad Zimonji\u0107 con il punteggio di 4-6, 4-6. In marzo torna a vincere un incontro in singolare eliminando Denis Istomin al primo turno a Miami e al secondo esce per mano di Ivo Karlovi\u0107. Il mese successivo raggiunge i quarti a Budapest grazie alle vittorie su Ryan Harrison e Fabio Fognini, prima di essere sconfitto da Paolo Lorenzi. Nel torneo di Ginevra supera al secondo turno il n\u00ba 20 ATP Albert Ramos Vi\u00f1olas, nei quarti ha la meglio su Cedrik-Marcel Stebe e perde la sua seconda semifinale ATP contro il padrone di casa Stan Wawrinka. Subisce quindi altre 4 sconfitte consecutive al primo turno nei successivi tornei, tra i quali l'Open di Francia e Wimbledon.\nTorna al successo a B\u00e5stad e si spinge fino in semifinale eliminando nell'ordine Jan-Lennard Struff, Carre\u00f1o Busta e Schwartzman; a negargli la finale \u00e8 Aleksandr Dolhopolov, che gli concede solo 5 giochi. Nei restanti tornei ATP di fine stagione non supera mai il secondo turno; al primo turno degli US Open perde in 4 set contro Feliciano L\u00f3pez. In ottobre raggiunge assieme a Evgenij Donskoj la semifinale nel torneo di doppio a Mosca. Nonostante le tre semifinali disputate nel 2017 in singolare, il bilancio vittorie/sconfitte \u00e8 ampiamente negativo e nel corso della stagione retrocede spesso nel ranking, in novembre esce dalla top 100 e chiude l'anno al 107\u00ba. Tra i motivi del calo di rendimento vi \u00e8 il dolore all'articolazione dell'anca che lo perseguita da quando aveva 16 anni. Sin da allora ha dovuto fare costante ricorso alle cure mediche e nel corso del 2017 il dolore \u00e8 progressivamente aumentato. Disputa il suo ultimo torneo in ottobre e a fine anno si reca in Spagna per sottoporsi a delle cure.\n2018-2021, 31 mesi di convalescenza per problemi all'anca e risalita nel ranking.\nRientra in campo nel gennaio del 2018 e subito si rende conto che il dolore all'anca gli impedisce di giocare, disputa un solo incontro e e si prende quindi una pausa per seguire un percorso di riabilitazione. In seguito si rende conto che il problema era stato sottovalutato e i tempi di recupero si allungano. Programma il rientro per il marzo 2020, periodo in cui il tennis mondiale si ferma per la pandemia di COVID-19, e torna a giocare tra i professionisti solo nell'agosto successivo, usufruendo del ranking protetto. Fa il suo nuovo esordio al Challenger Prague Open e viene sconfitto al primo turno da Tallon Griekspoor. Prende parte agli US Open e al primo turno sconfigge a sorpresa il n\u00ba 45 ATP Sam Querrey prima di cedere a Karen Cha\u010danov. Sfiora la qualificazione al Roland Garros e per fine stagione deve scendere di categoria, senza ottenere particolari risultati. Inizia il 2021 perdendo la finale di un torneo ITF in Russia e in marzo raggiunge i quarti nel Challenger di San Pietroburgo I. Il mese dopo supera le qualificazioni all'ATP 500 di Barcellona e viene subito sconfitto al terzo set da Bernab\u00e9 Zapata Miralles. Al primo turno delle qualificazioni del Roland Garros sconfigge il n\u00ba 90 ATP Il'ja Iva\u0161ka e viene quindi eliminato da Illja Mar\u010denko; anche a Wimbledon non supera le qualificazioni. In luglio vince il suo primo torneo dopo quasi 6 anni al Challenger Nur-Sultan II, dopo il quale ritorna nella top 300 del ranking. L'unico risultato importante di fine stagione \u00e8 la semifinale in novembre al Tenerife Challenger, nella quale cede in due set a Feliciano L\u00f3pez, e la settimana successiva sale al 255\u00ba posto del ranking."}
{"id": "4075786", "revid": "124642134", "url": "https://it.wikipedia.org/wiki?curid=4075786", "title": "Il ritorno dello sciacallo", "text": "Il ritorno dello sciacallo (\"The Bourne Ultimatum\") \u00e8 il terzo romanzo di Robert Ludlum, della serie di Jason Bourne.\nTrama.\nDavid Webb, alias Jason Bourne, ha deciso di chiudere I conti con il terrorista Carlos lo Sciacallo; questi, che ancora desidera ucciderlo, sta invecchiando e perde vigore e fama, quindi prende una decisione: prima di morire, compir\u00e0 ancora due missioni. La prima \u00e8 uccidere Bourne. La seconda \u00e8 distruggere un edificio del KGB, la sede per gli addestramenti a Novgorod; qui Carlos venne addestrato, e poi scacciato per essere un pazzo pericoloso per i suoi stessi mandanti.\nCarlos recluta un gruppo di vecchi criminali di professione, tutti suoi ammiratori, e li ribattezza \u201ci vecchi di Parigi\u201d; costoro gli danno la propria alleanza in cambio di denaro per le loro famiglie. Webb manda via moglie e figli dal cognato John St. Jacques, il fratello di Marie che vive ai Caraibi, per la loro sicurezza; lui invece lavora con un vecchio amico, l\u2019agente della CIA Alexander Conklin, e in modo pi\u00f9 limitato con la CIA stessa, per trovare ed uccidere Carlos prima che accada il contrario.\nPer\u00f2 ai Caraibi la famiglia St. Jacques ha numerose complicazioni; arriva un turista, che si fa passare per un \u201cEroe di Guerra\u201d, ma in realt\u00e0 \u00e8 un \u201cvecchio di Parigi\u201d; Carlos lo ha incaricato di uccidere Marie e i bambini e scrivere sul muro la frase \u201cJason Bourne, fratello dello Sciacallo\u201d per attirare Bourne/Webb e colpirlo psicologicamente; a complicare la situazione c\u2019\u00e8 un altro arrivo, l\u2019ex giudice Brendan P. Prefontaine. Carlos teme che roviner\u00e0 il piano di uccidere i St. Jacques, quindi corrompe una infermiera per toglierlo di mezzo; tuttavia l\u2019Eroe di Guerra scopre che terminato l\u2019incarico Carlos si sbarazzer\u00e0 anche di lui, cos\u00ec cambia lato della barricata; spara all\u2019infermiera, salvando cos\u00ec Prefontaine. Webb torna ai Caraibi, mentre Carlos stesso arriva e si prepara ad ucciderlo. Per raggiungere questo scopo Carlos uccide tre guardie di sicurezza, il governatore, il \u201cvecchio di Parigi\u201d che gli si era rivoltato contro (mettendogli addosso esplosivi), picchia gravemente un cameriere, e spara a Bourne ferendolo al collo; questo atto \u00e8 la \u201cfirma\u201d dello Sciacallo, a cui nessuno era mai sopravvissuto.\nInvece Webb sopravvive, poi continua la sua indagine e si fa passare per un membro importante di Medusa: non si tratta per\u00f2 della vecchia squadra di cui faceva parte in Vietnam, bens\u00ec di una nuova versione tramutatasi in una forza economica molto potente ed influente; essa controlla il capo della NATO, figure chiave del Dipartimento della Difesa, parte di Cosa Nostra in America e Sicilia, e perfino grosse societ\u00e0 quotate a Wall Street; comunque, dopo che vari uomini di Medusa che stava interrogando vengono uccisi, si rende conto che Medusa e lo Sciacallo non sono in combutta; chi lo voleva morto \u00e8 stato assunto da Medusa, non Carlos. Webb decide di operare sotto copertura e cerca l\u2019aiuto di Jacqueline Lavier, che acconsente; ma la donna \u00e8 in realt\u00e0 Dominique Lavier, sorella di Jacqueline e complice di Carlos; segnala a Carlos con una telefonata in quale hotel Bourne alloggia, ma Bourne la sorprende e sceglie di tendere una trappola per lo Sciacallo; per\u00f2 la trappola verr\u00e0 disturbata da Marie quando lo vede; lo Sciacallo intuisce il pericolo e scappa. Bourne organizza il trasferimento di cognato e figli in una casa sicura della CIA, ma la telefonata viene origliata da un cameriere che la riferisce a suo zio, il quale \u00e8 stato comprato da Carlos per 300 sterline.\nA questo punto, Jason va in Russia assieme alla moglie Marie, al suo amico Alex Conklin e il suo dottore Mo Panov, per incontrare una vecchia conoscenza di Conklin, un amico di vecchia data che li aiuter\u00e0 pi\u00f9 volte.\nAl primo incontro, Carlos irrompe nel ristorante dove sono e spruzza vernice sul muro, scrivendo l\u2019indirizzo dove \u00e8 stato nascosto il figlio di Jason; questi chiama la CIA per far spostare i bambini; Alex e Jason capiscono che Carlos deve avere un contatto nel KGB, qualcuno molto in alto; il loro contatto scopre 13 possibili nomi, e li tiene d\u2019occhio; il traditore si espone quando va ad incontrare Carlos in una chiesa, assieme a Ogilvie, un americano che fa parte di Medusa; Ogilvie viene incastrato da agenti del KGB e fotografato con lo Sciacallo; in seguito, Carlos uccide due degli agenti che seguivano il traditore e li mostra a quest\u2019ultimo per convincerlo, poi uccide anche lui. Dopo si incontra con un gruppo di russi traditori, che per\u00f2 lo disconoscono e si rifiutano di aiutarlo; Carlos li uccide tutti con un fucile Type 56 (variante cinese del modello AK-47 russo); nonostante ci\u00f2 una donna sopravvive a malapena, e identifica Carlos alla polizia, che avverte Alex Conklin.\nLo Sciacallo si reca all\u2019hotel dove Webb alloggia e qui comincia un inseguimento; Carlos riesce a scappare verso un\u2019armeria, rifornirsi di armi e dirigersi a Novgorod, per piazzare bombe nell\u2019edificio. Ma Bourne \u00e8 l\u00ec e i due si scontrano; quando Carlos scappa Bourne lo ferisce con una granata; uno degli addetti all\u2019impianto (c\u2019\u00e8 una diga che controlla il flusso di un fiume) chiude le porte che fanno defluire l\u2019acqua, alzando il livello e affogando Carlos.\nBourne ritorna ai Caraibi con gli altri, dove vengono raggiunti dal loro contatto russo; finalmente David Webb accetta che \u00e8 ora anche per Jason Bourne di morire."}
{"id": "4075789", "revid": "1442080", "url": "https://it.wikipedia.org/wiki?curid=4075789", "title": "U.S. Pro Indoor 1986 - Singolare", "text": "Il singolare del torneo di tennis U.S. Pro Indoor 1986, facente parte della categoria Grand Prix, ha avuto come vincitore Ivan Lendl che ha battuto in finale Tim Mayotte per walkover."}
{"id": "4075790", "revid": "767487", "url": "https://it.wikipedia.org/wiki?curid=4075790", "title": "Angelo Buratti", "text": "Carriera.\nDopo aver militato in Serie C con e Toma Maglie, debutt\u00f2 in Serie B nel 1954 con l', in prestito dall'Inter, disputando 18 gare. Nel 1955 pass\u00f2 al Brescia per una stagione, dove realizz\u00f2 3 reti in 17 incontri.\nDopo un'ulteriore stagione in prestito, al Brescia, si trasfer\u00ec alla , con cui gioc\u00f2 per altri sette anni nella serie cadetta totalizzando 214 presenze e 31 gol, prima della retrocessione dei marchigiani in Serie C avvenuta nel 1963. In terza serie, sempre con la Samb, disput\u00f2 la sua ultima stagione con 24 presenze e 4 reti realizzate."}
{"id": "4075791", "revid": "1719883", "url": "https://it.wikipedia.org/wiki?curid=4075791", "title": "Alterius non sit qui suus esse potest", "text": "Alterius non sit qui suus esse potest \u00e8 una locuzione latina, tratta dalla favola esopiana \"De ranis\" (\"Delle ranocchie, serpente e legno\") il cui autore \u00e8 un anonimo medievale che si potrebbe identificare con Gualtiero Anglico; ha il significato di: \"Non appartenga ad altri colui che pu\u00f2 appartenere a se stesso\", nel senso che alla propria indipendenza non si deve mai rinunciare. Fu motto personale di Paracelso che lo fece apporre, anche in tedesco, sui suoi ritratti. \nCicerone nel \"De re publica\" (libro III, 28) afferma similmente che \u00abest enim genus iniustae servitutis, cum hi sunt alterius, qui sui possunt esse\u00bb (\"\u00e8 ingiusto che cadano in servit\u00f9 soggetti che per qualit\u00e0 ed attitudini dovrebbero invece essere liberi\"), intendendo con ci\u00f2 che solo in tale raro caso la schiavit\u00f9 poteva essere considerata ingiusta."}
{"id": "4075797", "revid": "287204", "url": "https://it.wikipedia.org/wiki?curid=4075797", "title": "L'inferno (film)", "text": ""}
{"id": "4075800", "revid": "599013", "url": "https://it.wikipedia.org/wiki?curid=4075800", "title": "Stefano Cattai", "text": "Carriera.\nDopo una buona carriera dilettantistica, dove si mise in luce soprattutto come uomo adatto alle corse a tappe, fu infatti ad esempio, secondo nella Settimana Laziale, nel 1988 e terzo sia nel Giro della Valle d'Aosta che nel Giro d'Italia dilettanti nel 1989, pass\u00f2 professionista con la maglia della Jolly Componibili, squadra con la quale rimarr\u00e0 fino al 1994 e con la quale corse nelle principali competizioni italiane. I primi risultati di rilievo furono il settimo posto al Giro del Friuli nel 1990 e l'ottavo nella Coppa Sabatini nel 1992.\nNel 1995 passa al ZG Mobili, dove riesce a trovare maggiore libert\u00e0 e continuit\u00e0 di risultati soprattutto nelle corse in linea italiane: quarto al Giro di Toscana ed al Gran Premio Industria e Commercio di Prato, sesto al Giro del Friuli, ottavo al Trofeo Melinda, decimo al Giro dell'Appennino ed alla Tre Valli Varesine, nelle prove a tappe \u00e8 invece ottavo al Giro del Trentino e diciassettesimo al Giro d'Italia.\nNel biennio successivo \u00e8 in maglia Roslotto. Il 1996, \u00e8 la sua stagione migliore; prende parte al suo primo Tour de France che chiude al ventiduesimo posto, piazzandosi anche discretamente in due tappe: settimo nella undicesima tappa con arrivo a Valence e decimo nella quattordicesima con arrivo a Tulle. Ottiene anche due importanti piazzamenti in prove di Coppa del mondo, secondo alla Cl\u00e1sica San Sebasti\u00e1n e undicesimo al Giro di Lombardia. Fra gli altri risultati figurano poi il quarto posto nella Subida a Urkiola, il sesto nel Giro di Romagna, il decimo nel Gran Premio Sanson ed alcuni buoni piazzamenti nelle prove del Trofeo dello Scalatore.\nDopo un 1997 non positivo passa la stagione successiva in mahglia Ballan con cui ritrova risultati positivi in estate nelle \"classiche\" italiane: secondo al Trofeo Matteotti, quarto nella Tre Valli Varesine, sesto nella Coppa Agostoni e nono nel Giro del Lazio\nNel 1998 \u00e8 al Team Polti con cui partecipa si al Tour che alla Vuelta, il miglior risultato personale di questa stagione, sar\u00e0 il quinto posto al Giro del Piemonte\nChiuder\u00e0 la carrier\u00e0 nel 2001 in maglia Liquigas, senza particolari acuti ma svolgendo il lavoro di gregario per gente quale Davide Rebellin e Serhij Hon\u010dar."}
{"id": "4075803", "revid": "1305772", "url": "https://it.wikipedia.org/wiki?curid=4075803", "title": "Change (Miwa)", "text": "Change, reso graficamente come chAngE \u00e8 un brano musicale della cantante giapponese Miwa, pubblicato come suo terzo singolo il 1\u00ba settembre 2010. Il singolo ha raggiunto la dodicesima posizione della classifica Oricon dei singoli pi\u00f9 venduti in Giappone ed \u00e8 rimasto in classifica per dodici settimane, vendendo oltre 20.000 copie. Il brano \u00e8 stato utilizzato come dodicesima sigla dell'anime \"Bleach\", dal duecentosessantaseiesimo al duecentonovantunesimo episodio.\nTracce.\nDurata totale: 16:20"}
{"id": "4075805", "revid": "767487", "url": "https://it.wikipedia.org/wiki?curid=4075805", "title": "Hern\u00e1n Pert\u00faz", "text": "Carriera.\nClub.\nHa iniziato la sua carriera nelle file giovanili dell'Independiente Medell\u00edn. Nel 2007 viene promosso in prima squadra, facendo il suo debutto in una partita di campionato contro l'Once Caldas. Il 3 gennaio 2011, firma un contratto con il Dallas FC.\nNazionale.\nNel 2009 \u00e8 stato convocato nella nazionale colombiana under-20 per partecipare al Campionato sudamericano di calcio Under-20. Nella competizione ha totalizzato tre gol."}
{"id": "4075812", "revid": "1442080", "url": "https://it.wikipedia.org/wiki?curid=4075812", "title": "U.S. Pro Indoor 1986 - Doppio", "text": "Il doppio del torneo di tennis U.S. Pro Indoor 1986, facente parte della categoria Grand Prix, ha avuto come vincitori Scott Davis e David Pate che hanno battuto in finale Stefan Edberg e Anders J\u00e4rryd 7-6 3-6 6-3 7-5."}
{"id": "4075813", "revid": "1543377", "url": "https://it.wikipedia.org/wiki?curid=4075813", "title": "Partecipazioni mancate all'Eurovision Song Contest", "text": "Molte nazioni hanno espresso la volont\u00e0 di partecipare all'Eurovision Song Contest ma per vari fattori, politici o semplicemente geografici, non possono farlo. Questa tabella mostra tutti i Paesi che vorrebbero partecipare all'Eurovision.\nLiechtenstein.\nIl Liechtenstein, malgrado non sia membro dell'European Broadcasting Union, requisito fondamentale per partecipare, ha cercato di partecipare all'Eurofestival due volte: nel 1969 e nel 1976. Nel 1969 si pensa doveva essere rappresentato dalla canzone \"Un beau matin\" cantata da Vetty, anche se non ci sono dei riscontri ufficiali. Certo \u00e8 invece che nel 1976 Biggi Bachmann dovesse cantare \"My Little Cowboy\" rappresentando il principato all'Aja, tuttavia il non appartenere all'UER non permise al principato di partecipare. Bachmann ha poi partecipato alla selezione svizzera per l'Eurovision 1979 senza per\u00f2 vincere.\nIn seguito alla creazione della televisione nazionale, 1 FL TV, \u00e8 stato ufficialmente confermato l'interesse del Paese nel prendere parte alla competizione canora gi\u00e0 a partire dall'edizione del 2010. Peter Kolbel, direttore della stazione televisiva, afferma che, nell'eventualit\u00e0 di una partecipazione del principato all'Eurovision Song Contest, verr\u00e0 organizzata una preselezione simile a quella tedesca (\"Deutschland sucht den Superstar\")\nIl Liechtenstein ha dimostrato interesse per l'edizione 2019 in occasione della ricorrenza dei trecento anni del principato, ma a causa della scomparsa del direttore Peter Kolbel, il Paese non ha partecipato.\nLibano.\nIl Libano fu obbligato a ritirare la propria partecipazione dall'Eurovision Song Contest 2005 dopo aver annunciato che non avrebbe trasmesso la canzone di Israele cantata da Shiri Maimon sulla propria televisione nazionale legata all'EBU. Un regolamento dell'Eurofestival dice che ogni Paese partecipante \u00e8 obbligato a trasmettere integralmente le serate della manifestazione, mentre la legge libanese bandisce la trasmissione dei contenuti israeliani.\nIl Libano doveva essere rappresentato dalla cantante Aline Lahoud con la canzone \"Quand tout s'enfuit\". La canzone era scritta da Jad Rahbani e Romeo Lahoud.\nA causa di questo ritiro fuori regolamento, \u00e8 circolata la voce che il Libano fosse stato bandito dalla manifestazione per tre anni e che avrebbe riacquisito il diritto a partecipare a patto che la televisione libanese trasmettesse 2 serate del festival e desse spazio alla entry israeliana; la voce \u00e8 per\u00f2 stata smentita dalla stessa UER.\nNon ci sono stati altri tentativi di partecipazione da parte del Paese.\nTunisia.\nLa Tunisia avrebbe gi\u00e0 dovuto debuttare nel 1977, ma si ritir\u00f2 all'ultimo momento per cause sconosciute, probabilmente perch\u00e9 non voleva competere con Israele.\nTuttavia quest'ultima in occasione dell'Eurovision Song Contest 2019 ha invitato a partecipare alcuni stati del Nordafrica e del Medio Oriente, tra i quali la stessa Tunisia.\nUnione Sovietica.\nNel 1987, George Veselov, il ministro dell'istruzione sovietico, propose di far partecipare l'Unione Sovietica all'Eurovision Song Contest, proprio nel periodo delle riforme politiche degli anni ottanta di Michail Gorba\u010d\u00ebv. L'idea fu soprattutto di carattere politico: l'URSS, infatti, in caso di vittoria si sarebbe riavvicinata ai Paesi capitalisti dell'Europa occidentale. L'idea per\u00f2 fu considerata troppo radicale e l'URSS cos\u00ec non partecip\u00f2 mai. La prima partecipazione della Russia risale al 1994.\nKosovo.\nDal momento in cui ha dichiarato l'indipendenza, il Kosovo ha dimostrato interesse a prendere parte all'Eurovision, ma la televisione pubblica RTK non \u00e8 accettata nell'UER, in quanto Paesi come la Spagna, la Russia e soprattutto la Serbia non riconoscono il Kosovo come nazione. Nel 2015, il ministro degli esteri kosovaro ha annunciato via Twitter la partecipazione della Nazione all'Eurovision Song Contest 2016, notizia poi smentita dall'UER.\nIl Paese ha tentato di entrare nell'UER per poter debuttare all'Eurovision Song Contest 2020, tuttavia nel giugno 2019 la proposta d'adesione \u00e8 stata rifiutata.\nScozia.\nIl Partito Nazionale Scozzese ha pi\u00f9 volte chiesto di mandare un rappresentante all'Eurovision, ma le proposte sono state rifiutate in quanto la Scozia \u00e8 gi\u00e0 rappresentata dal cantante del Regno Unito. L'11 febbraio 2008 l'UER ha dichiarato che un'emittente scozzese potrebbe far parte dell'organismo ma non potrebbe partecipare all'Eurovision, in quanto l'esclusiva per il Regno Unito \u00e8 della BBC. La Scozia potr\u00e0 partecipare solo in caso di indipendenza dal Regno Unito.\nNel 2019, il Paese ha debuttato all'Eurovision Choir 2019 a G\u00f6teborg.\nGalles.\nLa televisione di lingua gallese S4C ha espresso la volont\u00e0 di far partecipare il Galles all'Eurovision. Ha inoltre espresso la volont\u00e0 di partecipare al Junior Eurovision Song Contest 2008; in quella occasione non c'erano problemi, poich\u00e9 il Regno Unito non aveva intenzione di partecipare, ma alla fine anche il Galles si \u00e8 ritirato.\nNel 2017, il Paese ha debuttato all'Eurovision Choir of the Year di Riga e nel novembre 2018 ha partecipato al Junior Eurovision Song Contest. In entrambi gli eventi, per la prima volta il Paese non partecipa sotto la bandiera del Regno Unito in una manifestazione organizzata dall'UER (S4C nei primi anni '90 partecip\u00f2 anche a Giochi senza frontiere, ma rimase indicata come GB).\nGibilterra.\nDal 2006 l'ente pubblico televisivo GBC ha tentato di entrare a far parte dell'UER; tuttavia, proprio come per Galles e Scozia, non essendo un Paese indipendente ma parte del Regno Unito, non ha mai preso parte all'organizzazione n\u00e9 tantomeno alla manifestazione musicale.\nGroenlandia.\nLa Groenlandia ha tentato sin dal 2011 di prendere parte all'UER e ai suoi ambiziosi eventi, come l'ESC; ma proprio come per le isole F\u00e6r \u00d8er, parte della Danimarca, l'obiettivo non \u00e8 stato mai raggiunto.\nQatar.\nHa mostrato interesse per l'edizione 2009, ma si trova completamente fuori dall'area UER.\nKazakistan.\nIl Paese euroasiatico trasmette da anni l'evento, ma non ne \u00e8 mai entrato a far parte. Tuttavia l'emittente nazionale kazaka, Khabar TV, \u00e8 entrata a far parte dell'UER il 1\u00ba gennaio 2016; dunque si attendono ancora notizie riguardo a un possibile debutto nella manifestazione musicale.\nIl Paese ha poi mostrato interesse per il Junior Eurovision Song Contest, riuscendo poi ad entrare, tramite invito poich\u00e9 si tratta di un'emittente associata, nella famiglia degli eventi UER e partecipando ufficialmente al Junior Eurovision Song Contest 2018.\nF\u00e6r \u00d8er.\nDal 2010 l'arcipelago scandinavo ha tentato di entrare a far parte della manifestazione; tuttavia, non essendo indipendenti ma parte della Danimarca, l'UER non ha mai programmato una loro entrata in scena.\nCina.\nHunan Television ha mandato in onda l'Eurovision Song Contest durante l'edizione 2015 di Vienna e aveva confermato l'interessamento della partecipazione della Cina riguardo all'edizione 2016. L'UER inizialmente aveva risposto che l'entrata in scena di paesi cos\u00ec lontani dall'Europa (come l'Australia) poteva essere una grande possibilit\u00e0 di apertura per la manifestazione, sempre arricchita di nuovi elementi; tuttavia il 3 giugno 2015, l'UER ha rifiutato ogni possibilit\u00e0, ma con molta probabilit\u00e0 il Paese potr\u00e0 debuttare all'Eurovision Asia Song Contest, versione asiatica della kermesse."}
{"id": "4075815", "revid": "375960", "url": "https://it.wikipedia.org/wiki?curid=4075815", "title": "Fornimento &quot;alla Pappenheimer&quot;", "text": ""}
{"id": "4075819", "revid": "76963", "url": "https://it.wikipedia.org/wiki?curid=4075819", "title": "Jingi Irie", "text": "Entrato nel mondo dello spettacolo nel 2007 sotto l'etichetta Ken-on, si \u00e8 subito fatto notare per le sue interpretazioni nei primi dorama in cui \u00e8 apparso, per poi essere subito dopo lanciato nel cinema. Ha iniziato la carriera partecipando a Seigi no mikata con Mirai Shida e Zettai Kareshi; allo special della serie Gokusen; fino ai dorama scolastici Hammer Session!, IS - Otoko demo onna demo nai sei e Kingyo Club in cui si \u00e8 distinto come co-protagonista.\nAffiancato poi ai giovani idol della Johnny &amp; Associates Y\u016bma Nakayama e Ry\u014dsuke Yamada si \u00e8 specializzato sempre pi\u00f9 in ruolo di sostegno per i personaggi protagonisti .\nI suoi hobby sono dipingere ed ascoltare musica, i suoi sport preferito sono il basket e il karate; si \u00e8 diplomato alla rinomata Horikoshi school."}
{"id": "4075822", "revid": "1437331", "url": "https://it.wikipedia.org/wiki?curid=4075822", "title": "Voglio una lurida", "text": "Voglio una lurida \u00e8 un singolo del gruppo musicale italiano Articolo 31, il primo estratto dal secondo album in studio \"Messa di vespiri\" e pubblicato nel 1994."}
{"id": "4075823", "revid": "290948", "url": "https://it.wikipedia.org/wiki?curid=4075823", "title": "Torre a riempimento", "text": ""}
{"id": "4075826", "revid": "486946", "url": "https://it.wikipedia.org/wiki?curid=4075826", "title": "EHF Coppa delle coppe 1985-1986 (pallamano maschile)", "text": ""}
{"id": "4075828", "revid": "1494169", "url": "https://it.wikipedia.org/wiki?curid=4075828", "title": "Carlos Zambrano", "text": ""}
{"id": "4075829", "revid": "287204", "url": "https://it.wikipedia.org/wiki?curid=4075829", "title": "Volvo U.S. National Indoor 1986 - Doppio", "text": "Il doppio del torneo di tennis Volvo U.S. National Indoor 1986, facente parte della categoria Grand Prix, ha avuto come vincitori Ken Flach e Robert Seguso che hanno battuto in finale Guy Forget e Anders J\u00e4rryd 6-4, 4-6, 7-6."}
{"id": "4075832", "revid": "1305772", "url": "https://it.wikipedia.org/wiki?curid=4075832", "title": "Monte Carlo Open 1986 - Singolare", "text": "Il singolare del torneo di tennis Monte Carlo Open 1986, facente parte della categoria Grand Prix, ha avuto come vincitore Joakim Nystr\u00f6m che ha battuto in finale Yannick Noah 6-3, 6-2."}
{"id": "4075834", "revid": "155634", "url": "https://it.wikipedia.org/wiki?curid=4075834", "title": "Monte Carlo Open 1986 - Doppio", "text": "Il doppio del torneo di tennis Monte Carlo Open 1986, facente parte della categoria Grand Prix, ha avuto come vincitori Guy Forget e Yannick Noah che hanno battuto in finale Joakim Nystr\u00f6m e Mats Wilander 6-4, 3-6, 6-4."}
{"id": "4075836", "revid": "1442080", "url": "https://it.wikipedia.org/wiki?curid=4075836", "title": "U.S. Men's Clay Court Championships 1986 - Singolare", "text": "Il singolare del torneo di tennis U.S. Men's Clay Court Championships 1986, facente parte della categoria Grand Prix, ha avuto come vincitore Andr\u00e9s G\u00f3mez che ha battuto in finale Thierry Tulasne 6-4, 7-6."}
{"id": "4075840", "revid": "1442080", "url": "https://it.wikipedia.org/wiki?curid=4075840", "title": "U.S. Men's Clay Court Championships 1986 - Doppio", "text": "Il doppio del torneo di tennis U.S. Men's Clay Court Championships 1986, facente parte della categoria Grand Prix, ha avuto come vincitori Hans Gildemeister e Andr\u00e9s G\u00f3mez che hanno battuto in finale John Fitzgerald e Sherwood Stewart 6-4, 6-3."}
{"id": "4075843", "revid": "1442080", "url": "https://it.wikipedia.org/wiki?curid=4075843", "title": "WCT Tournament of Champions 1986 - Singolare", "text": "Il singolare del torneo di tennis WCT Tournament of Champions 1986, facente parte della categoria Grand Prix, ha avuto come vincitore Yannick Noah che ha battuto in finale Guillermo Vilas 7-6, 6-0."}
{"id": "4075844", "revid": "1442080", "url": "https://it.wikipedia.org/wiki?curid=4075844", "title": "WCT Tournament of Champions 1986 - Doppio", "text": "Il doppio del torneo di tennis WCT Tournament of Champions 1986, facente parte della categoria Grand Prix, ha avuto come vincitori Hans Gildemeister e Andr\u00e9s G\u00f3mez che hanno battuto in finale Boris Becker e Slobodan \u017divojinovi\u0107 7-6, 7-6."}
{"id": "4075848", "revid": "155634", "url": "https://it.wikipedia.org/wiki?curid=4075848", "title": "Internazionali d'Italia 1986 - Doppio maschile", "text": "Il doppio maschile del torneo di tennis Internazionali d'Italia 1986, facente parte della categoria Grand Prix, ha avuto come vincitori Guy Forget e Yannick Noah che hanno battuto in finale Mark Edmondson e Sherwood Stewart 7-6, 6-2."}
{"id": "4075851", "revid": "287204", "url": "https://it.wikipedia.org/wiki?curid=4075851", "title": "North Shore (serie televisiva)", "text": "North Shore \u00e8 una serie televisiva statunitense in 21 episodi trasmessi per la prima volta nel corso di una sola stagione dal 2004 al 2005.\n\u00c8 una serie del genere drammatico a sfondo romantico incentrata sulle vicende del personale e degli ospiti del Grand Waimea Hotel and Resort (hotel fittizio, le riprese furono girate al Turtle Bay Resort che si trova nei pressi di Kahuku, O'ahu) nell'area di North Shore alle Hawaii.\nTrama.\nIl personaggio principale \u00e8 Jason Matthews, direttore del Grand Waimea Hotel. Nel primo episodio, Nicole Booth viene assunta come responsabile delle relazioni con gli ospiti. \u00c8 figlia di un rude miliardario ed \u00e8 una vecchia fiamma di Jason. Alla fine del primo episodio, Nicole rivela a Jason che ruppe con lui perch\u00e9 suo padre voleva che lei uscisse con un uomo di successo, minacciando di licenziare Jason dall'Hotel in cui lavorava. Le cose si complicano quando Nicole gli rivela che nel frattempo si \u00e8 fidanzata con un altro, ma che, in ogni caso, \u00e8 tornata alle Hawaii per vederlo un'ultima volta prima di sposarsi, solo per essere sicura della scelta.\nLe loro vicende si intrecciano con quelle dei personaggi di contorno: il bagnino Gabriel, la cameriera M.J., il barman Frankie, il referente escursioni Chris, la receptionist Tessa e Vincent, il proprietario dell'Hotel.\nA met\u00e0 serie entra in scena Alexandra Hudson, sorellastra di Nicole, che con uno stratagemma diventa la direttrice dell'Hotel, spodestando Vincent, il quale, per rientrare in possesso delle azioni, inizia a spacciare droga e Jason, per aiutarlo, si mette nei guai.\nNell'episodio finale, Jason e Nicole si sposano. Subito dopo, Jason rimane ucciso in un'esplosione che doveva capitare a Vincent.\nProduzione.\nLa serie fu prodotta da 20th Century Fox Television e Brancato/Salke e Confidential Pictures e girata alle Hawaii.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 14 giugno 2004 al 13 gennaio 2005 sulla rete televisiva Fox. In Italia \u00e8 stata trasmessa dal 3 novembre 2005 su Fox Life con il titolo \"North Shore\".\nAlcune delle uscite internazionali sono state:"}
{"id": "4075853", "revid": "1543377", "url": "https://it.wikipedia.org/wiki?curid=4075853", "title": "Susan Clancy", "text": "Carriera.\nNel 2001 Susan Clancy ha conseguito il PhD in psicologia sperimentale presso l'Universit\u00e0 di Harvard. Dopo il dottorato ha lavorato per otto anni come ricercatrice al Dipartimento di Psicologia dell'Universit\u00e0 di Harvard. Attualmente lavora in Nicaragua all'INCAE Business School, dove \u00e8 professore associato nel settore del Comportamento Organizzativo e direttrice dell'INCAE Center for Women's Leadership.\nClancy \u00e8 un'importante ricercatrice nel campo della memoria e della psicologia cognitiva.\nDurante il periodo trascorso ad Harvard, le sue ricerche si sono concentrate sull'impatto dei traumi sulla memoria e sulla sensibilit\u00e0 individuale alla creazione di falsi ricordi. La ricercatrice ha studiato anche le correlazioni tra i falsi ricordi, la paralisi nel sonno e l'ipnosi regressiva. Inizialmente le sue ricerche sono state condotte su persone che si erano ricordate di abusi sessuali subiti da bambini; la Clancy ha accertato che molti di questi ricordi erano falsi, ma non era stato possibile stabilire se queste persone avevano subito realmente abusi. Per studiare meglio i falsi ricordi, la studiosa ha allora rivolto la sua attenzione alle memorie ritrovate di eventi che quasi certamente non sono mai accaduti, come i rapimenti alieni; ci\u00f2 le ha permesso di investigare sulle possibili differenze individuali che possono favorire lo sviluppo di falsi ricordi. Sulle sue ricerche, la Clancy ha pubblicato due libri e numerosi articoli su riviste scientifiche di psicologia e psichiatria. Inoltre ha preso parte a programmi televisivi trasmessi in USA sugli UFO e i rapimenti alieni.\nDopo il suo trasferimento all'INCAE, le ricerche della Clancy si sono orientate sui comportamenti organizzativi e sulle differenze di stile esistenti tra uomini e donne nel campo della leadership."}
{"id": "4075854", "revid": "2133646", "url": "https://it.wikipedia.org/wiki?curid=4075854", "title": "CS Minaur Baia Mare", "text": "Il CS Minaur Baia Mare \u00e8 una squadra di pallamano maschile rumena, con sede a Baia Mare."}
{"id": "4075859", "revid": "599013", "url": "https://it.wikipedia.org/wiki?curid=4075859", "title": "Fritz Baumgarten", "text": ""}
{"id": "4075866", "revid": "1605525", "url": "https://it.wikipedia.org/wiki?curid=4075866", "title": "L'eredit\u00e0 di Bourne", "text": "L'eredit\u00e0 di Bourne (\"The Bourne Legacy\") \u00e8 il quarto romanzo della serie di Jason Bourne questa volta scritto da Eric Van Lustbader. Pubblicato nel 2004, in Italia \u00e8 apparso nel 2007. Complessivamente, il libro \u00e8 stato tradotto in pi\u00f9 di quindici lingue.\nTrama.\nDopo il clima di Il ritorno dello sciacallo, Jason Bourne ridiventa David Webb, ora professore di linguistica presso la Georgetown University. Tuttavia, questa serenit\u00e0 non dura a lungo e, quando un colpo di pistola manca di poco la testa di Webb, in esso si risveglia ancora una volta la Persona Bourne.\nIl primo obiettivo di Bourne \u00e8 quello incontrare Alex Conklin, suo amico di lunga data e gestore della CIA.\nTuttavia, all'insaputa (ancora) di Bourne, un ungherese di nome Stepan Spalko ha trascinato Jason in una tela a cui non pu\u00f2 sfuggire facilmente come fa con la sua facciata professorale.\nBourne trova Alex morto insieme con il dottor Morris Panov e si rende conto della trappola, non appena sente arrivare la polizia. Con la sua macchina fuori e le sue impronte digitali nella casa, capisce subito che \u00e8 stato incastrato.\nCos\u00ec, avendo solo il telefono cellulare di Conklin e una pagina strappata da un quaderno per andare avanti, Jason Bourne decide di scoprire chi ha ucciso i suoi amici e sta cercando di ucciderlo.\nDopo aver avvisato Marie e i figli, Jamie e Alyssa, di procedere immediatamente verso la loro casa sicura, scivola attraverso il cordone CIA e trova una via verso l'agente indipendente che parlava con Alex Conklin quando \u00e8 stato ucciso. Dopo aver ricevuto i piani per un viaggio in Ungheria e una missione per incontrare Janos Vadas, il contatto Conklin in Ungheria, egli procede a svelare la verit\u00e0 sulla morte di Alex e Morris Panov.\nNel frattempo, un gruppo di terroristi ceceni combattono una battaglia persa contro gli invasori russi quando un uomo di nome Stepan Spalko sembra risolvere i loro problemi. Spalko, si scopre in seguito, aveva ucciso Conklin e Panov e rapito un medico di nome Felix Schiffer. Schiffer \u00e8 esperto nel comportamento delle particelle batteriologiche.\nSpalko intende rilasciare un'arma batteriologica durante i negoziati di pace che si terranno a Reykjavik tra molti leader mondiali, usando come diversivo i terroristi che sta addestrando.\nIl libro traccia il percorso di Bourne dagli Stati Uniti, alla Francia e poi a Budapest in Ungheria, dove apprende l'ultima cosa di cui ha bisogno - fermare l'attacco di Spalko in Islanda.\nTutto questo, naturalmente, deve essere fatto in presenza di una sanzione CIA per eliminarlo immediatamente, perch\u00e9 egli \u00e8 ritenuto responsabile della morte di Conklin e Panov.\nC'\u00e8 anche la questione di Khan, il sicario di Spalko, che \u00e8 straordinariamente in grado di rintracciare Bourne anche quando tutti gli altri non possono. Khan si rivela in The Bourne Legacy: \u00e8 Joshua, figlio di David dal suo primo matrimonio, che erroneamente crede di essere stato lasciato a morire in Vietnam da suo padre. Bourne, tuttavia, rifiuta di credere che Khan \u00e8 Joshua, convinto che Joshua \u00e8 stato ucciso decine di anni prima, e cerca continuamente di evitare lui e la verit\u00e0.\nAnche se inizialmente Khan lavora per Spalko, infine si rende conto che \u00e8 stato usato come una pedina nel gioco personale di Spalko. In seguito, dopo aver rivelato a Bourne che Annaka Vadas, la figlia di Janos Vadas, \u00e8 una traditrice, comincia a sentire che Bourne non \u00e8 il padre odioso che aveva immaginato.\nPurtroppo, Bourne \u00e8 ancora incapace di credere che Khan \u00e8 Joshua, fino a quando penetra nel database della CIA e scopre che il corpo di Joshua non \u00e8 mai stato trovato. In un impeto di rabbia, egli attacca Khan, inizialmente credendo che sia un complotto per fargli del male, ma viene poi catturato da Spalko.\nDopo aver salvato Bourne da Spalko, Khan fa una pace precaria con suo padre. Mentre sono sull'aereo per l'Islanda, per\u00f2, Khan rivela un elemento che finalmente convince Bourne che Khan \u00e8 suo figlio. Quando poi Bourne rivela di aver perso la memoria, mentre era sotto copertura come Cain, Khan comincia a rivedere le sue idee sul padre.\nDopo aver completato l'operazione e aver bloccato Spalko, Khan-Joshua risolve il conflitto con suo padre e si rende conto che il suo odio \u00e8 sempre stato un riflesso delle sue lotte personali e che, in verit\u00e0, ha veramente amato Bourne. Egli chiede comunque a Bourne di non rivelare la sua identit\u00e0 a Marie, nella cui vita sente di non aver posto.\nAdattamento cinematografico.\nNel 2012 \u00e8 stato prodotto il film The Bourne Legacy, quarto della serie Bourne. Il film \u00e8 diretto da Tony Gilroy."}
{"id": "4075869", "revid": "47767", "url": "https://it.wikipedia.org/wiki?curid=4075869", "title": "No\u00e9mi", "text": ""}
{"id": "4075872", "revid": "24823", "url": "https://it.wikipedia.org/wiki?curid=4075872", "title": "Un'altra cosa che ho perso/Mr. gilet di pelle", "text": "Un'altra cosa che ho perso/Mr. gilet di pelle \u00e8 un singolo del gruppo musicale italiano Articolo 31, il secondo estratto dal secondo album in studio \"Messa di vespiri\" e pubblicato nel 1994.\nVideo musicale.\nPer il brano \"Mr. gilet di pelle\" \u00e8 stato realizzato un videoclip che mostra gli Articolo 31 arrivare in un club ed eseguire il brano in mezzo alla gente sulla pista."}
{"id": "4075879", "revid": "1342360", "url": "https://it.wikipedia.org/wiki?curid=4075879", "title": "IHF Cup 1985-1986 (pallamano maschile)", "text": "La IHF Cup 1985-1986 \u00e8 stata la 5\u00aa edizione del terzo torneo europeo di pallamano maschile per ordine di importanza dopo la Coppa dei Campioni e la Coppa delle Coppe. \u00c8 stata organizzata dall'International Handball Federation, la federazione internazionale di pallamano. La competizione \u00e8 iniziata nell'ottobre 1985 e si \u00e8 conclusa il 10 maggio 1986.\nIl torneo \u00e8 stato vinto dalla compagine ungherese del per la 1\u00aa volta nella sua storia."}
{"id": "4075880", "revid": "729019", "url": "https://it.wikipedia.org/wiki?curid=4075880", "title": "Battaglia di Ruvo", "text": "La battaglia di Ruvo fu combattuta tra il 22 e il 23 febbraio 1503 tra l'esercito spagnolo guidato da Gonzalo Fern\u00e1ndez de C\u00f3rdoba, conosciuto anche come Consalvo di Cordova, e da Diego de Mendoza e l'esercito francese comandato da Jacques de La Palice a Ruvo di Puglia. La battaglia si inserisce nel contesto della Seconda guerra d'Italia che vede scontrarsi Luigi XII di Francia e Ferdinando II d'Aragona per la spartizione del territorio del Regno di Napoli.\nIl contesto: la guerra per Napoli.\nIl conflitto tra spagnoli e francesi nell'Italia meridionale era basato sul possesso del Regno di Napoli. Dopo il trattato segreto di Granada del novembre 1500, la questione napoletana sembrava ormai risolta, Luigi XII e Ferdinando il Cattolico infatti raggiunsero un accordo per la spartizione del Regno di Napoli. L'accordo ripartiva il Regno in quattro province (Campania, Abruzzo, Puglia e Calabria), e prevedeva l'assegnazione delle prime due alla Francia, e delle restanti due alla Spagna. Sfortunatamente non si consider\u00f2 che il sovrano spagnolo Alfonso V d'Aragona cre\u00f2 altre due province, Basilicata e Capitanata, smembrate rispettivamente da Calabria e Puglia. Gi\u00e0 nel 1503 sorse una nuova disputa intorno all'appartenenza della provincia della Capitanata, rivendicata, per motivi amministrativi, dai francesi.\nNella Capitanata, in base ad alcune leggi che risalivano a Federico II e che furono riformate nel 1447 da Alfonso D'Aragona, transumavano (ovvero venivano a svernare in zone pi\u00f9 calde) greggi provenienti dall'Abruzzo. Il pascolo era consentito previo pagamento di salate tasse presso la \"Dogana delle Pecore\". Stando ai francesi la Capitanata faceva parte dell'Abruzzo poich\u00e9 accomunata a quest'ultimo dall'economia pastorizia. Per gli spagnoli era invece parte integrante della Puglia, per cui ad essi assegnata.\nL'impossibilit\u00e0 di trovare un nuovo accordo per la nuova questione port\u00f2 sempre pi\u00f9 spesso allo scoppio di numerose scaramucce ai confini tra spagnoli e francesi, fino a sfociare in un vero e proprio conflitto fra i due eserciti. Agli scontri ed agli atti di guerriglia, fanno seguito manifestazioni di eroismo e cavalleria, duelli di onore e ben tre disfide, tra cui la pi\u00f9 famosa \u00e8 quella tenutasi nella piana di Sant'Elia, nei pressi di Barletta, il 13 febbraio del 1503, solo dieci giorni prima della battaglia. Da Ruvo, infatti, roccaforte francese, partirono i tredici cavalieri transalpini guidati da Charles de Torgues per affrontare altrettanti cavalieri italiani capitanati da Ettore Fieramosca..\nL'assalto a Ruvo.\nAlla notizia della rivolta degli abitanti di Castellaneta, aiutati da un esiguo numero di soldati spagnoli, contro le truppe francesi l\u00ec stanziate, il duca di Nemours, Louis d'Armagnac, che occupava la piazzaforte di Ruvo con l'esercito francese, corse subito in difesa della citt\u00e0 jonica con alcune guarnigioni, passando il momentaneo controllo di Ruvo nelle mani di Jacques de La Palice, vicer\u00e9 degli Abruzzi.\nConsalvo di Cordova, di stanza a Barletta con la maggior parte delle truppe spagnole, venuto a conoscenza dell'esiguo numero di soldati francesi presenti a Ruvo e dell'assenza del duca di Nemours, in piena notte, a poche ore dalla partenza delle truppe francesi per Castellaneta, il 22 febbraio organizz\u00f2 una spedizione. alla quale presero parte anche Diego Garc\u00eda de Paredes, Prospero e Fabrizio Colonna. Il generale spagnolo, piantata l'artiglieria composta da quattro cannoni e sette falconetti, dopo sette ore di assedio riusc\u00ec ad aprire una breccia nelle forti e rinomate mura di Ruvo. L'esercito francese riusc\u00ec a respingere il primo assalto spagnolo, ma l'offensiva seguente si rivel\u00f2 vittoriosa, nonostante la strenua difesa guidata da La Palice. Gli spagnoli riuscirono ad avere la meglio e addirittura a catturare lo stesso vicer\u00e9 quando si era ormai giunti al 23 febbraio. Sotto le cannonate dell'esercito spagnolo tuttavia per\u00ec anche gran parte della popolazione e il centro cittadino fu fortemente danneggiato.\nMolti soldati francesi furono catturati e condotti a Barletta, inoltre gli spagnoli requisirono circa mille cavalli ingrandendo e potenziando la propria cavalleria. Sotto le mura di Castellaneta Louis d'Armagnac apprese dell'assedio di Ruvo ma il suo tentativo di soccorrere una delle citt\u00e0 pi\u00f9 importanti e strategiche per i francesi non valse a nulla: al ritorno a Ruvo di d'Armagnac sulle mura gi\u00e0 sventolava il vessillo spagnolo.\nConseguenze.\nCon questa battaglia per Ruvo si tratt\u00f2 della terza espugnazione e distruzione del centro abitato: le truppe di Consalvo infatti, irritate dalle sette ore di resistenza dei francesi durante l'assedio, misero a ferro e fuoco la citt\u00e0 saccheggiandola. Le rovine che questo scontro produsse, sommate alle macerie delle precedenti due volte in cui Ruvo era stata rasa al suolo, fecero innalzare di circa un metro il livello odierno del manto stradale come dimostra il dislivello presente tra il pavimento della cattedrale e l'asfalto."}
{"id": "4075883", "revid": "1787425", "url": "https://it.wikipedia.org/wiki?curid=4075883", "title": "Mammuthus subplanifrons", "text": "Il mammut sudafricano (Mammuthus subplanifrons) \u00e8 il pi\u00f9 antico rappresentante del genere Mammuthus, \u00e8 apparso circa 5 milioni di anni fa durante il Pliocene in quello che oggi corrisponde al Sudafrica, all'Etiopia ed altri paesi dell'Africa Orientale. Hanno gi\u00e0 presentato alcune delle caratteristiche uniche dei mammuth come le zanne di torsione a spirale."}
{"id": "4075889", "revid": "106908", "url": "https://it.wikipedia.org/wiki?curid=4075889", "title": "Engelhardt", "text": "Engelhardt (in russo \u042d\u043d\u0433\u0435\u043b\u044c\u0433\u0430\u0440\u0434\u0442) \u00e8 una famiglia nobile baroniale russa tedesca del Baltico. Il nome della famiglia \u00e8 talvolta segnato come \"von Engelhardt\".\nStoria.\nIl fondatore leggendario della dinastia (von) Engelhardt, Carl Bernhard Engelhardt (1159\u20131230), serv\u00ec come cavaliere nella terza crociata, creata per liberare il Santo Sepolcro. Durante la campagna, si dice abbia ricevuto il cognome Engelhardt ('forza angelica') per aver salvato la vita del re di Francia Filippo II Augusto nell'Assedio di San Giovanni d'Acri.\nLe origini documentate della famiglia si trovano in Svizzera, dove Heinrich Engelhardt \u00e8 menzionato negli anni 1383-1390 come un cittadino e consigliere a Zurigo. Al principio del XV secolo, Georg Engelhardt visse in Livonia. Da lui derivano tutti i nobili e baroni della famiglia (von) Engelhardt nell'Impero Russo.\nIl primo Engelhardt a diventare un soggetto russo fu Werner Engelhardt, che aveva in precedenza servito nell'esercito della Confederazione polacco-lituana. Si convert\u00ec alla religione di Stato russa, accettando l'ortodossia ed assumendo il nome battesimale, Jeremiah. Mor\u00ec prima del 1672. Suo figlio Siegmund (Stepan, dopo il battesimo ortodosso) fu un nobile moscovita e stolnik (assistente personale dello Zar) e un tenente della nobilt\u00e0 di Smolensk. Altri figli di Werner (Jeremiah) furono Georg (Yuri) e Johann (Ivan), anche loro funsero da stolniks.\nLa nobile famiglia (von) Engelhardt \u00e8 ricordata nel Libro VI della genealogia della provincia di Smolensk, e il suo stemma \u00e8 incluso nella Parte VI del Stemmatio Generale. La linea baroniale degli (von) Engelhardt \u00e8 ricordata nella Parte V dei libri genealogici delle province di Jaroslavl', Ekaterinoslav e Kursk.\nSuccessi.\nLa casata di Engelhardt ha realizzato molte opere eminenti e ben note attivit\u00e0 caritatevoli - la costruzione di chiese ed ospedali, grandi donazioni alle universit\u00e0, biblioteche pubbliche e osservatori (incluso la donazione di antichi manoscritti), terre libere per la costruzione di ferrovie e altri scopi pubblici, e la liberazione della servit\u00f9 della gleba.\nIl nome Engelhardt \u00e8 stato collegato a un istituto scientifico a Mosca, l'osservatorio dell'Universit\u00e0 di Kazan', la medaglia d'oro dell'Accademia russa delle scienze, la principale stazione di Smolensk, un cratere lunare, un asteroide, ed una stella nella costellazione del Cigno.\nLe nipoti di Pot\u00ebmkin.\nElena, la sorella di Grigorij Pot\u00ebmkin, fu data in moglie a Vasilij Andreevi\u010d Engelhardt. Le loro sei figlie, essendo nipoti di Pot\u00ebmkin, erano favorite imperiali per un posto di rilievo alla corte di Caterina II ed il successivo regno. Pot\u00ebmkin stravedeva per le sue nipoti (e, si presume generalmente nel caso di Barbara, Alekandra e Caterina, fosse molto pi\u00f9 che uno zio) e lasci\u00f2 in eredit\u00e0 loro un po' della sua grande ricchezza.\nLe sei nipoti di Pot\u00ebmkin furono:"}
{"id": "4075891", "revid": "76963", "url": "https://it.wikipedia.org/wiki?curid=4075891", "title": "Shir\u014d Sano", "text": "Sposato con l'attrice Maki Ishikawa, a partire dagli anni '70 inizia a fare teatro e a farsi conoscere nel mondo del cinema. Dalla met\u00e0 degli anni '90 partecipa a vari dorama popolari affiancando giovani cantanti e attori idol dei Johnny's Jr.\nVita.\nNato nella prefettura di Yamanashi, Shiro \u00e8 vissuto a Tokyo e Matsue, prima di tornare a Tokyo per entrare nella scuola d'arte. Si un\u00ec a diverse compagnie teatrali, tra cui J\u014dky\u014d Gekij\u014d di Jur\u014d Kara. Ha interpretato il suo primo ruolo da protagonista in un film in To Sleep di Sleeping per Kaiz\u014d Hayashi nel 1986, ma ha guadagnato la fama per aver interpretato il personaggio Fuyuhiko nel dramma televisivo Zutto Anata ga Suki datta nel 1992. Ha diretto il suo primo film, Karaoke, nel 1999."}
{"id": "4075902", "revid": "228587", "url": "https://it.wikipedia.org/wiki?curid=4075902", "title": "Congressi mariologici mariani internazionali", "text": "I congressi mariologici mariani internazionali, continuazione dei congressi mariani internazionali, iniziarono nel 1950 a Roma con il nome \"Congressi mariologici internazionali - Congressi mariani internazionali\", per opera di P. Carlo Bali\u0107 e dell'Accademia mariana internationalis (attualmente Pontificia accademia mariana internazionale).\nStoria e significato.\nI \"congressi mariani internazionali\" iniziarono nel 1900 a Lione, inseriti nel \"grande movimento mariano\" che, dopo la proclamazione dell'Immacolata Concezione (1854), si era dedicato alla definizione del dogma dell'Assunta\".\nLo scopo \u00e8 quello di radunare, anzitutto, gli studiosi e cultori di mariologia per una condivisione delle loro ricerche, per lo studio o l'approfondimento di un tema comune.\nUn congresso, meeting, convegno, si pu\u00f2 dire \"internazionale\" solo se almeno met\u00e0 dei relatori provengono da paesi stranieri.\nCongressi mariani internazionali.\nFurono interrotti a causa delle due guerre mondiali.\nCongressi mariologici internazionali - Congressi mariani internazionali.\nNel 1950 venne affidata all'Accademia mariana la celebrazione dei congressi con la nuova dicitura \"mariologico\" e \"mariano\", come suggerito da P. Carlo Balic.\nI congressi mariologici furono aggiunti con un carattere prettamente scientifico. L'8 dicembre 1959 Giovanni XXIII pubblic\u00f2 il motu proprio \"Maiora in dies\", con il quale l'Accademia ricevette il titolo di \"pontificia\", e venne riconosciuta ufficialmente la sua attivit\u00e0 di coordinamento del lavoro mariologico internazionale e di preparazione dei congressi.\nCongressi Mariologici Mariani Internazionali.\nDal 2000 i congressi assunsero l'attuale denominazione, dopo la revisione degli Statuti della PAMI, approvata da Giovanni Paolo II l'8 gennaio 1996."}
{"id": "4075903", "revid": "599013", "url": "https://it.wikipedia.org/wiki?curid=4075903", "title": "Erich B\u00e4umler", "text": ""}
{"id": "4075906", "revid": "122246", "url": "https://it.wikipedia.org/wiki?curid=4075906", "title": "Basilica di Santa Maria della Nativit\u00e0 e San Ciro", "text": "La basilica di Santa Maria della Nativit\u00e0 e San Ciro \u00e8 una chiesa di Portici, nella citt\u00e0 metropolitana di Napoli.\nStoria.\nDalla ricostruzione della chiesa distrutta al primo completamento (1631-1665).\nDistrutta la primigenia parrocchia dalla terribile eruzione del 16/17 dicembre del 1631, l'Universit\u00e0 di Portici decise di erigerne una nuova impiantandola su un suolo gi\u00e0 in suo possesso denominato \"lo Petruso\".\nI lavori, iniziati nella primavera del 1632 sotto la guida dei \"capomastri fabbricatori\" Francesco Antonio Gisolfo di Napoli e Giovanni Battista Conte di Portici, durarono circa dieci anni, nei quali \"si dimostrarono impegnatissimi tutti i cittadini, chi con danari, chi con oro, chi con argento e chi con le loro corporali fatiche.\" Nell'atto di fondazione i porticesi, per mantenere lo \"Jus Patronato\", si erano impegnati a spendere trecento Ducati l'anno. Inoltre nel 1636 l'Universit\u00e0 di Portici aveva fatto domanda al vicer\u00e9, e aveva ottenuto il regio assenso, a erigere una dogana per esercitare l'ottenuto diritto di prelazione di una branca di ogni sacco di commestibili ed investirne il ricavato per la costruzione e l'arredo della chiesa.\nLa nuova chiesa, inaugurata il 9 maggio 1642, era costituita da una navata centrale impostata su pianta rettangolare (i cui vertici sono ancora oggi individuabili nei quattro doppi pilastri) e si sviluppava su tre campate ottenute con due file di pilastri semplici ed archi traversi. Le navate laterali accompagnavano in sottordine questa situazione con una predisposizione a sei cappelle. Per quanto riguarda gli arredi in essa vi fu subito sistemata una bella fonte battesimale, realizzata in marmo fino bianco, sulla quale venne scolpita a basso rilievo, fra fogliame ed uccelli, l'aquila con la sigla Q.P.A.\nLe aggiunte fino alla configurazione definitiva (1666-1852).\nNel 1666 fu posta, dietro l'altare in legno intagliato, la pala dipinta da Luca Giordano raffigurante la Nativit\u00e0 di Maria Vergine.\nNel 1739 i porticesi sentirono la necessit\u00e0 di adeguare la loro chiesa alle nuove realt\u00e0 del Casale che con la elevazione a \"Real Villa di Portici\" era divenuta meta e dimora ogni giorno di nobili, cortigiani, ambasciatori e numerosi forestieri. L'incarico di abbellire ed ampliare la chiesa fu affidato all'ingegnere Domenico Antonio Vaccaro (Napoli 1678 - 1745) il quale progett\u00f2 la realizzazione di due corpi di fabbrica: uno posteriore comprendente l'arco di trionfo e la cupola, che non c'era, ed uno laterale per la nuova sagrestia. I lavori effettuati tutti a spese dell'Universit\u00e0, furono iniziati nel 1740 e riguardarono contemporaneamente quasi tutta la chiesa \"...la Nave Maggiore, have di lunghezza, includendoci anche la fabbrica nuova (la di cui costruttura ebbe principio nell'anno 1740) palmi 94; la sua larghezza \u00e8 di palmi 32; e l'altezza \u00e8 di palmi 58 (...) Detta nave tanto c\u00f2 suoi pilastri, quanto con tutta la lamia \u00e8 magnificamente posta in stucco alla moderna c\u00f2 il disegno del Sigr. Ingegniero Don Dom. Vaccari; la scolatura di detto stucco \u00e8 stata fatta da Giuseppe Marra, e l'intaglio da Giuseppe Moschetta, e Pietro detto il Milanese (...) dietro l'altare maggiore vi \u00e8 la cupola, ma rustica, il di cui diametro \u00e8 di palmi 24 in circa; nel lato sinistro e destro di detta cupola vi \u00e8 un arco di palmi 22 in circa ed un vacante, quali per\u00f2 hanno da essere buttati a terra per fare detta Chiesa a Croce \" .\nAltri lavori di ampliamento ed abbellimento furono intrapresi nel 1758, allungando le navate verso le odierne tre porte poste sulla piazza (a danno della bella scalinata esterna), iniziando la costruzione della tribuna per l'orchestra, realizzando un bel pulpito di marmo, ed affiancando alla facciata, che doveva essere in stile bizantino, due campanili che furono portati a termine nel 1767. Data la diffusione del culto per San Ciro a Portici in seguito ad una spaventosa carestia e pestilenza (1763) per cui la popolazione, dopo aver raccolto i voti, si prodig\u00f2 presso papa Pio VI affinch\u00e9 il Santo fosse stato dichiarato Patrono principale di Portici (richiesta concessa nel 1776), nel campanile sinistro venne collocata la macchina dell'orologio che dal 1630 si trovava nella torre della chiesa semidistrutta dall'eruzione e sul campanile destro invece vi fu dipinta una meridiana (1765). Alla fine dei lavori la chiesa all'interno si presentava con tre svelte ed eleganti navate, tra due file di colonne ad archi, ricche di festoni a stucco. Complessivamente si erano stabiliti sette altari, tutti realizzati con preziosi marmi policromi. Tra essi rifulgeva quello maggiore ornato lateralmente da due stupendi putti in \"cornu epistulae\" di marmo fino bianco; dietro quest'ultimo fu nuovamente sistemata la pala del Giordano. La cupola, posta alla fine della nave maggiore e dotata di otto finestroni, donava nuova luce a tutta l'area del presbiterio.\nI restauri trasformisti (1853-2017).\nLa chiesa fu rifatta per ordine sovrano dall'aprile del 1853 all'aprile del 1858. Responsabile dell'andamento dei lavori l'ingegnere Stefano Coscia con la supervisione del Comm. Francesco Del Giudice e del sindaco Fortunato Grimaldi, essendo la chiesa di \"jus patronato\". I numerosi restauri cancellarono l'originaria decorazione del Vaccaro sostituendola con stucchi pi\u00f9 moderni che procurarono cos\u00ec un notevole danno artistico. Fu rinnovato il pavimento, la zoccolatura, e numerosi marmi per una spesa totale di Ducati 17.139. La chiesa fu benedetta nuovamente il 16 maggio del 1858 dal Cardinale Sisto Riario Sforza.\nCon i lavori di restauro e decorazione esterna ed interna di tutta la basilica, effettuati tra il 1923 ed il 1928 con l'intervento dell'ingegnere Gaetano Cappa, la chiesa sub\u00ec un ulteriore trasformazione. La nuova decorazione interna, che \u00e8 quella che possiamo osservare ancora oggi, non ha particolare valore artistico. Il grave errore fatto nel 1858 invece si ripet\u00e9 per la facciata poich\u00e9 all'epoca si volle fare assumere all'edificio l'aspetto del \"tempio\" ed il bel prospetto vaccariano fu totalmente deturpato con l'applicazione di: tre altorilievi ritraenti scene bibliche di cui uno occup\u00f2 completamente il timpano triangolare posto sulla sommit\u00e0 dell'edificio; timpani e modanature sui portali d'ingresso; 4 angeli; due colonne ioniche poste ai lati del portale centrale; zoccolature in marmo; una coppia di leoni bronzei posti sulla sommit\u00e0 della scalinata, uno per lato.\nNella trasformazione esterna avvenuta nel 1972, si diede luogo all'abbattimento delle celle campanarie. Queste due strutture sono state ricostruite nel 1997, anno che ha visto anche il rifacimento totale della facciata con la scomparsa degli altorilievi dal timpano triangolare e della meridiana dal campanile destro sostituita da un secondo orologio.\nCon l'ultimo restauro della facciata, completato il 5 maggio del 2012, sul campanile destro \u00e8 stata ridipinta la meridiana. La statua di San Ciro, opera di Ferdinando Sperandeo, fu sistemata nel capellone ubicato in fondo alla navata destra.\nA ottobre 2017 \u00e8 stata poi aggiunta l'icona della Beata Vergine Maria dell'Ascolto.\nDescrizione.\nLa chiesa affaccia su piazza San Ciro ed \u00e8 caratterizzata da una facciata in stile bizantino ed \u00e8 affiancata da due torri campanarie oggi entrambe dotate di orologio.\nL'interno \u00e8 a tre navate. Sull'altare maggiore spicca la \"Nativit\u00e0 di Maria\" di Luca Giordano; nel secondo altare a destra si trova la \"Concezione\", di Giuseppe Bonito e nella cappella a sinistra dell'altare maggiore la statua di San Ciro di Ferdinando Sperandeo. Altri lavori di Giordano e Bonito sono esposti nella sagrestia."}
{"id": "4075909", "revid": "767487", "url": "https://it.wikipedia.org/wiki?curid=4075909", "title": "Peco Bauwens", "text": ""}
{"id": "4075912", "revid": "767487", "url": "https://it.wikipedia.org/wiki?curid=4075912", "title": "Distretto di Montijo", "text": "Il distretto di Montijo \u00e8 un distretto di Panama nella provincia di Veraguas con 6.572 abitanti al censimento 2010\nEsso include tutte le isole al largo di Coiba, il pi\u00f9 grande dei quali sono Coiba and Jicar\u00f3n. La capitale si trova nella citt\u00e0 di Montijo. Il distretto comprende il Golfo di Montijo e le isole che comprende.\nGeografia antropica.\nSuddivisioni amministrative.\nIl distretto \u00e8 suddiviso in otto comuni (\"corregimientos\"):"}
{"id": "4075914", "revid": "110157", "url": "https://it.wikipedia.org/wiki?curid=4075914", "title": "Distretto di R\u00edo de Jes\u00fas", "text": "Il distretto di R\u00edo de Jes\u00fas \u00e8 un distretto di Panama nella provincia di Veraguas con 5.102 abitanti al censimento 2010\nGeografia antropica.\nSuddivisioni amministrative.\nIl distretto \u00e8 suddiviso in cinque comuni (\"corregimientos\"):"}
{"id": "4075915", "revid": "287204", "url": "https://it.wikipedia.org/wiki?curid=4075915", "title": "Distretto di Rio de Jesus", "text": ""}
{"id": "4075922", "revid": "765341", "url": "https://it.wikipedia.org/wiki?curid=4075922", "title": "Distretto di San Francisco (Panama)", "text": "Il distretto di San Francisco \u00e8 un distretto di Panama nella provincia di Veraguas, con 9.881 abitanti al censimento 2010.\nGeografia antropica.\nSuddivisioni amministrative.\nIl distretto \u00e8 suddiviso in sei comuni (\"corregimientos\"):"}
{"id": "4075923", "revid": "46931", "url": "https://it.wikipedia.org/wiki?curid=4075923", "title": "Beyond reality - Oltre la realt\u00e0", "text": ""}
{"id": "4075926", "revid": "287204", "url": "https://it.wikipedia.org/wiki?curid=4075926", "title": "Baza (fiume)", "text": ""}
{"id": "4075927", "revid": "585241", "url": "https://it.wikipedia.org/wiki?curid=4075927", "title": "Hrvatska Stranka Prava", "text": ""}
{"id": "4075930", "revid": "1305772", "url": "https://it.wikipedia.org/wiki?curid=4075930", "title": "St\u00e9phane Chaudesaigues", "text": "Biografia.\nSt\u00e9phane Chaudesaigues \u00e8 un artista tatuatore francese nato nel 1968 a Versailles nel dipartimento delle Yvelines. La sua fama in qualit\u00e0 di ritrattista \u00e8 internazionale. Lavora a Parigi nel suo studio ed \u00e8 inoltre un membro dell'Associazione Nazionale Artisti Tatuatori (S.N.A.T. - \"Syndicat national des artistes tatoueurs\").\nSt\u00e9phane Chaudesaigues si interessa all'arte del tatuaggio alla fine del suo percorso scolastico.\nDopo aver provato a pi\u00f9 riprese, senza successo, ad apprendere quest'arte con l'aiuto di tatuatori professionisti decide di formarsi e di affinare da solo le sue conoscenze artistiche. Il suo approccio al tatuaggio si basa su libri sulla tecnica dei grandi maestri della pittura. In questo modo St\u00e9phane Chaudesaigues acquisisce solide fondamenta che lo portano a creare un nuovo stile pittorico nell'universo del tatuaggio.\nNel 1987, Stephane Chaudesaigues, con l'aiuto di suo fratello Patrick Chaudesaigues (artista tatuatore famoso, pittore, scultore e creatore di macchinette per tatuaggi) apre il suo primo negozio ad Avignone (nel dipartimento del Vaucluse) che porta il nome di \u201cArt Tattoo\u201d.\nNel 1989, \u201cArt Tattoo\u201d cambia nome in \u201cGraphicaderme\u201d e col passare del tempo vanter\u00e0 ben otto studi in Francia.\nSicuro delle proprie conoscenze artistiche, St\u00e9phane Chaudesaigues decide di attraversare l'Atlantico per mostrare il suo lavoro ai tatuatori americani, in particolare durante una convention dedicata ai tatuaggi nel New Jersey, diventando cos\u00ec un tatuatore riconosciuto a livello internazionale.\nCollabora con tatuatori di grande calibro: Shane O'Neill, Nikko Hurtado, Tim Kern, Dan Marshall, Liorcifer, Bugs, Tony Ciavarro, Carson Hill, Mike Demasi, Mike Devries, Joshua Carlton, Lukas Zpira, Satomi e James Kern, che disse di St\u00e9phane Chaudesaigues:\n\u201c\u00c8 per questa ragione che sono venuto a Parigi. Il mio approccio all'arte del tatuaggio francese \u00e8 stato limitato, ma ho notato la presenza di artisti talentuosissimi. St\u00e9phane Chaudesaigues, di cui vedevo le opere nelle riviste statunitensi mentre stavo imparando a tatuare, resta una delle mie ispirazioni maggiori. Creo che Stephane abbia influenzato la maggior parte degli artisti che realizzano oggi dei ritratti foto-realistici a colori. \u00c8 stato il primo artista ad evadere i classici outlines con lo scopo di ottenere un risultato che sia pi\u00f9 vicino a un'opera d'arte piuttosto che a un semplice tatuaggio.\u201d\nNel 1995, l'americana National Tattoo Association (N.T.A.) dichiara St\u00e9phane Chaudesaigues \u201cartista dell'anno\".\nNel 2005, lo si vede manifestare con l'Associazione S.N.A.T. (\"Syndicat national des artistes tatoueurs\") di fronte al Ministero della Salute a Parigi.\nNel 2006 apre uno studio a Parigi nel quartiere del Marais, \u00ab L'Atelier 168 - La B\u00eate Humaine \u00bb.\nCollaboratori.\nTra i collaborati che lavorano con St\u00e9phane Chaudesaigues, possiamo citare David Coste, Pierre-Gilles Romieu, e suo figlio Steven Chaudesaigues.\nIn un contesto artistico completamente diverso, St\u00e9phane ha anche collaborato con il pittore e artista L\u00e9on Zanella. In stretta collaborazione con uno dei pi\u00f9 prestigiosi fabbricanti di scarpe al mondo, John Lobb, St\u00e9phane Chaudesaigues ha co-creato un paio di scarpe che incarnano la citt\u00e0 di Parigi.\nStampa.\nIl nome di St\u00e9phane Chaudesaigues appare pi\u00f9 volte in articoli francesi e stranieri. Citiamo per esempio il libro \"Customizing the body: the art and culture of tattooing\" che descrive gli inizi dello stile realistico negli anni '90 grazie ai due pionieri del tatuaggio francese che portano il nome di Tin-tin e St\u00e9phane Chaudesaigues.\nIn un articolo pubblicato su \"L'Express\" riportante gli indirizzi dei migliori tatuatori, St\u00e9phane Chaudesaigues afferma la sua inclinazione per lo stile realistico.\nSono molte le riviste specializzate nel mondo del tatuaggio, o addirittura della musica, a pubblicare articoli sul suo lavoro: \"Tatouage Magazine\" gli dedica la copertina e un articolo nel n\u00b0 2 - novembre/dicembre 1997/gennaio 1998, \"Skin-deep\" n\u00b0 161, \"Rise\" n\u00b0 3 ott/nov/dic 2008, n\u00b0 9, \"Hard-rock Magazine\" n\u00b0 25 - agosto/settembre 2009, \"Prick Magazine\", dove si vede Steven Chaudesaigues con uno dei numerosi trofei riportati dal padre.\nIl 2011 \u00e8 l'anno dell'uscita della rivista \"Inked Magazine\", che dedica il suo primo numero a St\u00e9phane Chaudesaigues e al suo percorso atipico.\nChaudesaigues Award.\nCome Eus\u00e8be Joseph Adolphe Chaudesaigues, Cavaliere della Legion d'Onore (Chevalier de la L\u00e9gion d'Honneur), un antenato di St\u00e9phane e Patrick Chaudesaigues, e fondatore del premio Chaudesaigues alla Scuola delle Belle Arti di Parigi, i due fratelli hanno creato il Chaudesaigues Award. Il premio creato da Eus\u00e8be Joseph Adolphe Chaudesaigues viene riportato, tra gli altri, da L\u00e9on Jaussely, architetto e urbanista francese e Pierre Louis B\u00e9nouville.\nIl Chaudesaigues Award viene conferito per la prima volta in 2012 durante la convention \"Best Of The Midwest\" organizzato da Shane O'Neill, il 10-11 e 12 febbraio a Council Bluffs, Iowa, USA.\nIl Chaudesaigues Award premia il percorso e l'orientamento artistico di un tatuatore.\nQuesto trofeo \u00e8 conferito durante una convention internazionale. Nel 2012 la giuria raggruppa degli artisti tatuatori internazionali di gran calibro quali Nikko Hurtado, Shane O'Neill, Boris, Andr\u00e9a Afferni nonch\u00e9 membri onorari prestigiosi come Victor Portugal, Alex De Pase, Pedro Alvarez, Signora Vyvyn Lazonga, Brian Everett, Goethe, Aaron Bell, Carlos Torres, Joe Capobianco e Bob Tyrell. Il Chaudesaigues Award 2012 \u00e8 stato conferito a James Kern.\nVincitore 2012 : James Kern.\nVincitore 2013 : Matteo Pasqualin.\nWorld Wide Tattoo Conference.\nGrande convention internazionale del tatuaggio. Nel 2012, St\u00e9phane Chaudesaigues parteciper\u00e0 alla prima conferenza internazionale della comunit\u00e0 del tatuaggio dove tatuatori internazionali quali Bob Tyrrell, Guy Aitchison e Joe Capobianco assistono a seminari trattando delle diverse competenze tecniche allo scopo di aiutare i tatuatori a migliorare il loro livello. Durante lo stesso anno, la World Wide Tattoo Conference si svolge a Chicago e Londra.\nAssociazione \u201cTatouage et Partage\u201d.\nPer St\u00e9phane Chaudesaigues, l'anno 2012 \u00e8 stata ricco di progetti e realizzazioni: il Chaudesaigues Award e la convention Festival du Tatouage (gli incontri internazionali del tatuaggio nella citt\u00e0 di Chaudes-Aigues). In seguito, la creazione dell'associazione \"Tatouage et Partage\", il cui scopo \u00e8 dispensare seminari a tatuatori che vogliono migliorare le loro conoscenze e le tecniche del mestiere. Questi seminari sono diretti da tatuatori di fama internazionale quali Nikko Hurtado, Shane O'Neill, Bob Tyrell."}
{"id": "4075934", "revid": "1745361", "url": "https://it.wikipedia.org/wiki?curid=4075934", "title": "Stigiofobia", "text": "La stigiofobia, anche chiamata adefobia, \u00e8 la paura dell'inferno.\nColoro che sono affetti da questa fobia presentano la paura ingiustificata e persistente di peccare e credono di essere predestinati agli inferi.\nLa stigiofobia \u00e8 una paura tipica di coloro che basano la loro esistenza sul piano religioso e vivono le regole dettate dal loro credo in modo dogmatico e indiscutibile.\nNel medioevo, quando la visione di Dio come centro dell'universo era alla base della vita umana, questa paura era molto diffusa e coloro che volevano redimersi dei loro peccati arrivavano a compiere atti estremi, talvolta anche corporei come per esempio l'autoflagellazione.\nOggi l'adefobia \u00e8 trattata come un comune disturbo di natura psicologica, che richiede terapie specifiche da parte di uno specialista."}
{"id": "4075936", "revid": "228587", "url": "https://it.wikipedia.org/wiki?curid=4075936", "title": "Giovanni II di Brosse", "text": "Biografia.\nEra figlio del maresciallo di Francia Jean de Brosse, signore di Boussac, Sainte-S\u00e9v\u00e8re-sur-Indre e di Huriel, e di Jeanne de Naillac.\nDiscendenza.\nGiovanni II di Brosse spos\u00f2 il 18 giugno 1437 Nicoletta di Ch\u00e2tillon, contessa di Penthi\u00e8vre dal 1454 al 1479, dalla quale ebbe :"}
{"id": "4075940", "revid": "106456", "url": "https://it.wikipedia.org/wiki?curid=4075940", "title": "Jean II de Brosse", "text": ""}
{"id": "4075942", "revid": "287204", "url": "https://it.wikipedia.org/wiki?curid=4075942", "title": "Metodo dei liquidi pesanti", "text": "Il metodo dei liquidi pesanti \u00e8 un tipo di separazione per gravit\u00e0 che si applica alle miscele solide.\nConsiste nel disperdere il miscuglio, polverizzato finemente, in un liquido inerte che non scioglie i componenti, ottenendo cos\u00ec una sospensione. La separazione dei componenti avviene a causa della differenza di densit\u00e0, maggiore \u00e8 la differenza e migliore sar\u00e0 la separazione. Il liquido deve avere una densit\u00e0 intermedia tra quelle dei componenti da separare.\nNel caso ideale, con una miscela binaria, si avr\u00e0 un componente che va a fondo e uno che galleggia. Sar\u00e0 cos\u00ec possibile recuperare il composto pi\u00f9 leggero con un cucchiaio a rete metallica; come recipienti \u00e8 possibile utilizzare un becher o un cilindro graduato.\nCome liquidi vengono impiegati solventi organici o soluzioni acquose concentrate di sali di metalli pesanti."}
{"id": "4075944", "revid": "1543377", "url": "https://it.wikipedia.org/wiki?curid=4075944", "title": "Minamoto no Yorinobu", "text": "Figlio di Minamoto no Mitsunaka e fratello del leggendario Yorimitsu, con il quale serv\u00ec fedelmente i reggenti del clan Fujiwara. Eredit\u00f2 dal padre il titolo di \"Chinjufu sh\u014dgun\" (traducibile come \"Comandante generale per la difesa del Nord\") e fu governatore delle province di Ise e Kai. \nYorinobu venne inviato nel 1032 a soffocare la rivolta di Taira no Tadatsune, membro di un'altra potente famiglia, il clan Taira, vice governatore della provincia di Kazusa. Ebbe un figlio, Yoriyoshi, che sottomise la parte nord-orientale del Giappone tra il 1051 e il 1087 e si guadagn\u00f2 la fama di valoroso guerriero."}
{"id": "4075945", "revid": "400518", "url": "https://it.wikipedia.org/wiki?curid=4075945", "title": "Vladimir Polikarpenko", "text": ""}
{"id": "4075946", "revid": "1149807", "url": "https://it.wikipedia.org/wiki?curid=4075946", "title": "Saturday Zone", "text": "Saturday Zone \u00e8 stato un programma televisivo italiano trasmesso dal canale televisivo Italia 2 dal 9 giugno 2012.\nIl programma trasmetteva video prodotti dai telespettatori ed era condotto da Pallonw, Matioski e Victorlaszlo88, protagonisti di una webserie denominata \"Skypocalypse\"."}
{"id": "4075947", "revid": "110157", "url": "https://it.wikipedia.org/wiki?curid=4075947", "title": "Distretto di Santa F\u00e9", "text": "Il distretto di Santa F\u00e9 \u00e8 un distretto di Panama nella provincia di Veraguas con 15.585 abitanti al censimento 2010\nGeografia antropica.\nSuddivisioni amministrative.\nIl distretto \u00e8 suddiviso in otto comuni (\"corregimientos\"):"}
{"id": "4075948", "revid": "287204", "url": "https://it.wikipedia.org/wiki?curid=4075948", "title": "Distretto di Santa Fe", "text": ""}
{"id": "4075949", "revid": "599013", "url": "https://it.wikipedia.org/wiki?curid=4075949", "title": "Palazzo Centurione-Tornelli", "text": "Il palazzo Centurione-Tornelli \u00e8 un edificio situato in via Capoluogo a Gorreto, in alta val Trebbia.\nStoria e descrizione.\nOggi denominato palazzo Tornelli fu edificato nel corso del XVII secolo con la caratteristica livrea a strisce bianche e nere. Nel palazzo, voluto dalla stessa famiglia Centurione di Genova, vi si amministrava l'attivit\u00e0 giudiziaria oltre ad altre attivit\u00e0 commerciali quali una cartiera, una conceria, un pastificio, una fornace per calce e mattoni ed un mulino per macinare la farina; qui era di stanza una guarnigione militare e sede di zecca.\nFu di propriet\u00e0 della famiglia Centurione fino allo scoppio della seconda guerra mondiale; da tale periodo fu infatti sede dapprima di un comando militare e in seguito un distaccamento dei partigiani. Oggi l'edificio \u00e8 in forte stato di degrado."}
{"id": "4075955", "revid": "228587", "url": "https://it.wikipedia.org/wiki?curid=4075955", "title": "Nicoletta di Ch\u00e2tillon", "text": "Era figlia di Carlo di Ch\u00e2tillon, signore di Avaugour, e di Isabella di Vivonne.\nFu viscontessa di Limoges e contessa di Penthi\u00e8vre dal 1454 al 1479, succedendo allo zio Jean de Ch\u00e2tillon, detto Jean de L'Aigle.\nRicevette la successione dei suoi due zii ed il 3 gennaio 1480 vendette per 50.000 \"livres\" i suoi diritti sulla Bretagna a Luigi XI.\nIl 18 giugno 1437 spos\u00f2 Jean II de Brosse e da lui ebbe:"}
{"id": "4075956", "revid": "762947", "url": "https://it.wikipedia.org/wiki?curid=4075956", "title": "Thomas Allen", "text": "Biografia.\nNato a Seaham nella contea di Durham, \u00e8 cresciuto in una comunit\u00e0 di minatori. Il padre era un appassionato di musica e per questo incoraggi\u00f2 il figlio a una cultura musicale. Inizi\u00f2 a suonare l'organo ed entr\u00f2 nel coro della cappella locale e proprio l\u00ec il suo talento venne notato dal maestro di musica che cominci\u00f2 a dargli brevi lezioni private. Preferendo la musica alla medicina, a diciotto anni entr\u00f2 in contatto con Arthur Hutchings, allora insegnante di musica presso la Durham University, grazie al quale venne presentato in colloquio presso il Royal College of Music (RCM). Nel 1964 iniziarono i suoi studi di canto con Hervey Alan e di organo con Harold Darke. Dopo aver vinto il Queen' s Prize e la laurea alla RCM, il suo debutto in teatro avvenne come marchese d'Obigny ne \"La Traviata\" di Verdi il 4 febbraio 1969. Sono in molti a ritenere che il successo di Allen sia soprattutto dovuto alle sue spiccate doti teatrali che gli hanno consentito di interpretare ruoli sia drammatici (come Onegin) sia comici (come Figaro). Si esib\u00ec al Covent Garden per la prima volta nel ruolo di Donald nel Billy Budd di Britten nel 1971 e ben presto entr\u00f2 nella compagnia stabilmente.\nIl primo ruolo principale che fronteggi\u00f2 fu Papageno nel \"Flauto magico\" al Festival di Glyndebourne e da quel momento i principali ruoli da baritono entrarono nel suo repertorio che si ingrand\u00ec sempre di pi\u00f9. Lo ospitarono i teatri pi\u00f9 importanti del mondo, dal Metropolitan di New York alla Scala di Milano nei panni dei suoi cavalli di battaglia come Don Giovanni (nell'opera omonima) o il Conte di Almaviva nelle \"Nozze di Figaro\" o cimentandosi in ruoli pi\u00f9 particolari e inusuali come Sweeney Todd nella produzione del 2003 alla Royal Opera House del di Stephen Sondheim. Numerosi sono i recital nei quali si esibisce in America, in Europa e persino in Asia e Australia.\nSir Thomas Allen si occupa di frequente di progetti no-profit legati a rappresentazioni musicali. Nel 1989 \u00e8 stato nominato commendatore dell'Ordine dell'Impero Britannico e dieci anni dopo Knight Bachelor, entrambi per i servizi resi all'opera lirica. Il 1\u00ba gennaio del 2012 ha preso il posto di dodicesimo Rettore alla Durham University. Dal 1988 \u00e8 sposato con Jeannie Lascelles."}
{"id": "4075957", "revid": "76963", "url": "https://it.wikipedia.org/wiki?curid=4075957", "title": "Takeshi Masu", "text": "Laureato in economia e commercio, \u00e8 entrato nel mondo dello spettacolo verso la met\u00e0 degli anni'70, dove ha svolto molti ruoli per il teatro; per poi passare al cinema ed infine negli primi anni 2000 anche alla televisione.\nHa partecipato a molti dorama in ruoli di supporto e accompagnamento di attori idol maschili soprattutto della scuderia Johnny &amp; Associates, come Jin Akanishi, Yamapi, Hideaki Takizawa, Kazuya Kamenashi e Ry\u014dsuke Yamada.\nConosciuto e apprezzato dai pi\u00f9 giovani soprattutto per aver partecipato alla versione live action del manga di successo T\u014dky\u014d daigaku monogatari, oltre che alla serie televisiva Bish\u014djo senshi Sailor Moon ispirata a Sailor Moon, l'eroina vestita alla marinaretta; mentre nel 2012 fa parte del cast per lo special conclusivo di Great Teacher Onizuka (serie televisiva 2012)."}
{"id": "4075959", "revid": "106456", "url": "https://it.wikipedia.org/wiki?curid=4075959", "title": "Nicole de Ch\u00e2tillon", "text": ""}
{"id": "4075960", "revid": "767487", "url": "https://it.wikipedia.org/wiki?curid=4075960", "title": "Charnett Moffett", "text": "Suona il basso elettrico e il contrabbasso."}
{"id": "4075964", "revid": "486946", "url": "https://it.wikipedia.org/wiki?curid=4075964", "title": "Unione dei comuni modenesi dell'Area Nord", "text": ""}
{"id": "4075966", "revid": "1310927", "url": "https://it.wikipedia.org/wiki?curid=4075966", "title": "Jean-Christophe Coubronne", "text": "Carriera.\nClub.\nIl calciatore nato a Lione e cresciuto ad Arles si trasferisce all'et\u00e0 di 13 anni nel vivaio del Sochaux e, non essendo arrivato ad esordire nella Ligue, all'et\u00e0 di 20 anni si trasferisce da svincolato in Italia presso il Novara, squadra militante in Prima Divisione.\nSi ritaglia un posto in prima squadra firmando 14 presenze senza siglare reti aiutando la sua squadra a compiere il salto di categoria.\nIn Serie B il giocatore trova sempre meno spazio chiudendo la stagione con all'attivo solamente 4 presenze (scendendo per\u00f2 in campo da titolare nella finale d'andata dei Play Off allo Stadio Euganeo di Padova) e venendo anche aggregato un paio di volte con la primavera. Al termine della stagione il Novara riesce a vincere i playoff e a centrare l'obiettivo della promozione in Serie A.\nNonostante durante la sessione di calciomercato estivo per il giocatore si fossero profilate diverse possibilit\u00e0 di giocare in prestito, con sorpresa egli rimane a Novara trovando anche l'esordio in Serie A sotto la guida di Emiliano Mondonico il 19 febbraio 2012 nella partita pareggiata a reti inviolate in casa con l'Atalanta. Al termine della stagione il Novara retrocede nuovamente in Serie B ed il giocatore non trova spazio fino al termine della stagione.\nA giugno 2012 non rinnova il suo contratto con il Novara rimanendo quindi svincolato dal 1\u00ba luglio 2012.\nDal 1\u00ba luglio 2013 viene ingaggiato dai portoghesi dell'Olhanense."}
{"id": "4075968", "revid": "1543377", "url": "https://it.wikipedia.org/wiki?curid=4075968", "title": "Monsters (serie televisiva 1988)", "text": "Monsters \u00e8 una serie televisiva statunitense in 72 episodi trasmessi per la prima volta nel corso di 3 stagioni dal 1988 al 1990.\n\u00c8 una serie di tipo antologico in cui ogni episodio rappresenta una storia a s\u00e9. Gli episodi sono storie di genere horror caratterizzate dalla presenza di mostri diversi in ogni episodio e, spesso, dall'avidit\u00e0, dall'ingenuit\u00e0 e dalla presunzione dei personaggi protagonisti che portano a situazioni raccapriccianti. Il tutto condito con un velo di comicit\u00e0 che alleggerisce la suspense e rende le trame pi\u00f9 leggere. La serie \u00e8 caratterizzata inoltre da camei di diverse celebrit\u00e0, tra cui Laura Branigan e Debbie Harry e dalla presenza di diverse guest star, tra cui Lili Taylor, David Spade, Tony Shalhoub, Steve Buscemi e Gina Gershon. Diverse storie sono state adattate da racconti di noti autori, tra cui \"The Moving Finger\" di Stephen King\nL'introduzione di ogni episodio, in piena caratterizzazione sitcom, inizia con una veduta aerea di un quartiere suburbano di classe media in avvicinamento verso una casa. La telecamera entra nell'abitazione apparentemente innocua dove vi \u00e8 una famiglia che sta discutendo su cosa guardare in televisione. Essi si rivelano orribili creature umanoidi con un numero abnorme di occhi allungati e deformi, che si stanno cibando di uno spuntino di insetti canditi, tutti comunque vestiti in abiti normali e con atteggiamenti tipici della borghesia urbana statunitense. La madre guarda la TV ed esclama: \"\u00c8 \"Monsters\", il nostro show preferito!\" alla cui osservazione ribatte la figlia: \"Shh, sta cominciando...\". La telecamera zooma sul volto del padre, il cui sinistro e oscuro sorriso termina il segmento.\nProduzione.\nLa serie, ideata da Richard P. Rubinstein e Mitchell Galin, fu prodotta da Laurel Entertainment. Le musiche furono composte da John Massari e Gary Lionelli.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 22 ottobre 1988 al 26 aprile 1991 in syndication. \u00c8 stata distribuita anche in Italia con il titolo \"Monsters\" su TMC."}
{"id": "4075969", "revid": "212348", "url": "https://it.wikipedia.org/wiki?curid=4075969", "title": "Harry Potter and the Order of the Phoenix", "text": ""}
{"id": "4075970", "revid": "306726", "url": "https://it.wikipedia.org/wiki?curid=4075970", "title": "Harry Potter and the Philosopher's Stone", "text": ""}
{"id": "4075971", "revid": "767487", "url": "https://it.wikipedia.org/wiki?curid=4075971", "title": "Luciano Pacco", "text": "Carriera.\nDopo gli esordi tra i dilettanti con la Torviscosa, nel 1960 debutta in Serie B con il Verona, disputando tre campionati per un totale di 67 presenze e 3 gol.\nLa sua carriera calcistica prosegue sui campi della Serie C con le maglie di Arezzo e Casertana, e infine con la Salernitana con cui disputa un'altra stagione in B prima di retrocedere in C."}
{"id": "4075972", "revid": "124808", "url": "https://it.wikipedia.org/wiki?curid=4075972", "title": "Harry Potter and the Sorcerer's Stone", "text": ""}
{"id": "4075975", "revid": "106456", "url": "https://it.wikipedia.org/wiki?curid=4075975", "title": "Giovanni I di Brosse", "text": ""}
{"id": "4075977", "revid": "400694", "url": "https://it.wikipedia.org/wiki?curid=4075977", "title": "Minamoto no Mitsunaka", "text": "Biografia.\nFiglio di Minamoto no Tsunemoto, fu samurai ed ufficiale di corte durante il periodo Heian. Mitsunaka apparteneva alla linea Seiwa Genji del clan Minamoto, discendente dell'imperatore Seiwa. Serv\u00ec numerosi reggenti del clan Fujiwara, tra cui Fujiwara no Morotada e Fujiwara no Kaneie. La sua affinit\u00e0 con il clan Fujiwara lo rese uno dei pi\u00f9 ricchi e potenti cortigiani del tempo. Fu governatore di dieci province e \"Chinjufu sh\u014dgun\" (traducibile come \"Comandante generale per la difesa del Nord\").\nMitsunaka spos\u00f2 la figlia di Minamoto no Suguru, della linea Saga Genji del clan Minamoto, ed ebbe tre figli: Yorimitsu, celebre guerriero che dette vita ad una leggenda, Yorinobu, capostipite della linea Kewachi Genji, e Yorichika.\nIn vecchiaia si ritir\u00f2 nel suo palazzo a Tada, nella provincia di Settsu."}
{"id": "4075985", "revid": "1305772", "url": "https://it.wikipedia.org/wiki?curid=4075985", "title": "McIntosh Laboratory", "text": "McIntosh Laboratory \u00e8 il marchio di una ditta statunitense produttrice di prodotti per HiFi, con sede a Binghamton, nello stato di New York. La compagnia venne fondata nel 1949 dall'ingegnere Frank McIntosh.\nStoria della compagnia.\nNel 1946, Frank McIntosh, un progettista consulente per stazioni radio-tv, assunse Gordon Gow per aiutarlo nella progettazione di un amplificatore di alta potenza e bassa distorsione, che serviva ad alcuni dei suoi clienti. Questo amplificatore sarebbe stato conosciuto come mod. 50\u00a0W-1, ed includeva il primo circuito brevettato McIntosh l\"'Unity Coupled Circuit\", ancora utilizzato nei prodotti attuali.\nDave O'Brien entr\u00f2 in McIntosh nel 1962. Egli diresse la \u2018'McIntosh Amplifier Clinics'\u2019 per trent'anni.\nNel 1967, venne creata la divisione altoparlanti e casse acustiche\nCol passaggio allo stato solido gli amplificatori della McIntosh, si caratterizzarono per i VU meter di colore azzurro.\nNel 1969, gli amplificatori McIntosh vennero utilizzati al festival di Woodstock.\nNel 1977 Frank McIntosh and\u00f2 in pensione."}
{"id": "4075996", "revid": "767487", "url": "https://it.wikipedia.org/wiki?curid=4075996", "title": "Domenico Ferrari (musicista)", "text": "Allievo di Giuseppe Tartini, fu apprezzato violinista a Cremona, Parigi e Stoccarda. Lasci\u00f2 varie opere per violino: un concerto, 6 sonate a 3 e 36 sonate per violino solo. Il fratello Carlo (Piacenza 1710 circa - Parma 1790) fu violoncellista e compositore."}
{"id": "4076005", "revid": "38120", "url": "https://it.wikipedia.org/wiki?curid=4076005", "title": "Kaiser (personaggio)", "text": ""}
{"id": "4076006", "revid": "1456683", "url": "https://it.wikipedia.org/wiki?curid=4076006", "title": "Shitenn\u014d (samurai)", "text": " \u00e8 un termine giapponese che si riferisce alle divinit\u00e0 dei Quattro Re Celesti, ma \u00e8 usato anche per indicare alcuni gruppi di quattro persone che esercitano una forte influenza su un determinato territorio. Il nome era molto usato nel Giappone feudale e serviva ad indicare gruppi di samurai, a met\u00e0 tra la storia e la leggenda, che hanno dato vita ad alcune tra le pi\u00f9 famose figure folkloristiche giapponesi.\nTra i gruppi di Shitenn\u014d il pi\u00f9 celebre \u00e8 quello al servizio di Minamoto no Yorimitsu, nella leggenda conosciuto come Raik\u014d, composto da:\nQuesto gruppo di samurai \u00e8 presente nelle leggende di Shutendoji, Yama-uba e Tsuchigumo, sempre al fianco del leggendario Raik\u014d.\nUn altro gruppo di Shitenn\u014d \u00e8 quello di Minamoto no Yoshitsune, presente in molte opere, tra cui il dramma Kabuki . I loro nomi sono: Suruga Jir\u014d, Kamei Rokur\u014d, Kataoka Hachir\u014d e Ise Sabur\u014d."}
{"id": "4076007", "revid": "339392", "url": "https://it.wikipedia.org/wiki?curid=4076007", "title": "Shitenn\u014d", "text": ""}
{"id": "4076009", "revid": "124123", "url": "https://it.wikipedia.org/wiki?curid=4076009", "title": "Adolphe Lenoir", "text": "Insegnante aggregato all'universit\u00e0 di Parigi, svolse varie ed articolate ricerche di ortopedia e clinica chirurgica. Fu uno dei pionieri nei moderni metodi di amputazione della gamba."}
{"id": "4076010", "revid": "767487", "url": "https://it.wikipedia.org/wiki?curid=4076010", "title": "Shitenn\u014d (Pok\u00e9mon)", "text": ""}
{"id": "4076012", "revid": "125217403", "url": "https://it.wikipedia.org/wiki?curid=4076012", "title": "Giulio Pampiglione", "text": "Biografia.\nInizia la sua carriera artistica agli inizi degli anni novanta con il film \"Il volo di Teo\". Pampiglione tende a ricoprire, quasi sempre, il ruolo di personaggi semplici e rassicuranti. \nDal 2012 \u00e8 uno dei protagonisti della fiction di Canale 5 \"Le tre rose di Eva\", interpretando Antonio Mancini."}
{"id": "4076015", "revid": "1543377", "url": "https://it.wikipedia.org/wiki?curid=4076015", "title": "Juliette de Ba\u00efracli Levy", "text": "Dopo gli studi in Medicina Veterinaria presso le Universit\u00e0 di Manchester e Liverpool per due anni, Juliette lasci\u00f2 l'Inghilterra per studiare la medicina basata sulle erbe in Europa, Turchia, Nord Africa, Israele e Grecia, vivendo con gli zingari, gli agricoltori e gli allevatori di bestiame e acquisendo cos\u00ec dal vivo le basi della tradizione a base di erbe, in particolare dagli zingari. Sposatasi con il giornalista spagnolo Francisco Lancha Dom\u00ednguez, ebbe due figli: Luz e Rafik.\nHa scritto numerosi libri sulla fitoterapia e sulla vita nomade in armonia con la natura, oltre ad opere di narrativa e poesia, illustrate da Olga Lehmann. Dopo aver vissuto per qualche tempo sull'isola greca Kythira, Juliette de Bara\u00efcli Levy ha trascorso l'ultima parte della sua vita in un ospizio a Burgdorf, in Svizzera."}
{"id": "4076018", "revid": "124123", "url": "https://it.wikipedia.org/wiki?curid=4076018", "title": "Wang Hongwen", "text": "Operaio tessile, partecip\u00f2 attivamente alla Rivoluzione Culturale cinese (1965-1969). Nel 1973 divenne vicepresidente del Partito Comunista Cinese e mantenne la poltrona fino al 1976. Nel 1981 fu condannato al carcere a vita per aver fatto parte della banda dei quattro."}
{"id": "4076023", "revid": "598288", "url": "https://it.wikipedia.org/wiki?curid=4076023", "title": "Amplificatore invertente", "text": ""}
{"id": "4076026", "revid": "1048993", "url": "https://it.wikipedia.org/wiki?curid=4076026", "title": "Markus Werner", "text": "Biografia.\nMarkus Werner \u00e8 nato a Eschlikon (canton Turgovia) nel 1944. Nel 1948 la famiglia si \u00e8 trasferita a Thayngen (canton Sciaffusa), dove Werner ha frequentato le scuole e nel 1965 conseguito la maturit\u00e0. Negli anni seguenti ha intrapreso studi di germanistica, filosofia e psicologia presso l'Universit\u00e0 di Zurigo. Li ha conclusi nel 1974 con una tesi di dottorato su Max Frisch, la cui opera ha esercitato un grande influsso sulla scrittura dello stesso Werner. \u00c8 stato professore al liceo cantonale di Sciaffusa: dapprima insegnante di ruolo (dal 1975 al 1985) e poi docente incaricato (dal 1985 al 1990). Ha esordito come scrittore all'et\u00e0 di quarant'anni con il romanzo \"Z\u00fcndels Abgang\". Dal 1990 si \u00e8 dedicato esclusivamente all'attivit\u00e0 letteraria. Negli ultimi anni, Werner \u00e8 vissuto a Sciaffusa, dove \u00e8 morto nel 2016. \nHa vinto numerosi premi, tra i quali il prestigioso Hermann-Hesse-Literaturpreis (1999) e il Premio Schiller (2005). \nNel fondo Markus Werner presso l'Archivio svizzero di letteratura si trovano appunti, abbozzi, manoscritti e dattiloscritti dei sette romanzi e materiali vari (recensioni, revisioni, supporti audiovisivi) cui si aggiungono appunti di viaggio, agende e documenti riguardanti la famiglia, la scuola e il periodo degli studi.\nI personaggi di Werner.\nI protagonisti delle opere di Markus Werner hanno abbandonato la propria professione. Dalla loro prospettiva stupefatta e dolorosa Werner descrive in modo laconico e con umore la vita quotidiana. Nascono cos\u00ec episodi che mettono a fuoco con gran precisione di dettagli, talora grotteschi, l'organizzazione di un mondo che i personaggi werneriani non riescono a spiegarsi. Essi falliscono proprio per le perfidie apparentemente inoffensive del quotidiano, a causa dell'indifferenza della gente e delle loro anime fredde e ostinate. Il romanzo \"Z\u00fcndels Abgang\" \u00e8 preceduto da un'epigrafe emblematica tratta da Robert Walser: \u201eA quanto pare non c'era nessuna ragione per infervorarsi.\u201c \nAnche i difetti umani vengono presentati in un tono generale tragicomico. I testi werneriani fanno vedere cose ovvie come se fossero stranezze di cui ci si stupisce e ci si meraviglia come bambini. I personaggi dei suoi romanzi rivendicano il diritto di avere delle debolezze e di poter sbagliare: \u201cLa certezza \u00e8 caratteristica dello sciocco\u201d, secondo un proverbio cinese riportato in \"Die kalte Schulter\". Anelano tenerezza ma contemporaneamente maledicono spesso in tono aspro il mondo, i loro simili e non da ultimo loro stessi."}
{"id": "4076027", "revid": "6923", "url": "https://it.wikipedia.org/wiki?curid=4076027", "title": "Imperial (auto)", "text": "Imperial \u00e8 stato un marchio automobilistico statunitense attivo tra il 1955 e il 1975, e dal 1981 al 1983, che faceva parte del gruppo Chrysler.\nStoria.\nLa gamma offerta dall'Imperial era formata da autovetture di alto livello. Il nome Imperial, nel gruppo Chrysler, venne utilizzato per la prima volta nel 1926 per la Chrysler Imperial, che fu commercializzata fino al 1954, e dal 1990 al 1993. Nel 1955 la Chrysler fece della Imperial un marchio a s\u00e9 stante. L'obbiettivo era quello di tentare di fare concorrenza alla Cadillac e alla Lincoln (che erano marchi di autovetture appartenenti ai gruppi, rispettivamente, General Motors e Ford), piuttosto che ai tradizionali marchi concorrenti della Chrysler, vale a dire Buick e Oldsmobile, che commercializzavano invece modelli di fascia inferiore.\nDal 1955 al 1983, cio\u00e8 durante il periodo di commercializzazione del modello come marchio separato, le vendite delle vetture Imperial rappresentavano circa il 10% di quelle della Cadillac.\nLe autovetture Imperial vennero sempre vendute nei concessionari Chrysler, e non nei concessionari Imperial, che non furono mai creati. In questo modo non avvenne mai la netta separazione tra i due marchi.\nSebbene dal 1976 al 1978 non furono prodotte autovetture Imperial, il modello di automobile precedentemente commercializzato con questo nome, venne venduto nel periodo citato come Chrysler New Yorker Brougham.\nLe Imperial furono oggetto della revisione del corpo vettura ogni due/tre anni. Tutti i modelli possedevano un motore V8 ed un cambio automatico."}
{"id": "4076029", "revid": "110157", "url": "https://it.wikipedia.org/wiki?curid=4076029", "title": "Distretto di Santiago (Veraguas)", "text": "Il distretto di Santiago \u00e8 un distretto di Panama nella provincia di Veraguas con 88.997 abitanti al censimento 2010\nGeografia antropica.\nSuddivisioni amministrative.\nIl distretto \u00e8 suddiviso in dodici comuni (\"corregimientos\"):"}
{"id": "4076031", "revid": "1522738", "url": "https://it.wikipedia.org/wiki?curid=4076031", "title": "Zhang Zuolin", "text": " Generale durante la rivoluzione cinese del 1911, fu posto col grado di maresciallo a presidio delle tre province della Manciuria, finch\u00e9 non divenne dittatore della Cina del Nord. Nel 1928 fu ucciso in un attentato mentre si recava in treno in Manciuria.\nBiografia.\nOrigini.\nZhang Zuolin nacque nel 1875 nella contea di Haicheng, nella provincia meridionale di Liaoning, figlio di una famiglia di umili condizioni. A causa di ci\u00f2 ricevette poca o scarsa istruzione, fatta eccezione per alcuni rudimenti di scienze veterinarie. Il nonno si era spostato a nord a seguito di una forte carestia nel 1821.\nQuando divenne abbastanza grande per lavorare, trov\u00f2 lavoro in una stalla presso una locanda dove divenne familiare con molti gruppi di banditi che operavano nella Manciuria di quel tempo. A soli 21 anni nel 1896, Zhang era membro di una famigerata banda. Da qui inizi\u00f2 la sua ascesa come signore della guerra.\nNel 1900 durante la ribellione dei Boxer, la banda di Zhang si un\u00ec all'esercito imperiale. Durante la guerra russo-giapponese del 1904-1905, l'Esercito Imperiale Giapponese assold\u00f2 Zhang e i suoi uomini come mercenari. Alla fine della Dinastia Qing, Zhang, forte ormai di una certa popolari\u00e0, chiese ed ottenne che lui e i suoi uomini fossero riconosciuti come un reggimento dell'esercito cinese e inizi\u00f2 a controllare i confini della Manciuria e a schiacciare le altre bande rivali.\nConquista del potere in Manciuria.\nDurante la rivoluzione Xinhai del 1911 alcuni comandanti militari volevano dichiarare l'indipendenza della Manciuria e per questo il governatore si serv\u00ec del reggimento di Zhang per formare un \"Consiglio di Mantenimento della Pace del Popolo Mancese\" per intimidire i possibili ribelli e rivoluzionari. Per questo ruolo nel mantenimento dell'ordine civile, Zhang fu nominato Viceministro degli Affari Militari.\nIl 1\u00ba gennaio 1912 Sun Yat-sen divenne il primo Presidente della Repubblica di Cina a Nanchino. Yuan Shikai, operante fuori da Pechino, invi\u00f2 agli altri comandanti settentrionali una serie di telegrammi, avvisandoli di opporsi all'amministrazione di Sun. Per conquistare la lealt\u00e0 di Zhang, Yuan gli invi\u00f2 una grande fornitura di materiale bellico. Zhang in risposta invi\u00f2 a Yuan una enorme (e costosa) fornitura di ginseng a simboleggiare la loro amicizia. Nel giugno 1912 Yuan, diventato presidente cinese, lo promosse a tenente generale.\nNel 1915, quando divenne chiaro che Yuan intendeva proclamarsi imperatore, Zhang fu uno dei pochi ufficiali a supportarlo.\nNel marzo 1916, dopo che molte province meridionali si rivoltarono contro il governo di Yuan, Zhang lo support\u00f2 ma espulse un governatore militare locale inviato da Duan Qirui per succedergli, con il parziale supporto degli ufficiali giapponesi locali dell'Armata del Kwantung. Pechino accett\u00f2 l'autorit\u00e0 di Zhang e Yuan lo nomin\u00f2 sovrintendente agli affari militari nel Liaoning (conosciuto come \"Fengtian\" fino al 1929). Dopo la morte di Yuan nel giugno 1916, il nuovo governo centrale nomin\u00f2 Zhang governatore sia militare che civile del Liaoning, le due caratteristiche essenziali di un vero signore della guerra.\nZhang, un monarchico, rimase sempre cordiale con Pu Yi, l'ultimo Imperatore della Cina e gli invi\u00f2 un regalo di \u00a31600 yuan per il suo matrimonio in segno di fedelt\u00e0. Nel 1917 complott\u00f2 con Zhang Xun, un generale lealista ai Qing, per restaurare Pu Yi, abdicato nel 1912, al trono. Dopo che Zhang Xun inizi\u00f2 la ribellione alla Repubblica, Zhang Zuolin rimase neutrale e in realt\u00e0 support\u00f2 Duan Qirui nella soppressione della rivolta monarchica dopo che divenne chiaro che Duan avrebbe vinto. Zhang fu abile nell'assorbire i soldati dei comandanti che furono sconfitti nella ribellione, aumentando cos\u00ec il suo potere. Intervenne e prese il controllo delle provincia pi\u00f9 settentrionale della Cina, lo Heilongjiang, dopo una ribellione che forz\u00f2 il governatore locale a scappare. Poich\u00e9 il governatore della provincia di Jilin era stato sconfitto nella tentata restaurazione della monarchia, Zhang prese facilmente il controllo anche di essa. Entro il 1918, il controllo di Zhang sulla Manciuria era completo, eccetto per piccole aree in mano all'Impero giapponese.\nNel 1920 Zhang era il signore supremo della Manciuria. Aveva il controllo totale sul governo locale e viveva nel lusso, facendosi costruire una casa stile castello a Shenyang. Nel 1925 il suo patrimonio era stimano in oltre 18 milioni di yuan (circa $2.6 milioni di dollari attuali).\nIl suo potere era consentito dalla sua cricca, composta da circa uomini nel 1922 e da quasi il triplo alla fine del decennio. Ottenne larghe forniture di armi dalla prima guerra mondiale, incluse intere unit\u00e0 navali, una forza aerea e un'industria di armamenti. Zhang integr\u00f2 un gran numero di milizie locali nel suo esercito per prevenire che la Manciuria cadesse nel caos come il resto della Cina a quel tempo. La provincia di Jilin era guidata da un governatore militare, che si diceva essere un cugino di Zhang e lo Heilongjiang aveva un suo signore della guerra regionale che non mostrava mai alcuna ambizione territoriale al di fuori della provincia.\nNonostante la Manciuria rimase ufficialmente parte della Repubblica di Cina, essa divenne pi\u00f9 o meno un regno indipendente isolato dalla Cina per la sua geografia e protetto dall'esercito del Fengtian. L'unico passo a Shanhaiguan, dove la Grande Muraglia incontra il mare, poteva essere facilmente chiuso. Nel 1922 Zhang prese il controllo della strategica Ferrovia Pechino-Shenyang, essendo l'unica a nord della Grande Muraglia.\nSi pens\u00f2 che il dominio di Zhang Zuolin potesse prendere sotto la sua amministrazione anche la Mongolia Esterna nel 1922 dopo che a seguito della rivoluzione comunista dell'anno precedente, il Partito del Popolo Mongolo e l'Armata Rossa avevano conquistato il territorio. Zhang era un ardente anticomunista.\nNel dicembre 1921 Zhang visit\u00f2 Pechino; alla sua richiesta, l'intero gabinetto, guidato da Jin Yunpeng, si dimise, lasciandolo libero di nominare un nuovo governo. Installando Liang Shiyi come primo ministro, propose una nuova costituzione e la risoluzione dei problemi finanziari della Repubblica. Ora una figura di rilievo nazionale, entr\u00f2 presto in conflitto con Wu Peifu, un comandante settentrionale della cricca di Zhili, che aveva la sua base di potere nello Zhili, la regione intorno a Pechino.\nNell'estate del 1922 Zhang prese personalmente il comando del suo esercito e il 19 aprile le sue forze entrarono nella Cina continentale. I suoi uomini conquistarono Pechino tre giorni dopo. Il 4 maggio l'esercito del Fengtian fu seriamente sconfitto dall'esercito della cricca di Zhili in quella che divenne nota come la prima guerra Zhili-Fengtian. uomini furono uccisi e feriti e le unit\u00e0 di Zhang si ritirarono attraverso il Passo Shanhai. Le forze dello Zhili erano ora in controllo di Pechino. L'immagine di Zhang come leader nazionale fu distrutta quando lui proclam\u00f2 la Manciuria indipendente da Pechino nel maggio 1922. Zhang a quel punto autorizz\u00f2 la separazione dell'amministrazione civile e militare in tutte e tre le province mancesi.\nL'inizio della fine.\nDopo la disastrosa sconfitta del 1922, Zhang riorganizz\u00f2 il suo esercito, ampliando tra gli altri, la meccanizzazione. Nell'autunno del 1924 i combattimenti esplosero di nuovo nella Cina centrale. Zhang vide un'opportuni\u00e0 per catturare la Cina settentrionale e Pechino e diventare capo del governo centrale. Mentre la maggior parte delle armate degli altri signori della guerra combatteva lungo il fiume Yangtze, Zhang attacc\u00f2 il nord, provocando la seconda guerra Zhili-Fengtian.\nIn una mossa a sorpresa, il generale Zhili, Feng Yuxiang, prese il controllo della capitale e chiese di spartirsi il potere con Zhang e Duan Qirui. Nell'agosto del 1925 l'esercito del Fengtian controllava le quattro grandi province intorno alla Grande Muraglia. Comunque, la situazione militare era cos\u00ec insostenibile che Sun Chuanfang, un comandante della cricca di Zhili, la cui sfera di influenza si estendeva lungo lo Yangtze, tent\u00f2 di spazzare via l'esercito del Fengtian di nuovo. Gli attacchi su Pechino continuarono fino alla primavera del 1926.\nUltimi anni e morte.\nLa Manciuria fu posta sotto la legge marziale, mentre la sua economia inizi\u00f2 a disintegrarsi. Le vecchie tasse furono rimesse e nuove furono inventate. Nel novembre 1925 Guo Songling si rivolt\u00f2 e ordin\u00f2 alle sue truppe di marciare su Shenyang. I giapponesi arrivarono in rinforzo per proteggere i loro interessi nella regione. Zhang riusc\u00ec a reprimere la rivolta a dicembre, dopo di che tent\u00f2 di riportare la situazione alla normalit\u00e0 ma nell'inverno del 1926 l'economia della Manciuria collass\u00f2. Questo non fece altro che moltiplicare le proteste dei lavoratori.\nZhang Zuolin riforn\u00ec di armi i ribelli musulmani anti-Guominjun guidati da Ma Tingrang durante il conflitto musulmano nel Gansu (1927-1930).\nNel giugno 1926 Zhang riusc\u00ec a riprendere Pechino e voci affermarono che stesse pianificando di proclamarsi imperatore. Comunque, un anno dopo, con le forze del Kuomintang che rapidamente avanzavano verso nord, Zhang decise di combinare le sue forze con quelle di altri signori della guerra inclusi Zhang Zongchang e Sun Chuanfang e combattere contro la Spedizione del Nord. Allo stesso tempo si proclam\u00f2 Gran maresciallo della Repubblica di Cina e cos\u00ec port\u00f2 il governo cinese a essere riconosciuto a livello internazionale come dittatoriale. Comunque, i nazionalisti guidati da Chiang Kai-shek attaccarono le sue forze e nel maggio 1928 l'esercito del Fengtian dovette ripiegare su Pechino. Inoltre, il Giappone fece pressioni su Zhang affinch\u00e9 lasciasse Pechino e tornasse in Manciuria, lasciando dei rinforzi a Tientsin. Zhang abbandon\u00f2 Pechino il 3 giugno 1928.\nIl giorno seguente mentre si trovava in treno di ritorno in Manciuria, mor\u00ec in un attentato che divenne noto come l'Incidente di Huanggutun. Il colonnello Komoto Daisaku, un ufficiale dell'Armata del Kwantung giapponese piazz\u00f2 una bomba su un ponte ferroviario che esplose quando il treno di Zhang stava passando. Il generale mor\u00ec qualche ora dopo. Al Processo di Tokyo del 1946, Okada Keisuke testimoni\u00f2 che Zhang fu ucciso perch\u00e9 l'Armata del Kwantung era infuriata per il suo fallimento nel fermare l'esercito di Chiang, che era sostenuto da Mosca, il rivale strategico di Tokyo. Per due settimane la morte di Zhang fu tenuta segreta mentre la corsa per il potere si stava decidendo. Per questo Zhang mor\u00ec ufficialmente il 21 giugno 1928. Il generale fu succeduto dal suo figlio pi\u00f9 grande, concepito con la sua moglie ufficiale, Zhang Xueliang, che fu per questo chiamato il \"Giovane maresciallo\"."}
{"id": "4076034", "revid": "287138", "url": "https://it.wikipedia.org/wiki?curid=4076034", "title": "Stefano d'Aste", "text": ""}
{"id": "4076037", "revid": "580197", "url": "https://it.wikipedia.org/wiki?curid=4076037", "title": "Atletico Oristano Calcio Femminile", "text": "LAssociazione Sportiva Dilettantistica Atletico Oristano Calcio Femminile, meglio nota come Atletico Oristano, \u00e8 una societ\u00e0 calcistica femminile italiana con sede ad Oristano. Milita in Serie C, terza serie del campionato italiano di calcio femminile. Ha disputato quattro campionati di Serie A.\nStoria.\nHa partecipato al campionato di Serie A di calcio femminile nelle stagioni 2000-2001 dopo la promozione dalla B 2004-2005 e 2005-2006. Al termine della stagione di Serie A2 2011-2012, ha vinto i playout contro la Juventus Torino per 2-1, conservando la categoria, e rimanendo l'unica squadra sarda in A2 dopo la retrocessione del Caprera e del Cagliari. In seguito alla riorganizzazione del campionato italiano di calcio femminile e la chiusura del torneo di Serie A2 fine campionato 2012-2013 viene ammessa e disputa da allora la Serie B.\nLa stagione 2014-2015 viene affrontata con Manuela Tesse in panchina, proveniente dalla pluriscudettata Torres, che guider\u00e0 la squadra fino al 4\u00ba posto del girone A.\nTesse a fine campionato decide di approfondire le sue capacit\u00e0 tecniche, lasciando il posto di responsabile tecnico della squadra, di conseguenza la societ\u00e0 affida la panchina al tecnico delle due promozioni Mario Silvetti per la stagione 2015-2016, e Luisa Marchio.\nColori.\nFino alla stagione 2018-2019 i colori della maglia principale erano: maglia azzurra, pantaloncini bianchi e calzettoni bianchi.&lt;br&gt;\nA partire dalla stagione 2019-2020 i colori sociali sono diventati il bianco e il rosso: maglia rossa e bianca, pantaloncini rossi e calzettoni rossi; mentre la seconda maglia \u00e8 bianca e blu."}
{"id": "4076039", "revid": "122484387", "url": "https://it.wikipedia.org/wiki?curid=4076039", "title": "Shutendoji", "text": " \u00e8 un personaggio mitologico del folklore giapponese.\nNella leggenda.\nSi tratta di un mostruoso oni a capo di un esercito di demoni, che infestava i territori del , nei pressi di Kyoto. Secondo la maggior parte delle leggende, fu sconfitto dal leggendario samurai Raik\u014d accompagnato dai suoi \"Shitenn\u014d\". Probabilmente la leggenda deriva da un fatto realmente accaduto, quando Raik\u014d, personaggio storico, sconfisse dei feroci banditi che razziavano i territori del Monte \u014ce.\nVoci correlate.\nIl personaggio di Shutendoji appare nella serie di videogame \"Fate/GrandOrder\" come servant."}
{"id": "4076040", "revid": "110157", "url": "https://it.wikipedia.org/wiki?curid=4076040", "title": "Distretto di Son\u00e1", "text": "Il distretto di Son\u00e1 \u00e8 un distretto di Panama nella provincia di Veraguas con 27.833 abitanti al censimento 2010\nGeografia antropica.\nSuddivisioni amministrative.\nIl distretto \u00e8 suddiviso in dieci comuni (\"corregimientos\"):"}
{"id": "4076043", "revid": "1821847", "url": "https://it.wikipedia.org/wiki?curid=4076043", "title": "Li Dazhao", "text": "Biografia.\nLi Dazhao nacque nel 1889 nella Contea di Laoting, nello Hebei, da una famiglia di contadini. Tra il 1913 e il 1916 studi\u00f2 all'Universit\u00e0 di Waseda in Giappone e torn\u00f2 in Cina all'inizio del 1916 per partecipare a Shanghai alle contestazioni contro l'autoproclamato governo imperiale di Yuan Shikai. \nCome intellettuale del Movimento di nuova cultura, nel 1918 fu reclutato da Cai Yuanpei per dirigere la biblioteca dell'Universit\u00e0 di Pechino; in questa posizione l'anno successivo influenz\u00f2 gli studenti nel Movimento del 4 maggio (a cui prese parte anche egli stesso), tra cui Mao Zedong, all'epoca uno dei suoi assistenti presso la biblioteca dell'Universit\u00e0 di Pechino. Nel 1920 divenne professore nella stessa universit\u00e0.\nLi fu uno dei primi ad introdurre il marxismo in Cina, ma secondo molti era un nazionalista e credeva che i contadini avrebbero avuto un ruolo centrale nella futura rivoluzione proletaria nel Paese. Nel 1921 fond\u00f2 con Chen Duxiu il Partito Comunista Cinese a Shanghai e Chen ne divenne il primo segretario generale. Sotto la dirigenza di Li e Chen il PCC cre\u00f2 uno stretto legame con il Comintern, controllato dai sovietici. Il Comintern, interessato agli eventi rivoluzionari cinesi, avvicin\u00f2 Li e Chen al Kuomintang, il Partito Nazionalista Cinese, fondato da Sun Yat-sen e con cui i comunisti vennero a creare il Primo Fronte Unito per riunificare la Cina divisa dalle lotte dei vari signori della guerra e darle un governo stabile.\nNel 1924 Li entr\u00f2 nel Comitato esecutivo centrale del Kuomintang. Anche per questo durante la Spedizione del Nord (1926-1928), a cui prese parte, fu un grande sostenitore del Fronte Unito. Nel 1927 tuttavia fu catturato dalle forze della Cricca del Fengtian all'ambasciata sovietica a Pechino e impiccato poco dopo insieme ad altri 19 prigionieri comunisti per ordine del signore della guerra Zhang Zuolin.\nSuo figlio Baohua divenne un importante esponente della Repubblica Popolare Cinese e presidente della Banca Popolare Cinese dal gennaio 1978 all'aprile 1982."}
{"id": "4076044", "revid": "287204", "url": "https://it.wikipedia.org/wiki?curid=4076044", "title": "Distretto di Sona", "text": ""}
{"id": "4076052", "revid": "767487", "url": "https://it.wikipedia.org/wiki?curid=4076052", "title": "...continuavano a chiamarlo il gatto con gli stivali", "text": "...continuavano a chiamarlo il gatto con gli stivali (\u306a\u304c\u3050\u3064\u4e09\u9283\u58eb \"Nagagutsu Sanj\u016bshi\"?) \u00e8 un film d'animazione del 1972 diretto da Tomoharu Katsumata.\nProdotto dalla Toei Animation, \u00e8 il seguito del film del 1969 \"Il gatto con gli stivali\", e verr\u00e0 seguito da un terzo episodio nel 1976: \"Il gatto con gli stivali in giro per il mondo\". A differenza degli altri due film, questo non \u00e8 un lungometraggio ma un mediometraggio, e non \u00e8 basato su alcuna opera letteraria.\nTrama.\nPero, costantemente inseguito dai tre gattolieri (stavolta armati di pistola) che lo vogliono uccidere, \u00e8 diretto nell'assolato villaggio del west GoGo Town insieme a due ragazzi, Jimmy e Annie. Una volta arrivati, Annie scopre che suo padre, che viveva l\u00ec, \u00e8 stato appena ucciso. Con l'aiuto di Pero, Annie viene a conoscenza che suo padre aveva scoperto una zecca clandestina. Ma il capo dei falsari, il losco Santana, rapisce Annie. Cos\u00ec Pero, alleatosi con una trib\u00f9 di topi pellirosse, aiuta Jimmy (in realt\u00e0 il nuovo sceriffo del villaggio) ad affrontare Santana e i suoi scagnozzi.\nDistribuzione.\nEdizione italiana.\nL'edizione italiana del film contiene diverse citazioni degli spaghetti western, molto popolari a quei tempi. Il titolo \u00e8 un'evidente citazione del film commedia western \"...continuavano a chiamarlo Trinit\u00e0\" e nella canzone dei titoli di testa (una nuova versione di quella del primo film). Pero dice \u00abDavanti alla mia maest\u00e0 Sartana e Trinit\u00e0 mi han detto \"Chiedo piet\u00e0!\"\u00bb. Inoltre il capo dei falsari, che nell'edizione originale non ha un nome, in quella italiana viene chiamato Santana, altro nome comune negli spaghetti-western.\nPrima del ridoppiaggio de \"Il gatto con gli stivali\" nel 2004, questo era l'unico film della trilogia in cui nel doppiaggio italiano Pero veniva chiamato con il suo nome esatto, essendo stato rinominato Geo nel primo film e Biagio nel terzo.\nAccoglienza.\nCritica.\nSecondo il critico Paolo Mereghetti il film, pur essendo godibile, \u00e8 comunque molto inferiore al primo (e anche leggermente peggiore del terzo). Nel suo dizionario assegna al film due stelle su quattro (mentre il primo ne ha tre e mezza), elogiandone l'ottima realizzazione e il ritmo, ma affermando che \"l'atmosfera western si addice poco al personaggio, e le invenzioni visive non sono molte\"."}
{"id": "4076053", "revid": "110157", "url": "https://it.wikipedia.org/wiki?curid=4076053", "title": "Pont de Rohan", "text": "Il Pont de Rohan (\"Ponte Rohan\") \u00e8 un celebre ponte abitato sul fiume \u00c9lorn della cittadina francese di Landerneau, nel Finist\u00e8re (Bretagna), eretto nel XII secolo e ricostruito con edifici a partire dal 1510 per volere di Jean, II visconte di Rohan (1452-1516) ed ampliato fino alla met\u00e0 del XVII secolo.\n&lt;br&gt;Si tratta di uno dei pochi ponti tuttora abitati rimasti in Europa e uno dei due soli esistenti in Francia (l'altro si trova a Narbonne).\n\u00c8 classificato come monumento storico.\nCaratteristiche.\nIl ponte, che misura 67 metri di lunghezza, ingloba vari edifici in ardesia costruiti su pilastri e con piani superiori in aggetto.\nVi si trovano le antiche case dei mugnai, dei mercanti di stoffe, ecc.\n&lt;br&gt;Tra gli edifici storici, spiccano la casa del giudice Gillart, risalente al 1639.\nStoria.\nIl ponte inizi\u00f2 ad essere edificato nel 1510 per volere di Jean de Rohan, che vi fece costruire un mulino e due botteghe.\n&lt;br&gt;I due piani del mulino fungevano per\u00f2 da prigione e il mugnaio da carceriere.\nNel 1639 fu aggiunto da Jacques Gillart un edificio in stile rinascimentale.\nNel 1825, il mulino and\u00f2 distrutto e fu rimpiazzato da un nuovo edificio nel 1902."}
{"id": "4076057", "revid": "126257", "url": "https://it.wikipedia.org/wiki?curid=4076057", "title": "Teatro Grande (Pompei)", "text": "Il Teatro Grande \u00e8 un teatro di epoca romana, sepolto dall'eruzione del Vesuvio del 79 e ritrovato a seguito degli scavi archeologici dell'antica Pompei: al suo interno venivano rappresentate commedie, mimi e pantomimi, oltre che le atellane.\nStoria.\nIl Teatro Grande fu edificato in et\u00e0 sannitica ma completamente rifatto nel II secolo a.C. ed in seguito pi\u00f9 volte restaurato: intorno all'80 a.C., in contemporanea con la costruzione del Teatro Piccolo, diversi lavori interessarono principalmente la zona della cavea, ampliata di circa dieci metri, mentre, durante l'epoca augustea, ci fu una ristrutturazione totale, grazie alle sovvenzioni della \"gens Holconia\", una delle famiglie pi\u00f9 importanti di Pompei, impegnata nelle coltivazioni di viti; tale evento \u00e8 ricordato con una targa che riporta la scritta:\nInoltre, grazie ai nomi dei benefattori, si \u00e8 potuto risalire ad una data precisa del restauro, probabilmente intorno al 2 o 3 a.C., anni in cui Marco Holconio Rufo era duoviro di Pompei, quando gli venne dedicata una statua, oltre ad un \"bisellium\", ossia un posto riservato, all'interno del teatro; il restauro fu affidato ad un liberto chiamato Marco Artorio Primo: era infatti consuetudine tra i romani affidare i lavori manuali a tale genere sociale, in quanto era un'attivit\u00e0 ritenuta non degna per un uomo libero. A seguito del terremoto di Pompei del 62, che danneggi\u00f2 parzialmente la struttura, venne rifatta completamente la scena; fu quindi sepolto, con il resto della citt\u00e0, sotto una coltre di ceneri e lapilli nel 79, a seguito dell'eruzione del Vesuvio ed esplorato a seguito delle indagini archeologiche volute dalla dinastia borbonica: a seguito di un accurato restauro viene utilizzato nei mesi estivi per rappresentazioni teatrali e musicali.\nDescrizione.\nIl teatro fu edificato sulle pendici di una collina, di cui sfrutta il costone per la gradinata: si trova nei pressi del Tempio Dorico ed ha uno stampo prettamente ellenistico, cos\u00ec come era abitudine dell'antica Grecia costruire i teatri nelle vicinanze di un'area sacra; si apriva inoltre su di uno splendido panorama, dominato dalla valle del Sarno e dai monti Lattari.\nIl Teatro Grande ha una forma a ferro di cavallo, distinguendosi dal modello tradizionale romano ad emiciclo, e fu realizzato interamente in opera incerta. La parte riservata al pubblico era la cavea e poteva accogliere circa cinquemila spettatori; questa \u00e8 divisa in tre parti: l\"'ima cavea\", rivestita in marmo, era riservata ai decurioni, la \"media cavea\", la pi\u00f9 ampia e la meglio disposta per la visione dello spettacolo, era destinata alle corporazioni e la \"summa cavea\", con posti limitati; a loro volta, sia la \"media\" che la \"summa cavea\" si dividono in cinque zone: della summa cavea tuttavia rimane solo un piccolo tratto, in quanto crollata a seguito del terremoto del 62. Doveva inoltre essere presenta una gradinata che poggiava su un corridoio con volte a botte, cos\u00ec come altre gradinate sono presenti sui parodi, caratteristica inusuale per questo tipo di edifici, in quanto erano sempre scoperti e quindi sicuramente aggiunte in secondo momento. La parte dedicata al pubblico si completava con dei palchetti, chiamati \"tribunalia\", riservati ad ospiti d'onore, i quali godevano di una perfetta visione sulla scena.\nAlla zona dell'orchestra si accede tramite due \"parodos\" coperti: quello di destra conduceva ad un cortile posto dietro la scena, da cui, tramite una scala, si arrivava al Foro Triangolare: sul suo ingresso fu ritrovata una testa maschile d'epoca sillana. Il \"parodos\" della parte sinistra invece \u00e8 raggiungibile da Via Stabia e conduce poi allo stesso cortile del precedente: entrambi i corridoio sono costruiti in opera incerta. La zona del palcoscenico, in opera laterizia, \u00e8 alta circa un metro e mezzo e presenta due scalette, tramite le quali gli attori accedevano alla scena, mentre ai lati alcune nicchie dovevano ospitare gli addetti all'ordine pubblico. La scena, protetta da un sipario che si alzava dal basso verso l'alto, era limitata da un'imitazione di un palazzo principesco, con tre porte e a due piani, ornato con molte statue; al lato del palco un piccolo spogliatoio che fungeva anche d'accesso ad un cortile. Tutta la zona del Teatro, probabilmente, era decorata con fontane e ninfei, ritrovati al momento degli scavi, mentre diversi blocchi forati indicano che nei mesi pi\u00f9 caldi l'intera struttura veniva coperta con un \"velarium\"."}
{"id": "4076058", "revid": "287204", "url": "https://it.wikipedia.org/wiki?curid=4076058", "title": "Ion Andreescu", "text": "Nel 1876 comp\u00ec un viaggio alla volta della Francia e ne torn\u00f2 notevolmente influenzato da Barbizon e dall'Impressionismo. In vita fu poco conosciuto, ma venne presto rivalutato dopo la prematura morte."}
{"id": "4076059", "revid": "124817963", "url": "https://it.wikipedia.org/wiki?curid=4076059", "title": "Simona Baldanzi", "text": "Biografia.\nNata in una famiglia mugellana di operai del tessile, si interessa sin da piccola ai lavori manuali prestando attenzione alla \"condizione\" dei lavoratori.\nNel 1996 partecipa alla finale del Premio Campiello Giovani con il racconto \"Finestrella viola\".\nNel 2006 esordisce con il libro \"Figlia di una vestaglia blu\", edito da Fazi, che racconta le esperienze lavorative degli operai tessili della Rifle e degli operai edili della TAV in Mugello. Con il primo romanzo ha ottenuto il Premio Miglior Esordio di Fahrenheit Radio Rai tre, il Premio Minerva Letteratura di Impegno Civile ed \u00e8 stata finalista al Premio Fiesole Narrativa under 40 e al Premio Chianti. Ha ricevuto un premio speciale nell'ambito del Premio Viareggio 2007.\nMolto attenta ai problemi della propria terra, nel 2011 pubblica il libro \"Mugello sottosopra\", dedicato agli sconvolgimenti idrogeologici portati dai cantieri TAV e nel 2014 pubblica nella collana Contromano di Laterza il romanzo \"Il Mugello \u00e8 una trapunta di terra\"."}
{"id": "4076060", "revid": "375960", "url": "https://it.wikipedia.org/wiki?curid=4076060", "title": "Zhanmadao", "text": ""}
{"id": "4076065", "revid": "767487", "url": "https://it.wikipedia.org/wiki?curid=4076065", "title": "Nino Antonellini", "text": "Fu direttore del coro sinfonico della RAI dal 1952 e fondatore del suo coro da camera. Dal 1950 al 1970 insegn\u00f2 al Conservatorio S. Cecilia di Roma e dal 1970 al 1973 diresse il conservatorio Benedetto Marcello di Venezia."}
{"id": "4076068", "revid": "767487", "url": "https://it.wikipedia.org/wiki?curid=4076068", "title": "Arnaldo Angelucci", "text": "Biografia.\nNel 1885 divenne direttore della clinica oculistica dell'universit\u00e0 di Cagliari, ma nel 1887 si trasfer\u00ec a Messina e di qui a Palermo (1888). Nel 1905 divenne direttore della clinica oculistica dell'universit\u00e0 di Napoli, ma nel 1929 abbandon\u00f2 l'attivit\u00e0. Si prodig\u00f2 nella ricerca di nuovi metodi di cura per l'ectropion."}
{"id": "4076073", "revid": "1554564", "url": "https://it.wikipedia.org/wiki?curid=4076073", "title": "Galleria La Tartaruga", "text": "La Galleria La Tartaruga fu una galleria d'arte fondata da Plinio De Martiis nel febbraio del 1954 a Roma, in via del Babuino 196, e inaugurata con una mostra di litografie di Daumier. \nStoria della Galleria.\nFu luogo di ritrovo di artisti, letterati, critici, galleristi e intellettuali provenienti da tutto il mondo, importante luogo di scambio per le idee e la cultura soprattutto tra gli anni cinquanta e settanta; fu la prima galleria a introdurre nella capitale, all'inizio degli anni sessanta, l'arte contemporanea americana. \nSempre all'inizio di quel decennio la galleria si trasfer\u00ec a Piazza del Popolo dove divenne punto di riferimento per quel gruppo di giovani artisti, che fu in seguito definito Scuola di Piazza del Popolo. Nel 1968 fu proprio Giosetta Fioroni a inaugurare il Teatro delle mostre, ciclo di mostre che rese la galleria una sorta di laboratorio permanente per la sperimentazione di un rapporto differente tra il pubblico e l'arte, in linea con le nuove forme creative che andavano sviluppandosi negli stessi anni. In questa decade, dopo la scomparsa della moglie e collaboratrice di Plinio De Martiis, Ninn\u00ec Pirandello, videro una pausa di due anni nell'attivit\u00e0 della galleria (1972-1973) che alla riapertura si dedic\u00f2 soprattutto al teatro, al cinema, alla musica e alla poesia visiva.\nDalla fine degli anni settanta La Tartaruga divenne punto di riferimento per gli artisti definiti in seguito Anacronisti fino alla chiusura della galleria avvenuta nel 1984. L'attivit\u00e0 di Plinio de Martiis prosegu\u00ec a livello editoriale e come curatore di mostre fino al 1995 quando inaugur\u00f2 a Castelluccio di Pienza una nuova sede espositiva. L'archivio della galleria \u00e8 conservato presso l'Archivio di Stato di Latina. Fu dichiarato di notevole interesse storico da parte della Sovrintendenza archivistica per il Lazio nell'agosto 2003."}
{"id": "4076074", "revid": "98070659", "url": "https://it.wikipedia.org/wiki?curid=4076074", "title": "Costruzione fattitiva", "text": "La costruzione fattitiva, chiamata anche causativa, \u00e8 una struttura sintattica in cui \u00e8 presente un complesso verbale formato da un verbo fattitivo, cio\u00e8 \"fare\" o \"lasciare\", o da un verbo percettivo, come \"intendere\", \"sentire\", \"udire\" e \"vedere\", combinato con un infinito:\n a. Marco fece venire Marta\n b. Marco fece assaggiare il vino a Marta\n c. Marco fece assaggiare il vino da Marta\nStruttura.\nLa presenza di un complesso verbale nella costruzione fattitiva spiega il fatto che nella formazione della costruzione stessa gli argomenti interni dell'infinito diventano argomenti dell'intero complesso verbale. Il soggetto dell'infinito (che rappresenta chi compie o partecipa all'azione descritta dal verbo all'infinito), \u00e8 generalmente non espresso nelle altre costruzioni con l'infinito, ma pu\u00f2 essere espresso nella costruzione fattitiva. Tale soggetto, tuttavia, non compare mai come tale, ma viene reso come un argomento (diverso dal soggetto) del complesso verbale, dato che quest'ultimo ha gi\u00e0 il suo soggetto che coincide con quello del verbo fattitivo/percettivo.\nNella frase \"Marco fece venire Marta\", ad esempio, sia il verbo fattitivo \"fece\", sia il verbo all'infinito \"venire\", considerati separatamente, hanno degli argomenti interni: il verbo \"fece\" ha come argomento interno il soggetto \"Marco\", il verbo \"venire\" ha come argomento interno il soggetto \"Marta\", poich\u00e9 \u00e8 \"Marta\" che compie l'azione di \"venire\". Con la formazione del complesso verbale \"fece venire\", sia il soggetto del verbo \"fece\" sia il soggetto del verbo \"venire\" passano da argomenti interni dei singoli verbi ad argomenti dell'intero complesso verbale. Tuttavia, mentre il soggetto del verbo \"fece\" mantiene la sua funzione sintattica, passando da soggetto del singolo verbo a soggetto del complesso verbale (\"Marco\" compie l'azione di \"fare venire\"), il soggetto del verbo \"venire\" cambia la sua funzione sintattica, passando da soggetto del singolo verbo a oggetto diretto del complesso verbale.\nL'argomento con il quale viene espresso il soggetto del verbo all'infinito dipende dalla transitivit\u00e0 o non transitivit\u00e0 del verbo all'infinito. Si possono avere due strutture fondamentali:\nNel caso in cui il verbo all'infinito sia intransitivo (ad esempio, \"venire\"), il soggetto dell'infinito viene espresso sotto forma di oggetto diretto (\"Marta\") e presenta le propriet\u00e0 tipiche dell'oggetto diretto: pu\u00f2 essere pronominalizzato con un clitico accusativo (3a) e pu\u00f2 diventare soggetto della frase passiva (3b):\n a. Marco \"la\" fece venire\n b. \"Marta\" fu fatta venire da Marco\nNel caso in cui il verbo all'infinito sia transitivo (ad esempio, \"assaggiare\"), il soggetto dell'infinito viene espresso sotto forma di oggetto indiretto del complesso verbale (\"a Marta\") e pu\u00f2 essere pronominalizzato con il clitico dativo:\n(5) Marco \"le\" fece assaggiare il vino\nCostruzione fattitivo-passiva.\nLa costruzione fattitivo-passiva \u00e8 una variante della costruzione fattitiva in cui il verbo all'infinito \u00e8 un verbo transitivo, ma ha valore passivo e quindi si comporta come un verbo non transitivo.:\n(6) Marco fece assaggiare il vino da Marta\nLa frase (6) pu\u00f2 essere, infatti, parafrasata come \u201cMarco fece in modo che il vino fosse assaggiato da Marta\u201d, in cui il soggetto dell'infinito (che \u00e8 \"vino\" e non \"Marta\", come si potrebbe erroneamente pensare) viene espresso sotto forma di oggetto diretto del complesso verbale, e nella frase pu\u00f2 comparire facoltativamente il complemento di agente (\"da Marta\").\nL'eventuale presenza del complemento di agente in frasi di questo tipo rappresenta un importante fattore disambiguante, perch\u00e9 permette di distinguere la costruzione fattitiva da quella fattitivo-passiva. \u00c8 il caso di costruzioni con verbi come \"aumentare\", che hanno sia una variante causativa (cio\u00e8 possono essere transitivi), sia una variante media (cio\u00e8 possono essere anche inaccusativi): se il complemento d'agente \u00e8 espresso, al verbo viene data un'interpretazione causativa e un valore passivo, per cui si ha certamente una costruzione fattitivo-passiva in cui il soggetto dell'infinito si realizza come oggetto diretto del complesso verbale (7a); se il complemento d'agente non \u00e8 espresso, la frase risulta ambigua, perch\u00e9 al verbo di modo infinito pu\u00f2 essere data sia un'interpretazione causativa, sia un'interpretazione come verbo medio e, in quest'ultimo caso, si tratta di una costruzione fattitiva (7b):\n a. Fece aumentare il prezzo dal negoziante (= Fece in modo che il prezzo fosse aumentato dal negoziante; interpretazione causativa)\n b. Fece aumentare il prezzo (= Fece in modo che il prezzo fosse aumentato oppure Fece in modo che il prezzo aumentasse; interpretazione come verbo medio)\nAnche se nella struttura tipica della costruzione fattitivo-passiva l'infinito \u00e8 un verbo transitivo con valore passivo, cio\u00e8 si comporta come un verbo non transitivo, \u00e8 possibile formare costruzioni fattitivo-passive anche con alcuni verbi intransitivi (come \"telefonare\") e transitivi usati senza oggetto diretto (come \"scrivere\"):\n a. Faccio telefonare da Marco (= Faccio in modo che Marco telefoni)\n b. Faccio scrivere da Marco(= Faccio in modo che Marco scriva)\nLa possibilit\u00e0 di usare la costruzione fattitivo-passiva anche con alcuni verbi intransitivi o usati intransitivamente costituisce la differenza tra questa e la costruzione passiva, che si applica solo ai verbi transitivi (*\u00c8 stato telefonato da Marco (= Marco ha telefonato)/ *\u00c8 stato scritto da Marco (= Marco ha scritto)).\nA parte questa importante differenza, la costruzione fattitivo-passiva ha le stesse condizioni d'uso della costruzione passiva, infatti:\n(9) *Queste matite sono avute da Marco\n a. *Fece avere le matite da Marco\n b. Fece avere le matite a Marco\n(11) *Il lunario sar\u00e0 sbarcato da Marco\n a. *Fece sbarcare il lunario da Marco\n b. Fece sbarcare il lunario a Marco\nLa costruzione fattitivo-passiva svolge, inoltre, due importanti funzioni:\n a. *Faranno tormentare Maria al dispiacere\n b. Faranno tormentare Maria dal dispiacere\n a. ??Li fecero trovare ai carabinieri\n b. Li fecero trovare dai carabinieri\nRelazioni tra funzioni sintattiche.\nIl seguente schema rappresenta le relazioni principali tra le funzioni sintattiche dei singoli verbi componenti il complesso verbale e le funzioni sintattiche dell'intero complesso verbale della costruzione fattitiva:\n a.Marco ha fatto venire Maria in piscina\n b.Marco ha fatto mangiare il gelato a Maria\n c.Marco ha fatto mangiare il gelato (da Maria)\nLo schema evidenzia il fatto che nella costruzione fattitiva solo il soggetto dell'infinito cambia la sua funzione sintattica, divenendo oggetto diretto (nella fattitiva con non transitivo e nella fattitivo-passiva) o oggetto indiretto (nella fattitiva con transitivo) del complesso verbale; tutti gli altri argomenti interni dell'infinito mantengono la stessa funzione come argomenti del complesso verbale: nella costruzione fattitiva con verbo transitivo (15b), ad esempio, l'oggetto diretto dell'infinito (il gelato) rimane oggetto diretto del complesso verbale.\nCostruzione causativa.\nQuando l'analisi di una struttura che corrisponde ad una costruzione fattitiva viene spostata sul piano semantico, cio\u00e8 sul piano dell'interpretazione che viene data alla costruzione al di l\u00e0 della sua struttura superficiale, si parla di costruzione causativa. \nLa costruzione fattitiva, quindi, viene chiamata anche causativa, poich\u00e9 sul piano semantico essa esprime spesso una relazione tra due agenti in cui il primo, detto Iniziatore o Istigatore, istiga l'agire del secondo, detto Esecutore.\n(16) Mario ha fatto cantare i bambini\nNella frase (16) \"Mario\" \u00e8 l'Iniziatore, perch\u00e9 causa l'agire de \"i bambini\" che rappresentano l'Esecutore; tra Iniziatore ed Esecutore, quindi, c'\u00e8 un rapporto gerarchico per il quale l'Iniziatore ha il potere di indurre l'Esecutore a compiere un'azione. Per questi motivi, si dice che l'Iniziatore esercita una forza causativa (o controllo) sull'Esecutore. Tale forza causativa pu\u00f2 avere un grado forte o un grado debole: quando la forza causativa ha un grado forte, l'Iniziatore impone, comanda all'Esecutore di fare qualcosa e nella costruzione causativa si usa il verbo \"fare\" combinato con l'infinito (17); quando la forza causativa ha un grado debole, l'Iniziatore d\u00e0 un permesso o un'autorizzazione all'Esecutore e, in questo caso, si possono usare il verbo \"fare\" o il verbo \"lasciare\" combinati con l'infinito (18):\n a. I miei mi facevano uscire con il mio ragazzo nel fine settimana (grado debole)\n b. I miei mi lasciavano uscire con il mio ragazzo nel fine settimana (grado debole)\nTipi di costruzioni causative.\nIn italiano la forza causativa (per cui l'Iniziatore esercita un controllo sull'Esecutore, imponendogli o permettendogli qualcosa) non si manifesta in tutte le costruzioni causative; per questo motivo, si distinguono tre tipi di causative:\n(19) La mamma fa trovare il pranzo pronto ai bambini\nLa frase (19) non pu\u00f2 essere interpretata come \u201cLa mamma obbliga/permette ai bambini a/di trovare il pranzo pronto\u201d; in questo caso infatti, la costruzione serve solo per mettere in relazione due agenti tra i quali non vi \u00e8 alcuna forza causativa, ma solo un rapporto per cui il primo agente (\"la mamma\") fa qualcosa per l'altro (\"i bambini\").\nCorrispondono a \u201cfalse\u201d costruzioni causative combinazioni come \"fare avere\", \"fare credere\", \"lasciare intendere\", \"fare sapere\", \"fare vedere\", \"farsi vedere\".\n(20) Fece studiare il nipote\nUna frase come (20) pu\u00f2 avere tre possibili interpretazioni: \u201cAiut\u00f2 il nipote a studiare\u201d, \u201cObblig\u00f2 il nipote a studiare\u201d, \u201cAiut\u00f2 (finanziariamente) il nipote a studiare\u201d; di queste tre solo la seconda \u00e8 un'interpretazione causativa.\n(21) Il re fece costruire una reggia grandissima\nL'italiano, quindi, spesso, estende l'uso della costruzione causativa anche a situazioni in cui non vi \u00e8 realmente nessuna forza causativa e, per questo, si pu\u00f2 considerare una lingua \u201ca forte orientamento causativo\u201d.\nDiacronia della costruzione causativa.\nIn latino la relazione causativa veniva rappresentata spesso con un singolo verbo dal significato intrinsecamente causativo, invece che con una combinazione di verbi, come nell'italiano contemporaneo. Per questo, un'espressione come \"fare uccidere\", veniva codificata dal solo verbo \"interfic\u0115re\" che, oltre al significato di \"uccidere\", aveva anche quello di \"dare la morte a\", \"fare uccidere\".\nIl modo pi\u00f9 frequente per rappresentare una relazione causativa, tuttavia, era quello di accostare due frasi: la prima conteneva un verbo col significato di \u201ccomandare\u201d, come \"iub\u0113re\" (cio\u00e8 \u201cordinare\u201d) o \"fac\u0115re\" (22a), oppure un verbo col significato di \u201cpersuadere\u201d, come \"suadeo\", \"persuadeo\", \"induco\" (22b); la seconda conteneva un altro verbo preceduto da un complementatore come \"ut\" (cio\u00e8 \u201caffinch\u00e9\u201d).\na.\nb.\nNella fase aurea della lingua latina, soprattutto nelle ricette di cucina, si trova, anche se poco frequentemente, la costruzione con \"fac\u0115re\" + infinito, che \u00e8 l'antenata della costruzione italiana:\n(23) \nSolo a partire dal Medioevo, in latino si inizia a usare pi\u00f9 frequentemente la costruzione \"fac\u0115re\" + infinito, costruzione che finisce per consolidarsi nell'italiano fin dalla sua nascita come lingua autonoma: l'uso della costruzione \"fac\u0115re\" + infinito, infatti, \u00e8 presente in Dante, anche se l'ordine dei costituenti \u00e8 differente rispetto all'ordine attuale:\n(24) \nIn (24) il verbo fare non \u00e8 contiguo col verbo all'infinito, come avviene nella costruzione causativa attuale, ma tra \"faceva\" e \"tener\" si interpone l'elemento con la funzione di Esecutore, cio\u00e8 \"lui\".\nI clitici nella costruzione fattitiva.\nNella costruzione fattitiva i clitici non si attaccano, a differenza di come avviene generalmente, al verbo all'infinito, ma all'intero complesso verbale di cui diventano argomenti e, in particolare, al primo elemento del complesso, cio\u00e8 il verbo fattitivo o percettivo:\n(25) Ci far\u00f2 venire Marta / *Far\u00f2 venirci Marta\nUna particolarit\u00e0 della costruzione fattitiva \u00e8 che non sempre l'oggetto indiretto pu\u00f2 essere pronominalizzato con un clitico.\nL'oggetto indiretto in una costruzione fattitiva pu\u00f2 rappresentare l'oggetto indiretto dell'infinito (26a e b), oppure il soggetto dell'infinito nella costruzione fattitiva con verbo transitivo (27):\n a. Fece correre il cane dietro \"a Maria\"\n b. Fece dedicare la canzone \"a Gianni\" (da Mario)\n(27) Far\u00f2 bere l'acqua \"a Maria\"\nQuando l'oggetto indiretto rappresenta il soggetto dell'infinito, come in (28), pu\u00f2 essere sempre pronominalizzato con il clitico dativo:\n(28) \"Le\" far\u00f2 bere l'acqua\nQuando l'oggetto indiretto rappresenta l'oggetto indiretto dell'infinito, pu\u00f2 essere cliticizzato solo se l'infinito corrisponde ad una costruzione inaccusativa o, in misura minore, inergativa - cio\u00e8 solo se l'infinito \u00e8 un verbo intransitivo - o se forma con un verbo fattitivo una costruzione fattitivo-passiva. Nella frase (26a) l'oggetto indiretto pu\u00f2 essere pronominalizzato con un clitico dativo perch\u00e9 l'infinito \u00e8 un verbo inaccusativo, ottenendo (29a); anche nella frase (26b) l'oggetto indiretto pu\u00f2 essere pronominalizzato con un clitico, perch\u00e9 si tratta di una costruzione fattitivo-passiva, ottenendo (29b):\n a. \"Le\" fece correre il cane dietro\n b. \"Gli\" fece dedicare la canzone (da Mario)\nLa pronominalizzazione dell'oggetto indiretto che rappresenta l'oggetto indiretto del verbo all'infinito, invece, \u00e8 impossibile quando l'infinito \u00e8 un verbo transitivo (30b) e pu\u00f2 avere una certa marginalit\u00e0 con verbi intransitivi di tipo inergativo:\n a. ?Le fece telefonare Marco\n b. *Le fece spedire i pacchi a Lucia (nel senso di \u201cFece in modo che Lucia le spedisse i pacchi\u201d)\n\u00c8 da notare che la frase (30b) pu\u00f2 diventare grammaticale se interpretata come \u201cFece in modo che \"lei\" spedisse i pacchi a Lucia\u201d, con il clitico dativo a rappresentare il soggetto dell'infinito e non l'oggetto indiretto.\nUso dei clitici riflessivi.\nNella costruzione fattitiva pu\u00f2 esserci anche un pronome riflessivo che rappresenta un argomento interno dell'infinito divenuto un argomento del complesso verbale e ha lo stesso referente del soggetto del complesso verbale. Il riflessivo pu\u00f2 essere accusativo, e in questo caso potrebbe rappresentare sia l'oggetto diretto dell'infinito in costruzione fattitiva con verbo transitivo, sia il soggetto dell'infinito in costruzione fattitiva con verbo non transitivo e nelle costruzioni fattitivo-passive.\nIl riflessivo pu\u00f2 essere anche dativo e, in questo caso, potrebbe rappresentare potenzialmente sia l'oggetto indiretto dell'infinito, che il soggetto dell'infinito in costruzione fattitiva con verbo transitivo.\nSe il riflessivo \u00e8 accusativo, esso pu\u00f2 effettivamente comparire solo al posto del soggetto dell'infinito, e solo se tale soggetto non ha il ruolo semantico di agente:\n a. Marco si lascia cadere (= Marco lascia che Marco cada)\n b. Marco si lascia picchiare dai ragazzi pi\u00f9 grandi (= Marco lascia che Marco sia picchiato dai ragazzi pi\u00f9 grandi)\n c. *Marco si lascia partire (= Marco lascia che Marco parta; in questo caso la frase \u00e8 agrammaticale, perch\u00e9 il soggetto dell'infinito (\"Marco\") ha il ruolo semantico di agente)\nIl riflessivo accusativo non pu\u00f2 effettivamente rappresentare l'oggetto diretto dell'infinito:\nSe il riflessivo \u00e8 dativo, esso pu\u00f2 effettivamente rappresentare solo l'oggetto indiretto dell'infinito (33) e non pu\u00f2 comparire al posto del soggetto dell'infinito (34):\nUn caso particolare dell'uso dei riflessivi nella costruzione fattitiva si verifica quando l'infinito \u00e8 un verbo pronominale, cio\u00e8 un verbo che si usa sempre nella forma riflessiva e in cui, per\u00f2, il riflessivo non funziona come argomento del verbo (per questo, si dice che con i verbi pronominali il riflessivo \u00e8 \u201clessicalizzato\u201d). Quando l'infinito \u00e8 un verbo pronominale, il riflessivo non compare all'interno della costruzione fattitiva come argomento del complesso verbale:\nUna conseguenza di questo fenomeno \u00e8 che, nel caso della presenza nella costruzione fattitiva di un verbo che pu\u00f2 essere sia causativo che medio con forma pronominale (come \"muovere/muoversi\", \"spostare/spostarsi\", \"alzare/alzarsi\"), si pu\u00f2 avere una duplice interpretazione della costruzione fattitiva: essa pu\u00f2 essere vista contemporaneamente sia come costruzione fattitivo-passiva, se al verbo viene data un'interpretazione causativa e un valore passivo (36a), sia come costruzione fattitiva con verbo non transitivo, se il verbo viene interpretato come medio pronominale (36b):\n a. Fa spostare la poltrona (= Fa in modo che la poltrona sia spostata; costruzione fattivo-passiva )\n b. Fa spostare la poltrona ( = Fa in modo che la poltrona si sposti; costruzione fattitiva con verbo non transitivo)\nEspressione del soggetto.\nNella costruzione fattitiva tipica, quando l'infinito \u00e8 un verbo non transitivo o quando si ha una costruzione fattitivo-passiva, il soggetto dell'infinito viene espresso come oggetto diretto del complesso verbale fattitivo. Tuttavia, con alcuni verbi intransitivi (come \"telefonare\") e con alcuni verbi transitivi usati intransitivamente (come \"scrivere\"), il soggetto dell'infinito pu\u00f2 essere espresso dall'oggetto indiretto:\n a. Faccio telefonare a Marco (= Faccio in modo che Marco telefoni)\n b. Faccio scrivere a Marco (= Faccio in modo che Marco scriva)\nSoggetto non espresso.\nAll'interno della costruzione fattitiva il soggetto dell'infinito, a volte, pu\u00f2 rimanere non espresso e, in questo caso, viene data alla frase un'interpretazione generica (\u201cLa pillola fa guarire\u201d) o indeterminata (\u201cFece telefonare a Milano\u201d).\nQuando l'infinito \u00e8 un verbo transitivo, la non espressione del soggetto \u00e8 sempre possibile, come in (38a); quando, invece, l'infinito \u00e8 un verbo intransitivo, la non espressione del soggetto \u00e8 possibile solo se il verbo \u00e8 inergativo (Burzio 1986), come in (38b); \u00e8 impossibile negli altri casi, come in (38c):\n a. Fece spedire un pacco\n b. Fece telefonare a Milano\n c. *Fece arrivare in ritardo"}
{"id": "4076075", "revid": "767487", "url": "https://it.wikipedia.org/wiki?curid=4076075", "title": "Henry Moore (biografo)", "text": "Convertitosi al metodismo, fu assistente di John Wesley dal 1784 al 1786 e dal 1788 al 1790. Moore fu inoltre biografo di Wesley, ed, insieme a Thomas Coke, scrisse nel 1824 una biografia del fondatore del metodismo.\nOpere.\n\"Life\" was published in 1824-25. His \"Life\" was published by Mrs. Richard Smith, with autobiographical content, in 1844. Moore's other works are: "}
{"id": "4076077", "revid": "76963", "url": "https://it.wikipedia.org/wiki?curid=4076077", "title": "Annie Golden", "text": "Biografia.\nDai primi anni settanta \u00e8 la cantante principale della band newyorchese The Shirts, fino al loro scioglimento nel 1981.\nDebutta sul grande schermo nel 1979 con il ruolo di Jeannie Ryan, una dei protagonisti di \"Hair\", trasposizione cinematografica di successo diretta da Milo\u0161 Forman del gi\u00e0 famoso musical rock omonimo. Nonostante il grande successo del film, l'attrice non interpreter\u00e0 altri ruoli cinematografici o televisivi fino al 1985, anno in cui prende parte a tre film ed una serie-tv, \"Miami Vice\", per tre episodi. Due anni dopo affianca Alec Baldwin in \"Forever, Lulu\" e Diane Keaton in \"Baby Boom.\"\nNel 1995 \"diventa\" tassista per Terry Gilliam in \"L'esercito delle 12 scimmie.\" \nDal 2013 la sua notoriet\u00e0 \u00e8 rilanciata dalla partecipazione fissa alla serie televisiva statunitense prodotta da Netflix \"Orange Is The New Black\", in cui ricopre il ruolo della misteriosa e bizzarra detenuta Norma Romano.\nHa inoltre recitato in alcuni musical di Broadway, tra cui \"Xanadu\" e \"Assassins.\" "}
{"id": "4076078", "revid": "4239", "url": "https://it.wikipedia.org/wiki?curid=4076078", "title": "Amplificatore integrato", "text": "Un amplificatore integrato \u00e8 un dispositivo elettronico che contiene in un unico modulo un preamplificatore ed un amplificatore. Molti moderni audio amplificatori sono integrati e possiedono diversi ingressi a cui possono essere connessi svariati tipi di dispositivi, quali: giradischi, registratore (a nastro o cassette), Lettore CD, lettore DVD, sintonizzatore AM/FM e sorgenti ausiliarie. Eccetto quello per il giradischi, che usa l'equalizzazione RIAA, gli altri ingressi sono a livello di linea (\"line level\") e quindi intercambiabili tra loro. "}
{"id": "4076080", "revid": "1543377", "url": "https://it.wikipedia.org/wiki?curid=4076080", "title": "Henry Ludwell Moore", "text": "Fu noto per i suoi lavori pionieristici nel campo dell'econometria.\nBiografia.\nPrimogenito di 15 figli, Moore si laure\u00f2 nel 1892 presso il Randolph-Macon College e consegu\u00ec il dottorato di ricerca presso la Johns Hopkins University nel 1896.\nLa sua tesi riguardava la teoria di von Th\u00fcnen sul salario naturale. Fra i lettori vistanti vi furono Simon Newcomb e J. B. Clark, dai quali pu\u00f2 aver appreso nozioni di matematica finanziaria.\nMentre svolgeva il dottorato di ricerca, trascorse un anno all'Universit\u00e0 di Vienna. All'epoca, per gli Statunitensi era abbastanza frequente studiare in Europa e, solitamente, si recavano in Germania per l'intero periodo di formazione universitaria. Moore fu uno dei primi a svolgere in Europa il dottorato di ricerca.\nLa sua carriera accademica inizi\u00f2 con un lettorato alla Johns Hopkins. Quindi, insegn\u00f2 econometria allo Smith College dal 1897 al 1902 e, infine, si trasfer\u00ec alla Columbia University. Nel 1929 and\u00f2 in pensione a causa delle cattive condizioni di salute.\nFu propugnatore del metodo economico di Walras e della scuola di Losanna.\nContributi all'econometria.\nSembra che il primo interesse di Moore fosse per la storia del pensiero economico ma, nel 1901, si dedic\u00f2 al progetto di fornire un \"complemento statistico alla economia pura\". Sebbene avesse studiato con Carl Menger a Vienna, la sua \"economia pura\" apparteneva piuttosto ai rami marshalliano e walrasiano dell'economia marginale.\nNegli anni 1903, 1909 e 1912, Moore incontr\u00f2 rispettivamente Walras, Pareto e Bortkiewicz. Per incrementare la sua conoscenza delle tecniche statistiche, frequent\u00f2 le lezioni di Karl Pearson nel 1909 e nel 1913.\nIl primo libro di Moore, che riguardava la verifica sperimentale della teoria della produttivit\u00e0 marginale dei salari, fu ben accetta come una sfida pionieristica, sebbene Alfred Marshall si rifiut\u00f2 di leggerla, rispondendo a Moore che \"essa procede su linee che io decisi deliberatamente di non seguire molti anni fa\".\nMoore scrisse due libri sui cicli economici, in cui il ciclo economico \u00e8 presentato come il riflesso di un ciclo fisico.\nNel volume \"Economic Cycles\", sosteneva che un ciclo della pioggia ha effetti sui mercati agricoli, che a loro volta esercitano ricadute sui mercati industriali. \nIn \"Economic Cycles\" risaliva dal ciclo della pioggia a un ciclo astronomico.\nEsiste una forte famigliarit\u00e0 tra questo lavoro sui cicli e l'iniziale ricerca sulle macchie solari di William Stanley Jevons.\nL'ultimo libro di Moore, \"Synthetic Economics\", intendeva fornire una controparte statistica alla teoria dell'equilibrio generale di Walras.\nAssieme ai suoi contemporanei Wesley Mitchell e Irving Fisher, Moore esplor\u00f2 nuove tipologie di economia quantitativa negli Stati Uniti. A differenza di essi, Moore non fu una figura di grande presenza pubblica.\nInfatti, era una persona riservata e sensibile, che soffriva di lunghi periodi di malattia.\nAlla fine del suo saggio su Moore, Stigler scrisse \"In generale si pu\u00f2 affermare che Moore fosse pi\u00f9 un fondatore di questo movimento [l'economia statistica] di quanto chiunque altro possa essere un fondatore di un grande movimento verso il quale una scienza sia stata in movimento costante\".\nOpere.\nNell'articolo di Stigler citato nella sezione seguente \u00e8 riportata una bibliografia completa."}
{"id": "4076081", "revid": "1442080", "url": "https://it.wikipedia.org/wiki?curid=4076081", "title": "Gerry Weber Open 2012 - Doppio", "text": "Il doppio del Gerry Weber Open 2012 \u00e8 stato un torneo di tennis facente parte dell'ATP World Tour 2012.\nI detentori del titolo erano Rohan Bopanna e Aisam-ul-Haq Qureshi ma ha partecipato solo quest'ultimo insieme a Jean-Julien Rojer. La coppia Qureshi-Rojer \u00e8 riuscita a vincere il titolo superando in finale Treat Conrad Huey e Scott Lipsky per 6-3, 6-4."}
{"id": "4076082", "revid": "287204", "url": "https://it.wikipedia.org/wiki?curid=4076082", "title": "Frana Sramek", "text": ""}
{"id": "4076083", "revid": "375960", "url": "https://it.wikipedia.org/wiki?curid=4076083", "title": "Arco cinese", "text": "L'uso dell'arco a scopo militare e rituale ha rivestito un ruolo fondamentale nella civilt\u00e0 cinese per millenni. La pratica del tiro con l'arco, gi\u00e0 preminente al tempo della Dinastia Zhou (1146 a.C.-256 a.C.), era motivo di vanto ed orgoglio i sovrani del Celeste Impero tanto quanto per i grandi filosofi e pensatori sinici: insegnante di tiro con l'arco era appunto Confucio, mentre di Lie Yukou (filosofo del taoismo) era detto che fosse un appassionato arciere. Chiaramente, l'enorme vastit\u00e0 spazio-temporale dell'ecumene cinese ha portato il G\u014dng ad assumere diverse fogge, risentendo grandemente anche di influssi culturali esterni (fond. mongoli e coreani). Questa solida tradizione and\u00f2 drasticamente scemando nel corso del XX secolo, quando in tutta la Cina il numero dei fabbricanti di archi \"tradizionali\" si ridusse ad una sola bottega. Solo recentemente, la Cina \u00e8 tornata ad incentivare tale antica pratica.\nUtilizzo.\nGuerra.\nL'arco era utilizzato dai cinesi in guerra sin dal tempo della Dinastia Zhou (XII secolo a.C.-III secolo a.C.). L'equipaggio \"standard\" del carro da guerra sinico prevedeva infatti un conducente, un alabardiere ed un arciere. Durante il Periodo dei regni combattenti (453 a.C.-221 a.C.) l'influsso culturale delle popolazioni della steppa mongolica (la confederazione degli Xiongnu) spinse in favore della diffusione della pratica del tiro con l'arco dagli arcioni della sella: anche in Cina si diffusero cos\u00ec truppe di arcieri a cavallo. I primi reggimenti di questa nuova tipologia di truppa vennero reclutati per ordine del sovrano Wuling di Zhao nel 307 a.C.: alla truppa venne fatto obbligo di abbandonare l'ampia veste tradizionale (\"hanfu\"), in favore dei pi\u00f9 pratici calzoni dei barbari.\nRispetto alla cavalleria, la fanteria cinese ordinaria fece un uso molto limitato dell'arco, preferendogli la balestra, arma pi\u00f9 potente, necessitante di un addestramento meno pesante e costante. Balestre con sofisticati meccanismi in bronzo erano gi\u00e0 in uso in Cina del VII secolo a.C., soppiantati poi in Epoca Ming (1368-1644) da esemplari di fattura pi\u00f9 semplice (si ritiene perch\u00e9 l'arte del bronzo sub\u00ec un netto declino nel Celeste Impero durante il regno della Dinastia Yuan di origini mongole). L'uso dell'arco era precipuo dei soldati appiedati destinati a specifiche mansioni, come gli equipaggi delle navi da guerra o la Guardia imperiale (dinastia Qing), in realt\u00e0 dei cavalieri Manci\u00f9 armati del tradizionale arco composito mongolo chiamati a proteggere i confini della Citt\u00e0 Proibita per il loro imperatore.\nCaccia.\nOltre alla caccia con arco e frecce del tipo \"tradizionale\", largamente praticata sia a piedi che a cavallo, la Cina si distingue per il ricorso a due particolari varianti: la caccia con arco \"a palline\" e la pesca con l'arco. L'arco utilizzato per scagliare palline di pietra era solitamente molto piccolo e leggero, facilmente trasportabile. Il ricorso a frecce dotate di lenza per colpire e recuperare i pesci \u00e8 attestato sino alla Dinastia Tang (618-907).\nTipologie.\nGli archi utilizzati in Cina nel corso della storia sono stati del tipo:"}
{"id": "4076088", "revid": "729019", "url": "https://it.wikipedia.org/wiki?curid=4076088", "title": "Autoroute A2 (Belgio)", "text": "L'Autoroute A2 (o A2) belga parte da Lovanio, fino ad arrivare al confine con i Paesi Bassi, congiungendosi con la Rijksweg 76. Essa \u00e8 lunga 88\u00a0km."}
{"id": "4076090", "revid": "1718925", "url": "https://it.wikipedia.org/wiki?curid=4076090", "title": "Time out (sport)", "text": "In alcuni sport di squadra il time out \u00e8 una sospensione temporanea del gioco, richiesta da una squadra: durante questo lasso di tempo, l'allenatore pu\u00f2 dare istruzioni tattiche oppure sostituire gli atleti in campo.\nPer richiedere il time out, l'allenatore forma una T toccando con le dita di una mano il palmo dell'altra: quando l'arbitro concede l'interruzione di gioco, le squadre si dirigono alle rispettive panchine.\nNei vari sport.\nPallacanestro.\nNella pallacanestro, l'allenatore pu\u00f2 richiedere un time out soltanto a gioco fermo (per esempio, ogni volta che l'arbitro fischia, oppure quando la squadra che subisce un canestro lo richiede): il regolamento della NBA permette, invece, di chiamarlo anche quando la propria squadra \u00e8 in possesso della palla.\nCalcio a 5.\nNel calcio a 5, \u00e8 possibile richiedere il time out (dalla durata di 1') solo quando il pallone esce dal campo di gioco e la rimessa \u00e8 a proprio favore: durante l'interruzione del gioco, non si possono effettuare sostituzioni. Se la squadra che ha richiesto il time out rientra in campo prima che il minuto scada, il gioco riprende in anticipo.\nPallavolo.\nNella pallavolo, si possono richiedere fino a due time out per squadra in ogni set, della durata di 30\" ciadcuno. A partire dalla stagione 2013/2014, dopo la realizzazione dell'8\u00ba e del 16\u00ba punto, vi \u00e8 il time out tecnico, che dura 1'. In caso di tie-break, non \u00e8 previsto alcun time out tecnico.\nCalcio.\nNel calcio a 11 non \u00e8 solitamente previsto il time out. Dal 2014 per\u00f2, in occasione del Campionato mondiale di calcio 2014, viste le alte temperature raggiungibili in Brasile, la FIFA decise di introdurre il \"Cooling break\", una pausa di qualche minuto tra il 25' e il 30' a discrezione dell'arbitro, se a inizio partita si registra una temperatura percepita superiore ai 32 \u00b0C. La stampa definisce comunemente questa pausa \"Time out\". Il primo Cooling break della storia del calcio ad 11 fu negli ottavi di finale a Fortaleza tra Olanda e Messico.\nHockey su ghiaccio.\nNell'hockey su ghiaccio, l'allenatore pu\u00f2 richiedere un solo time out (dalla durata di 30\") nel corso dell'incontro.\nPallamano.\nNella pallamano, sono previsti due tipologie di time out: il primo chiamato dalle squadre, il secondo a discrezione degli arbitri. Durante l'incontro l'allenatore dispone di tre chiamate, non pu\u00f2 per\u00f2 chiamare pi\u00f9 di due time out per tempo, e non pi\u00f9 di uno negli ultimi 5 minuti di gioco: \u00e8 possibile chiamare l'interruzione solo quando la propria squadra \u00e8 in possesso del pallone.\nFootball americano.\nNel football americano, il time out ferma il cronometro per 1': pu\u00f2 essere richiesto sia dai giocatori che dall'allenatore. Ad ogni squadra, sono concessi 6 time out complessivi: 3 per ogni tempo di gioco. Se la chiamata avviene per l'infortunio di un giocatore, il regolamento prevede che questi rimanga seduto per l'intero gioco successivo: la regola \u00e8 stata introdotta per ridurre gli episodi di simulazione di infortunio."}
{"id": "4076093", "revid": "287204", "url": "https://it.wikipedia.org/wiki?curid=4076093", "title": "Embera-Wounaan", "text": ""}
{"id": "4076102", "revid": "767487", "url": "https://it.wikipedia.org/wiki?curid=4076102", "title": "La voce del sangue (film 1931)", "text": "La voce del sangue (\"Never the Twain Shall Meet\") \u00e8 un film sonoro del 1931, prodotto e distribuito dalla Metro Goldwyn Mayer. Il soggetto \u00e8 tratto da \"Never the Twain Shall Meet\", un romanzo di Peter B. Kyne, pubblicato a New York nel 1923. Il film, diretto da W. S. Van Dyke, \u00e8 ambientato a Tahiti, come le due precedenti avventure nei mari del sud dirette da Van Dyke, \"L'isola del sole\" \"(The Pagan)\" e \"Ombre bianche\" \"(White Shadows in the South Sea)\".\nIl film \u00e8 un remake del film muto del 1925, anch'esso intitolato \"La voce del sangue\", diretto da Maurice Tourneur.\nTrama.\nDan Pritchard dirige con il padre una compagnia di navigazione di San Francisco, ed \u00e8 fidanzato con Maisie, una ragazza dell'alta societ\u00e0, che per\u00f2 si mostra fredda e poco propensa al matrimonio. Un giorno Dan risponde alla chiamata del capitano Larrieu, vecchio amico di suo padre. Di ritorno da un viaggio, ammalato di lebbra, il capitano affida la figlia Tamea, cresciuta nelle isole dei mari del sud, alla tutela dei Pritchard. Ottenuta la promessa di Dan di occuparsi della ragazza, il capitano si suicida in mare. Dan \u00e8 deciso a tenere fede al suo impegno, ma la giovane Tamea si dimostra subito ribelle e infastidita dalle regole della cultura occidentale. Si innamora di Dan e fa di tutto per sedurlo. Dan non riesce a sottrarsi al fascino della ragazza e lascia tutto per seguirla a Tahiti. Il paradiso tropicale, per\u00f2, si rivela per Dan un inferno. Tamea si lascia corteggiare da un giovane isolano, Tolongo, e Dan pian piano va alla deriva. Comincia a frequentare un ritrovo dove passa il tempo a bere in compagnia di altri occidentali incapaci di adattarsi alla vita dell'isola. Si abbrutisce al punto di arrivare a picchiare Tamea durante una scenata di gelosia. Solo l'arrivo di Maisie lo riscuote dal torpore in cui \u00e8 sprofondato. Decide allora di tornare alla sua vita precedente e si imbarca sulla nave insieme a Maisie. Tamea si consola presto fra le braccia di Tolongo.\nProduzione.\nIl film fu prodotto dalla Cosmopolitan Productions per la Metro-Goldwyn-Mayer (MGM) (controlled by Loew's Incorporated). Venne girato dall'11 febbraio 1931 al 10 marzo 1931 nei Metro-Goldwyn-Mayer Studios al 10202 di W. Washington Blvd., a Culver City.\nMusica.\nNel film venne inserita la canzone \"Islands of Love\" (parole e musica di Arthur Freed).\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 18 settembre 1931 con il numero LP2482.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 16 maggio 1931 con il titolo originale \"Never the Twain Shall Meet\". In Finlandia venne distribuito il 6 dicembre 1931 e in Danimarca il 10 marzo 1932, ribattezzato \"Aldrig m\u00f8des de tvende\"."}
{"id": "4076104", "revid": "767487", "url": "https://it.wikipedia.org/wiki?curid=4076104", "title": "La follia di Roberta Donge", "text": "La follia di Roberta Donge (\"La V\u00e9rit\u00e9 sur B\u00e9b\u00e9 Donge\") \u00e8 un film del 1952 diretto da Henri Decoin.\nIl film \u00e8 tratto dal romanzo \"La verit\u00e0 su B\u00e9b\u00e9 Donge\" (1940) di Georges Simenon.\nTrama.\nFrancesco Donge si trova in ospedale dopo essere stato avvelenato dalla moglie Roberta detta B\u00e9b\u00e9, e ripensa alla sua vita. Il primo incontro con B\u00e9b\u00e9 avviene in occasione del fidanzamento di F\u00e9lix, suo fratello, con Jeanne, sorella di lei. Nonostante Francesco, ricco industriale conciario, sia un dongiovanni e B\u00e9b\u00e9 non sia all'oscuro della cosa, i due si sposano consapevoli di non amarsi poi troppo ma con la speranza di poter vivere un futuro roseo.\nDopo una decina di anni per\u00f2 B\u00e9b\u00e9 \u00e8 completamente disillusa e avvelena il marito, Francesco comprende troppo tardi gli errori commessi ma nonostante le cure muore. La polizia arriva nella villa per arrestare la donna che si consegna come un automa, ben consapevole del destino che la attende."}
{"id": "4076105", "revid": "120492267", "url": "https://it.wikipedia.org/wiki?curid=4076105", "title": "Premio Lerici Pea Golfo dei Poeti", "text": "Il premio Lerici Pea Golfo dei Poeti \u00e8 un premio letterario per la poesia, articolato in alcune sezioni, ognuna con proprio premio.\nStoria.\nCon il nome di \"premio Lerici\" viene istituito tra il 1952 e il 1954 da Renato Righetti, Giovanni Petronilli, Marco Carpena, ai quali si aggiunge pi\u00f9 tardi Enrico Pea. Nel 1958, alla morte di Enrico Pea e in suo ricordo, diventer\u00e0 \"premio LericiPea\". Dal 1998 viene gestito dall'Associazione Premio Lerici Pea, che nel 2018 aggiunge al premio anche la denominazione \"Golfo dei Poeti\": da allora la denominazione propria di associazione e premio \u00e8 \"Associazione\" e \"Premio Lerici Pea Golfo dei Poeti\".\nIl premio \u00e8 sempre rimasto fedele al suo statuto che dichiara come scopo quello di \"diffondere, promuovere e valorizzare la poesia in Italia e nel mondo\".\nNel 1985, alla morte di Carpena, il premio sar\u00e0 gestito da Alberta Andreoli fino al 1996.\nNel 1997 il premio non viene assegnato e nel 1998 esso passer\u00e0 alla gestione dell'Associazione Culturale LericiPea composta attualmente da Adriana Beverini, Lucilla Del Santo, Pier Gino Scardigli e Pia Spagiari.\nNel 2019 \u00e8 stato assegnato il \"Premio Lerici Pea alla Traduzione\" a Marco Sonzogni.\nLe sezioni del premio.\nLe sezioni del premio annuale sono quattro: \nDal 1999 al 2015 si \u00e8 svolta anche la sezione \"Premio giovani \"Lucia Roncareggi\"\".\nDal 1999 al 2014 si \u00e8 tenuta anche la sezione \"Premio Poesia Inedita\".\nIl \"premio speciale Lerici Pea \"Europa\"\" viene assegnato occasionalmente, in casi specifici."}
{"id": "4076106", "revid": "76963", "url": "https://it.wikipedia.org/wiki?curid=4076106", "title": "Gulliver McGrath", "text": "\u00c8 nato e vive a Melbourne, ma ha anche vissuto molto tempo a Birmingham. Sua madre, Heidi Chapman, \u00e8 un neuroscienziato, e suo padre, Craig, \u00e8 un medico anestesista.\nNel 2012 ha interpretato il ruolo di David Collins in \"Dark Shadows\" e quello di Tad Lincoln nel film \"Lincoln\" di Steven Spielberg.\nHa frequentato la \"Melbourne Theatre Company\" a cui ha preso parte alla rappresentazione di \"Poor Boy\" insieme a Guy Pearce e Abi Tucker. Ha iniziato a recitare nel 2008 interpretando il ruolo di Charlie nella serie televisiva poliziesca \"Rush\""}
{"id": "4076108", "revid": "205197", "url": "https://it.wikipedia.org/wiki?curid=4076108", "title": "Ng\u00f6be-Bugl\u00e9", "text": ""}
{"id": "4076111", "revid": "6923", "url": "https://it.wikipedia.org/wiki?curid=4076111", "title": "CDR (formato di file)", "text": "CDR \u00e8 il formato di file nativo di CorelDRAW, un software per grafica vettoriale professionale sviluppato da Corel e simile al concorrente Adobe Illustrator.\nFile con questa estensione possono essere aperti in maniera del tutto corretta solo con CorelDRAW, mentre tentare di aprirli con altri programmi che dichiarano il supporto a tale formato (come Inkscape o Illustrator) pu\u00f2 portare a risultati inaspettati, soprattutto con i file creati dalle versioni pi\u00f9 recenti di CorelDRAW.\nI file CDR al loro interno possono contenere grafica vettoriale, testo ed immagini raster. I file CDR possono anche essere aperti con Corel PHOTO-PAINT, programma compreso nella Suite Grafica CorelDRAW, ma vengono convertiti in bitmap, quindi viene persa la possibilit\u00e0 di fare modifiche agli oggetti vettoriali ed al testo presenti."}
{"id": "4076112", "revid": "729019", "url": "https://it.wikipedia.org/wiki?curid=4076112", "title": "Strada statale 141 Strada Cadorna", "text": "La strada provinciale 148 Monte Grappa (SP 148), ex strada statale 141 Strada Cadorna (SS 141), \u00e8 una ex strada statale, in seguito declassata a strada provinciale, italiana che collega Bassano del Grappa con la provincia di Belluno, passando per il monte Grappa.\nPercorso.\nLa strada ha origine a Bassano del Grappa, dalla quale esce in direzione nord-est raggiungendo Romano d'Ezzelino. Da qui la strada inizia la sua ascesa al monte Grappa con una serie di tornanti sino a raggiungere Ponte San Lorenzo, frazione di Solagna.\nIl percorso procede quindi in direzione est, sconfinando nella provincia trevigiana, dove si diparte la ex strada statale 141 dir Strada Cadorna in direzione del sacrario militare del monte Grappa.\nLa strada, proseguendo in direzione nord, segue grossomodo il confine tra la provincia di Vicenza e la provincia di Belluno, fino ad iniziare la discesa verso il Feltrino. Il percorso termina dopo aver lambito Seren del Grappa, innestandosi sul vecchio tracciato della strada statale 50 del Grappa e del Passo Rolle nella frazione di Santa Lucia.\nStoria.\nIl tracciato che da Bassano del Grappa giunge al monte Grappa deve le proprie origini al generale Luigi Cadorna da cui difatti prese il nome: durante la prima guerra mondiale, nel 1916, Cadorna cap\u00ec che in caso di sconfitta il monte Grappa sarebbe risultato come utile fulcro della difesa italiana per bloccare gli austriaci. Venne quindi fatta costruire al colonnello Antonio Dal Fabbro la strada che permettesse di portare uomini e mezzi sulla sommit\u00e0 del monte: da qui l'esercito italiano pot\u00e9 effettuare una strenua difesa che permise di fermare l'offensiva austriaca.\nNel 1949 la strada militare divenne una strada statale, assumendo il numero 141.\nIn seguito al decreto legislativo n. 112 del 1998, dal 1\u00ba ottobre 2001 la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Vicenza, della Provincia di Treviso e della Provincia di Belluno per le tratte territorialmente competenti; nello stesso anno la Provincia di Vicenza ha delegato le competenza alla societ\u00e0 Vi.abilit\u00e0, mentre dal 20 dicembre 2002 la Provincia di Treviso e la Provincia di Belluno hanno delegato le competenze alla societ\u00e0 Veneto Strade.\nStrada provinciale 149 dir Monte Grappa.\nLa ex strada statale 141 dir Strada Cadorna (SS 141 dir), ora strada provinciale 149 del Monte Grappa (SP 149), \u00e8 una strada provinciale italiana che conduce al monte Grappa.\nSi tratta di una diramazione della strada provinciale 149 Monte Grappa che conduce al sacrario militare del monte Grappa e alla vetta del monte Grappa.\nIn seguito al decreto legislativo n. 112 del 1998, dal 1\u00ba ottobre 2001 la gestione \u00e8 passata dall'ANAS alla Regione Veneto che ha provveduto al trasferimento al demanio della provincia di Treviso che dal 20 dicembre 2002 ha delegato le competenze alla societ\u00e0 Veneto Strade."}
{"id": "4076120", "revid": "287204", "url": "https://it.wikipedia.org/wiki?curid=4076120", "title": "Y\u014dichi Kotabe", "text": "Ha lavorato per la Toei Animation e la Nintendo. Illustratore ufficiale di Mario, ha curato il character design di \"Heidi\" e di \"Marco\". Ha inoltre collaborato all'anime \"Pok\u00e9mon\" ed alcuni film di Pok\u00e9mon."}
{"id": "4076121", "revid": "287204", "url": "https://it.wikipedia.org/wiki?curid=4076121", "title": "Yoichi Kotabe", "text": ""}
{"id": "4076122", "revid": "30610", "url": "https://it.wikipedia.org/wiki?curid=4076122", "title": "Gli amanti (Magritte)", "text": "Gli amanti (\"Les Amants\") \u00e8 un dipinto di Ren\u00e9 Magritte del 1928, realizzato con la tecnica dell'olio su tela (54cm x 73cm).\nDell'opera esistono due versioni, entrambe datate 1928. La prima attualmente \u00e8 conservata presso la National Gallery of Australia, mentre la seconda donata dal collezionista privato Richard S, si trova al MoMA di New York.\nStoria.\nQuella del MoMA di New York \u00e8 la versione pi\u00f9 famosa di un tema, quello degli amanti, che ricorre spesso nella pittura di Magritte di quegli anni. Infatti esistono molte rappresentazioni realizzate dal pittore belga che hanno per soggetto un uomo e una donna affiancati, con il volto scoperto, oppure, in numero maggiore, con il volto coperto da lenzuoli bianchi. Ritroviamo il lenzuolo bianco in un'altra opera del pittore intitolata \"Storia centrale\" (1928) in cui non sono pi\u00f9 due amanti ad avere il volto coperto, ma solo una figura femminile.\nSecondo molte interpretazioni il filo conduttore di queste opere sarebbe da rintracciare nel suicidio della madre del pittore avvenuto nel 1912, quando l'artista aveva solo 14 anni. La donna si gett\u00f2 nel fiume Sambre con una camicia da notte avvolta sulla testa. Secondo altre interpretazioni, invece, il volto coperto viene associato all'ossessione che il pittore aveva di coprire i volti anche nella vita reale.\nDescrizione e stile dell'opera.\nIl quadro raffigura due amanti che si baciano, con le teste coperte da un panno bianco che impedisce loro di vedersi e comunicare, suscitando una certa inquietudine e angoscia. La scena \u00e8 poi completata da uno sfondo fortemente contrastato di tonalit\u00e0 blu e dalla cornice classicheggiante che riveste la rossa parete, riportando agli occhi i tempi antichi.\nI due lenzuoli sono resi con un abile uso dei chiaroscuri, che sembrano riecheggiare i virtuosismi del peplo di una scultura ellenistica, e sono fonte di luce dell'intera opera. Questi drappeggi che paiono leggeri e appena appoggiati sui volti dei due amanti, sono in netto contrasto con il rigore classico dell'architettura appena accennata in alto a destra. La composizione \u00e8 equilibrata sia dal punto di vista geometrico che plastico, anche attraverso il rapporto che il pittore crea tra il rosso del muro e il rosso della camicia della donna. Questo rosso che spicca, per\u00f2 sempre in secondo piano rispetto alla luce del bianco dei lenzuoli, richiama il rosso del sangue e quindi della morte, altro riferimento al suicidio della madre.\nTra le due figure quella pi\u00f9 emblematica \u00e8 la figura maschile: giacca scura, camicia bianca e cravatta, semplice e ordinata, che alla vista non resta impressa. Questi \u00e8 il padre di Magritte che d\u00e0 un ultimo bacio alla moglie, appena morta, con il volto coperto dal dolore.\nLettura dell'opera.\nQuesto bacio fra i due amanti \u00e8 un'immagine decisamente conturbante, che parla di morte e di impossibilit\u00e0 di comunicare. Nascosti dietro i loro sudari, si scambiano un amore muto incapace di un linguaggio diverso da quello del corpo, esprimendo una forte passione nonostante la mancanza di dialogo. Possiamo considerarlo il \u201cbacio della morte\u201d? Un bacio tra due defunti, o in procinto di essere tali? Privati dei sensi della vista e del tatto, dell'esperienza sensibile, agli amanti \u00e8 vietato di conoscersi.\nLe interpretazioni sono e saranno molteplici e la riflessione a cui l'opera deve condurre l'osservatore \u00e8 stata da sempre la volont\u00e0 dell'artista: un'interpretazione che non deve mai giungere ad una conclusione definitiva. Nascondendo i volti, rendendoli non visibili, il pittore vuole mostrare i molteplici significati del reale attraverso nuovi punti di vista. Un \u201cvedere oltre\u201d esoterico, oracolare e non razionale che spesso si rif\u00e0 anche alle poesia veggente di Arthur Rimbaud.\nCome spiega lo stesso pittore: \nCaratteristica comune a tutte le opere \u00e8 l'assenza di razionalit\u00e0 cosciente, il privilegiare costantemente la dimensione onirica, tematiche tipiche del movimento surrealista. \nCi troviamo di fronte a un amore prigioniero dalla morte, che \u00e8 ultimo ostacolo alla vita.\nInoltre il quadro \u00e8 ricco di riferimenti ad un altro tema molto caro al pittore: la complessa questione del visibile e dell'invisibile, sul quale Magritte torner\u00e0 molto spesso. Egli stesso citer\u00e0 in \"Le Parole e le immagini\" del 1929: \nQuesto rapporto tra visibilit\u00e0, che nel quadro corrisponde a tutta quella serie di elementi in pi\u00f9 rispetto ai due soggetti, e di invisibilit\u00e0, dei volti dei due amanti, rimandano sempre a quell'immaginario onirico di un ipotetico sogno, che forse sogno non \u00e8.\nLe influenze di De Chirico.\n\u00c8 risaputo che la svolta surrealista dell'artista belga avvenne con la scoperta dell'opera di de Chirico, in particolare con la visione del quadro Canto d\u2019amore (1914), nel quale compare sul lato di un edificio la testa enorme di una statua greca ed un gigantesco guanto in lattice, esperienza che lo colp\u00ec profondamente.\nNell'opera \"Gli Amanti\" troviamo dei chiari riferimenti a De Chirico soprattutto, ad un'opera in particolare \"Ettore e Andromaca\" del 1917, in cui due manichini a figura intera tentano un analogo, impossibile abbraccio in un'atmosfera metafisica quasi melodrammatica. Ma, se i manichini tengono una certa distanza dallo spettatore, ne \"Gli amanti\" di Magritte l'angoscia \u00e8 difficilmente evitabile: non siamo pi\u00f9 di fronte a un'umanit\u00e0 simulata (manichini), ma siamo di fronte a una realt\u00e0 negata nelle sue caratteristiche essenziali, mutilata dalla sua individualit\u00e0."}
{"id": "4076124", "revid": "1318658", "url": "https://it.wikipedia.org/wiki?curid=4076124", "title": "Equalizzazione RIAA", "text": "L'equalizzazione RIAA rappresenta lo standard per la registrazione e riproduzione dei dischi in vinile, stabilita dalla Recording Industry Association of America (RIAA).\nCurva RIAA.\nQuesto tipo di equalizzazione si rende necessaria data l'impossibilit\u00e0 fisica di incidere il solco del disco in vinile direttamente col suono del brano musicale registrato: le onde a bassa frequenza, rispetto alle alte, inciderebbero solchi di ampiezza tale da occupare in breve l'intero disco. Si \u00e8 ovviato al problema comprimendo nella fase di incisione le frequenze basse, esaltando al contempo le frequenze alte. In fase di riproduzione viene applicata l'equalizzazione contraria: il risultato finale sar\u00e0 un suono analogo a quello di partenza. Il circuito preposto a questo tipo di equalizzazione \u00e8 un semplice filtro elettrico costituito da resistori e condensatori con valori tali da soddisfare le specifiche di questo standard.\nCurva RIAA originale.\nLa Recording Industry Association of America ha standardizzato la sua curva d'equalizzazione durante gli anni '60, rimpiazzando l'insieme delle curve utilizzate precedentemente. La curva RIAA (o \"RIAA Reproduction Curve\") si pu\u00f2 ottenere applicando la seguente formula:\nformula_1\ndove:\nformula_2 \u00e8 la frequenza, formula_3 la costante di tempo degli acuti (75 \u00b5s), formula_4 la costante di tempo dei suoni intermedi (318 \u00b5s) e formula_5 la costante di tempo dei bassi (3180 \u00b5s).\nCurva RIAA/IEC.\nNel 1976, la Commissione Elettrotecnica Internazionale (IEC) ha proposto la curva RIAA/IEC, una nuova versione della curva RIAA alla quale \u00e8 stata aggiunta una costante di tempo supplementare che modifica i suoni pi\u00f9 gravi:\nformula_6dove formula_7 \u00e8 la costante di tempo dei suoni molto bassi (7950 \u00b5s). &lt;br&gt;Non ha avuto grande successo e la curva originale RIAA resta ancora la pi\u00f9 utilizzata."}
{"id": "4076125", "revid": "830939", "url": "https://it.wikipedia.org/wiki?curid=4076125", "title": "Benvenuto Campesani", "text": "Ha composto in particolare \u00abVersi sulla risurrezione di Catullo poeta Veronese\u00bb."}
{"id": "4076126", "revid": "1318658", "url": "https://it.wikipedia.org/wiki?curid=4076126", "title": "Amerigo Restucci", "text": "Biografia.\nLaureato in architettura, dal 1987 al 1995 ha insegnato presso la Scuola di Specializzazione in Archeologia e Storia dell'Arte dell'Universit\u00e0 degli Studi di Siena. Dal 1989 al 1994 \u00e8 stato eletto nel Consiglio Superiore del Ministero dei Beni Culturali esaminando i restauri della cupola di Santa Maria del Fiore a Firenze, del Ponte Sisto a Roma, delle Torri medioevali di Pavia e della Reggia di Caserta.\nDal 1992 \u00e8 nel Consiglio Direttivo dell'ICOMOS-UNESCO per la tutela del patrimonio mondiale nel settore dei monumenti e dell'ambiente. Nel 1996 \u00e8 stato nominato nel comitato internazionale per lo studio ed il restauro della Basilica di Sant'Antonio a Padova. Dal 1999 \u00e8 Presidente dell'Accademia delle belle arti di Venezia.\nNel 2002 \u00e8 stato eletto nel Consiglio di amministrazione della Biennale di Venezia e nel 2004 ha ricevuto l'incarico da parte del Dipartimento per lo sviluppo e la competitivit\u00e0 del turismo e dell'APT della Basilicata per la progettazione degli itinerari di Federico II di Svevia in Basilicata e Puglia. \n\u00c8 professore ordinario di Storia dell'Architettura presso la Facolt\u00e0 di Architettura dell'Universit\u00e0 IUAV di Venezia; dopo essere diventato nel 2006 pro-rettore della stessa universit\u00e0, dal novembre 2009 \u00e8 diventato Rettore.\nDal 2015, insieme al professor Pier Luigi Petrillo, coordina l'elaborazione del dossier di candidatura de \"Il paesaggio vitivinicolo del Prosecco di Conegliano e Valdobiaddene\" nella Lista del Patrimonio Mondiale dell'Umanit\u00e0 UNESCO, trasmesso formalmente dal governo italiano il 25 gennaio 2017."}
{"id": "4076137", "revid": "638792", "url": "https://it.wikipedia.org/wiki?curid=4076137", "title": "Capo-Ispettore Toyama", "text": ""}
{"id": "4076141", "revid": "830939", "url": "https://it.wikipedia.org/wiki?curid=4076141", "title": "Emilio Castellani (traduttore)", "text": "Biografia.\nGi\u00e0 ispettore del comando regionale piemontese di Giustizia e Libert\u00e0, nel dopoguerra fu dirigente Rai e autore di traduzioni dal francese e dal tedesco; fu uno dei principali traduttori di Brecht in italiano. Per la traduzione di \"La passeggiata\" di Robert Walser vinse l'VIII Premio Monselice per la traduzione letteraria (1978)."}
{"id": "4076142", "revid": "110157", "url": "https://it.wikipedia.org/wiki?curid=4076142", "title": "The Ghost Sonata", "text": "The Ghost Sonata \u00e8 un album del gruppo di San Francisco Tuxedomoon, pubblicato nel 1991. L'album \u00e8 basato sullo spettacolo dei Tuxedomoon svoltosi al festival Inteatro di Polverigi nel 1982, e nuovamente registrato nel 1990."}
{"id": "4076154", "revid": "327865", "url": "https://it.wikipedia.org/wiki?curid=4076154", "title": "Alex Somers", "text": "Vive a Reykjav\u00edk, in Islanda, con il suo compagno J\u00f3n \"J\u00f3nsi\" \u00de\u00f3r Birgisson, voce del gruppo post-rock Sigur R\u00f3s. Ha fondato nel 2003 la band Parachutes, scioltasi nel 2009. Con J\u00f3nsi ha inciso l'album \"Riceboy Sleeps\", e ha collaborato nella realizzazione del suo album solista \"Go\".\nCarriera.\nParachutes.\nNel 2003 Alex Somers forma la band Parachutes con Scott Alario. Successivamente si uniranno al gruppo altri musicisti, per un totale di otto elementi: \u00de\u00f3rd\u00eds Bj\u00f6rt Sig\u00fe\u00f3rsd\u00f3ttir, Tinna J\u00f3hanna Magnusson, Bj\u00f6rn P\u00e1lmi P\u00e1lmason, K\u00e1ri H\u00f3lmar Ragnarsson, Brendan Glasson, e Aaron Borucki.\nCon la collaborazione di J\u00f3nsi e delle Amiina, hanno registrato i due album \"Parachutes\" e \"Suzy\" e l'EP \"Tree Roots\".\n\"Suzy\" \u00e8 stato registrato in Italia, e il suo nome \u00e8 il nome del cane che viveva con loro nel castello in cui si erano stabiliti.\nIl 13 novembre 2009 annunciano lo scioglimento sulla loro pagina di MySpace, mettendo a disposizione il download gratuito di tutta la discografia.\nCon i Sigur R\u00f3s.\nAlex Somers ha disegnato molte delle copertine degli album dei Sigur R\u00f3s, tra cui quella di \"Takk...\" (2005) che ha ricevuto il titolo Best Album Design all'\u00cdslensku t\u00f3nlistarver\u00f0launin nel 2006. Ha realizzato a mano la merchandise ufficiale della band con Lukka Sigur\u00f0ard\u00f3ttir, moglie del batterista Orri P\u00e1ll D\u00fdrason.\n\u00c8 citato come produttore dell'album \"Valtari\" (2012).\nJ\u00f3nsi e \"Riceboy Sleeps\".\nJ\u00f3nsi e Alex si conoscono a Boston durante un tour dei Sigur R\u00f3s. Inizia quindi una relazione a distanza, fino al trasferimento in Islanda di Alex.\nInsieme hanno inciso l'album ambient \"Riceboy Sleeps\", uscito in Europa il 20 luglio 2009."}
{"id": "4076159", "revid": "446353", "url": "https://it.wikipedia.org/wiki?curid=4076159", "title": "Canarias", "text": ""}
{"id": "4076165", "revid": "110157", "url": "https://it.wikipedia.org/wiki?curid=4076165", "title": "Banga (album)", "text": "Banga \u00e8 l'undicesimo album della cantautrice statunitense Patti Smith. Pubblicato in Italia il 5 giugno 2012 \u00e8 l'ultimo album di inediti dopo 8 anni.\nIl disco \u00e8 stato anticipato dal singolo \"April Fool \" in download digitale."}
{"id": "4076193", "revid": "767487", "url": "https://it.wikipedia.org/wiki?curid=4076193", "title": "Ordine del Niger", "text": "L'Ordine del Niger \u00e8 un ordine cavalleresco della Nigeria.\nStoria.\nL'Ordine \u00e8 stato fondato nel 1960 ed \u00e8 stato riformato nel 1976.\nClassi.\nL'Ordine \u00e8 suddiviso nelle seguenti classi di benemerenza che danno diritto a dei postnominali qui indicati tra parentesi:"}
{"id": "4076205", "revid": "287204", "url": "https://it.wikipedia.org/wiki?curid=4076205", "title": "Okna", "text": "Okna \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4076208", "revid": "767487", "url": "https://it.wikipedia.org/wiki?curid=4076208", "title": "Five and Ten", "text": "Five and Ten \u00e8 un film drammatico sentimentale statunitense del 1931, per la regia di Robert Z. Leonard (non accreditato), tratto dal romanzo omonimo di Fannie Hurst. Il film fu distribuito nel Regno Unito col titolo alternativo di Daughter of Luxury.\nInterpreti principali del film sono Marion Davies e Leslie Howard. Fu Marion Davies a pretendere Howard come co-protagonista maschile - preferendolo a Clark Gable proposto dalla produzione - dopo averlo visto recitare in teatro in \"Berkeley Square\" .\nTrama.\nJennifer \u00e8 la figlia del magnate John G. Rarick, proprietario della catena \"Five and Ten\". La famiglia Rarick si \u00e8 appena trasferita a New York da Kansas City, ma attraversa gravi problemi. La moglie di John, Jenny, si sente trascurata e si lascia corteggiare da un uomo pi\u00f9 giovane. Il giovane Avery \u00e8 infelice e vorrebbe tornare nel Kansas. Jennifer vorrebbe inserirsi nella buona societ\u00e0, ma \u00e8 guardata con distacco dalle altre ragazze, perch\u00e9 considerata un'arricchita. Si innamora di Berry Rhodes, fidanzato con Muriel Preston, e quando scopre che \u00e8 un promettente architetto, gli fa avere dal padre l'incarico di progettare il nuovo grattacielo della ditta; ma Muriel convince il fidanzato che Jennifer vuole comprare il suo amore e questi, nonostante sia innamorato della giovane ereditiera, sposa la fidanzata per poi rendersi conto di aver commesso un grave errore. La tragedia finale riporta insieme la famiglia Rarick e induce Berry a prendersi le sue responsabilit\u00e0."}
{"id": "4076210", "revid": "123918199", "url": "https://it.wikipedia.org/wiki?curid=4076210", "title": "Mario Salazzari", "text": "Note e Bibliografia.\nC. Bertoni, P. Azzolini, G. Trevisan, T. Chignola, \"I cento anni di Mario Salazzari,\" in \"Bollettino della Societ\u00e0 Letteraria 2005\", Verona, 2006.\nM. Horak, \"Il monumento ai Pontieri di Piacenza realizzato dal grande scultore e poeta Mario Salazzari,\" in \"Panorama Musei\", Anno XXVI n. 1, 2021. "}
{"id": "4076211", "revid": "287204", "url": "https://it.wikipedia.org/wiki?curid=4076211", "title": "Okrouhl\u00e1 (Liberec)", "text": "Okrouhl\u00e1 \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4076214", "revid": "110157", "url": "https://it.wikipedia.org/wiki?curid=4076214", "title": "Pertoltice pod Ralskem", "text": "Pertoltice pod Ralskem \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4076219", "revid": "1305772", "url": "https://it.wikipedia.org/wiki?curid=4076219", "title": "Leonid Sarafanov", "text": "Biografia.\nNato a Kiev in Ucraina si diploma nel 2000 alla Scuola statale di coreografia di Kiev e nello stesso anno divenne solista con il National Ballet of Ucraina.\nNel 2002 entra a far parte del Teatro Mariinskij di San Pietroburgo su invito del direttore Makhar Vaziev, il giovane ucraino viene catapultato d'improvviso nei ruoli e nei balletti pi\u00f9 impegnativi del \"Mariinskij\", in Russia e nelle tourn\u00e9e all'estero. \nNel 2003 diventa \"Solista\" e poi \"Primo Ballerino\".\nPrimo interprete nel ruolo di \"Matteo\" alla Prima di \"Ondine\", coreografia e messa in scena da Pierre Lacotte, 2006. Nello stesso 2006 ha fatto il suo debutto al Teatro alla Scala di Milano nella versione di Pierre Lacotte del balletto La Sylphide (come James).\nNel gennaio 2011, lascia il Teatro Mariinskij, e diventa \"Principal Dancer\" al Teatro Michajlovskij sotto la direzione artistica di Nacho Duato.\n\u00c8 considerato tra i migliori ballerini del momento, per le sue doti fisiche, interpretative, il suo essere \"virtuoso\", la sua eleganza e padronanza tecnica.\nSi \u00e8 sposato con Olesya Novikova, \"Principal Dancer\" del Teatro Mariinskij, dalla quale ha avuto ben tre bambini.\nRepertorio.\nHa interpretato tantissimi ruoli sia del repertorio classico che contemporaneo.\nCon il National Ballet of Ucraina ha danzato in:\nCon la compagnia del Teatro Mariinskij:\nIl suo repertorio al Teatro Michajlovskij comprende:"}
{"id": "4076222", "revid": "110157", "url": "https://it.wikipedia.org/wiki?curid=4076222", "title": "Polevsko", "text": "Polevsko \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4076223", "revid": "1573940", "url": "https://it.wikipedia.org/wiki?curid=4076223", "title": "Tachybaptus pelzelnii", "text": "Il tuffetto del Madagascar (\"Tachybaptus pelzelnii\" ()) \u00e8 un uccello della famiglia Podicipedidae, endemico del Madagascar."}
{"id": "4076229", "revid": "1924342", "url": "https://it.wikipedia.org/wiki?curid=4076229", "title": "Heaven on Earth (Belinda Carlisle)", "text": "Heaven on Earth \u00e8 il secondo album della cantante statunitense Belinda Carlisle, pubblicato nel 1987 dalla Virgin.\nIl disco.\nNell'album \u00e8 presente una cover dei Cream \"I Feel Free\", quarto singolo estratto. Hanno collaborato alcuni musicisti famosi come il tastierista Thomas Dolby e il percussionista Paulinho da Costa.\nL'album ha raggiunto il 13\u00ba posto nella classifica Billboard 200 negli Stati Uniti e il 4\u00ba posto nella UK Albums Chart nel Regno Unito nel 1988. \u00c8 stato ripubblicato tre volte, nel 2009 dalla Virgin in una \"Special Edition\" con alcune \"bonus tracks\" ed un DVD, nel 2013 dalla Edsel Records in una versione \"Deluxe\" con 2 CD ed un DVD e nel 2017 in occasione del 30\u00ba anniversario in edizione \"Deluxe\" con tre \"bonus tracks\": \"Heaven Is a Place on Earth\" (2017 Acoustic), \"Why\" e \"Superstar\".\nTracce.\nGli autori dei brani secondo le note dell'album:\nFormazione.\nHanno partecipato alle registrazioni, secondo le note dell'album:"}
{"id": "4076234", "revid": "1305772", "url": "https://it.wikipedia.org/wiki?curid=4076234", "title": "Flotsam Jetsam", "text": "Flotsam Jetsam \u00e8 una compilation del cantante e polistrumentista inglese Robert Wyatt, pubblicata nel 1994 dall'etichetta indipendente Rough Trade Records. L'album raccoglie brani significativi della carriera del musicista registrati tra il 1968 ed il 1989, alcuni dei quali sono inediti. La maggior parte sono attribuiti a Wyatt, i rimanenti a band dove ha suonato o a musicisti con cui ha collaborato.\nParticolarmente interessanti sono \"Slow Walkin' Talk\", duetto con Jimi Hendrix, e una primitiva versione inedita della bellissima \"Moon In June\", che avrebbe visto la luce nel 1970 nell'album \"Third\", il capolavoro dei Soft Machine. Questi due brani furono registrati a Hollywood nell'autunno del 1968, quando Wyatt rimase negli USA dopo la tourn\u00e9e e lo scioglimento degli stessi Soft Machine. Notevoli sono anche \"Standfast\", suonata con Gary Windo e Mongezi Feza, due tra i musicisti preferiti di Wyatt, e \"No 'Alf Measures\", un inedito dei Matching Mole.\nLa selezione delle tracce \u00e8 stata fatta dall'autore in collaborazione con lo scrittore Michael King, che ne ha scovato una parte nel corso della ricerca per la stesura della biografia \"Robert Wyatt : Wrong Movements\", uscita nello stesso anno dell'album per la britannica SAF Publishing. L'album \u00e8 stato dedicato da Wyatt al padre, musicista semi-dilettante deceduto nel 1963."}
{"id": "4076237", "revid": "767487", "url": "https://it.wikipedia.org/wiki?curid=4076237", "title": "Devotion (film 1931)", "text": "Devotion \u00e8 un film del 1931 diretto da Robert Milton, una commedia drammatica dai toni sentimentali interpretata da Ann Harding e Leslie Howard. Il soggetto \u00e8 basato sul romanzo \"A Little Flat in the Temple\" di Pamela Wynne, pubblicato a New York nel 1930.\nTrama.\nShirley \u00e8 la figlia quieta e quasi invisibile dell'archeologo Emmet Mortimer. Gestisce la casa e si prende cura degli invitati senza che nessuno la noti. Questo non sembra pesarle finch\u00e9 un giorno, ospite di suo padre, arriva in casa l'avvocato David Trent. Shirley si innamora di lui a prima vista, ma Trent non si accorge di lei. Parlando con i presenti, l'avvocato rivela di essere alla ricerca di una governante per suo figlio, un'affidabile donna di mezza et\u00e0. Stanca del suo ruolo sfocato, Shirley decide allora di tentare l'avventura e si traveste da governante. Ottenuto il posto in casa di Trent, oltre che del benessere del bambino si prende molta cura anche del padre, uomo occupatissimo che trascura la propria salute. Anche quando David scopre l'inganno, grazie ad un disegno di Norman Harrington, il pittore che ha difeso in un processo, continua per un po' a stare al gioco, finch\u00e9 dopo una cena con Shirley e il padre di lei, la finzione ha finalmente termine. L'improvvisa ricomparsa della moglie di Trent, da lungo assente, mette fine all'idillio. Shirley, credendo che Trent l'abbia ingannata, si allontana da lui ed \u00e8 corteggiata da Norman Harrington che prima le propone di diventare la sua amante ma poi, di fronte al rifiuto della ragazza, cambia idea e si presenta in casa Mortimer per chiedere a Shirley di sposarlo. L'arrivo di David Trent spinge Shirley a chiedergli un chiarimento, fra l'imbarazzo dei presenti. Ma quando David spiega che la moglie lo ha abbandonato da anni e che \u00e8 intenzionato a divorziare, Shirley capisce di averlo mal giudicato.\nProduzione.\nIl film \u00e8 stato prodotto dalla RKO Path\u00e9 Pictures. Le scene sono state girate nello studio della RKO-Path\u00e9, 9336 Washington Blvd., Culver City, California.\nFotografia.\nLa fotografia \u00e8 firmata da Hal Mohr, vincitore di due premi Oscar (nel 1936 e nel 1944). Candidati e vincitori di Oscar saranno in seguito anche gli operatori alla camera - Milton R. Krasner, William V. Skall, Stanley Cortez e Robert Surtees - che, non accreditati, non appaiono nei titoli del film ma che diventeranno, nel corso della loro carriera, alcuni dei nomi pi\u00f9 prestigiosi tra i direttori della fotografia hollywoodiana.\nDistribuzione.\nIl copyright del film, richiesto dalla RKO Path\u00e9 Distributing Corp., fu registrato il 26 settembre 1931 con il numero LP2567.\nIl film \u00e8 stato distribuito negli Stati Uniti il 25 settembre 1931 dalla RKO-Path\u00e9 Distributing Corp. Nel 1955, la C&amp;C Television Corporation ne acquist\u00f2 i diritti per trasmetterlo in TV."}
{"id": "4076244", "revid": "767487", "url": "https://it.wikipedia.org/wiki?curid=4076244", "title": "Chinjufu sh\u014dgun", "text": ", traducibile come Comandante generale per la difesa del Nord, \u00e8 stata una carica militare del Giappone feudale.\nSotto il comando dello sh\u014dgun, il \"Chinjufu sh\u014dgun\" fu il primo responsabile della pace con le popolazioni Ainu dell'Honsh\u016b e dell'Hokkaid\u014d del nord. L'istituzione del distretto militare del \"Chinjufu\" fu creata durante il periodo Nara e corrispondeva ad un'area territoriale con sede nella fortezza di Tagaj\u014d, nell'odierna Prefettura di Miyagi. Nell'anno 801 la sede fu spostata ancora pi\u00f9 a nord, ad Azawaj\u014d, dopo che l'allora \"Chinjufu sh\u014dgun\", Sakanoue no Tamuramaro, collezion\u00f2 una serie di vittorie contro i nativi. Dopo che tutto l'Honsh\u016b fu conquistato dai giapponesi, la nuova base venne controllata dai vari clan di samurai di quella regione.\nLa base con tutto il distretto del \"Chinjufu\", insieme alla carica di \"Chinjufu sh\u014dgun\", decaddero all'inizio del XIV secolo."}
{"id": "4076254", "revid": "6923", "url": "https://it.wikipedia.org/wiki?curid=4076254", "title": "Juliet Berto", "text": "Interprete di alcuni film di Jean Luc Godard e Jacques Rivette, esord\u00ec alla regia negli anni 1980; in totale ha diretto 4 film, tra il 1981 e il 1990, anno in cui mor\u00ec prematuramente, poco prima di compiere 43 anni.\nBiografia.\nJuliet Berto, pseudonimo di Annie Jamet, nasce a Grenoble il 16 gennaio 1947 da una famiglia modesta: il padre \u00e8 operaio in fabbrica e ha due sorelle.\nStudia al liceo des Eaux Claires di Grenoble.\nDopo l'incontro con Jean-Luc Godard alla proiezione del film \"Les Carabiniers\", Juliet Berto fa la sua prima apparizione al cinema nel 1967 nel film \"Due o tre cose che so di lei\". Recita quindi in vari film del regista franco-svizzero, tra cui \"La cinese\", \"Week-end\" o ancora \"La gaia scienza\" del 1969, in cui interpreta \"La ragazza di Lumumba e della rivoluzione culturale\" e \"Vladimir et Rosa\".\nDiventa quindi la musa di Jacques Rivette, altro regista storico della Nouvelle Vague: recita in \"Out 1\", in \"C\u00e9line e Julie vanno in barca\" di cui \u00e8 cosceneggiatrice, e poi in \"Duelle\". A proposito di questi film, Berto dir\u00e0: \nIl cantante Yves Simon, le dedica, nel 1973, un intero album intitolato \"Au pays des merveilles de Juliet\".\nNel 1974, inizia a realizzare \"Babar basses'mother\", un insieme di ritratti che in origine erano destinati a far parte di un lungometraggio, ma che per mancanza di fondi saranno inclusi in un cortometraggio.\nNel 1977, in Francia, d\u00e0 vita alla pi\u00e8ce \"La Vie singuli\u00e8re d'Albert Nobbs\" di George Moore con la messa in scena di Simone Benmussa.\nNegli anni 1980, si lancia nella scrittura di sceneggiature e alla regia. Il suo film \"Neige\", ottiene tra l'altro il \"Prix du jeune cin\u00e9ma\" al Festival di Cannes del 1981.\nCuriosa e polivalente, nel 1983 \u00e8 reporter cinematografica per T\u00e9l\u00e9lib\u00e9ration al Festival di Cannes e realizza alcuni reportage sul cinema internazionale su TF1.\nNel 1984, \u00e8 di nuovo davanti alla telecamera per l'antologia cinematografica \"Cin\u00e9maton\" di G\u00e9rard Courant. In questa collezione Berto \u00e8 il numero 441.\nIl 10 gennaio 1990 muore a soli 42 anni a Breux-Jouy, nel dipartimento dell'Essonne, a causa di un cancro al seno.\nVita privata.\nJuliet Berto si sposa a 16 anni con l'attore e il regista teatrale Michel Berto prima di diventare la convivente di Jean-Henri Roger con il quale ha realizzato i suoi primi due lungometraggi."}
{"id": "4076267", "revid": "6923", "url": "https://it.wikipedia.org/wiki?curid=4076267", "title": "Trattore a marcia autonoma", "text": "Il Trattore a marcia autonoma (TMA, in francese Tracteur \u00e0 marche autonome) \u00e8 un'elettromotrice ferroviaria del 1985 utilizzata per la manutenzione e i lavori sulla rete metropolitana di Parigi. Il suo nome deriva dal fatto che, circolando di notte, la terza rotaia di alimentazione non \u00e8 sotto tensione, pertanto il veicolo necessita di un sistema di accumulatori."}
{"id": "4076268", "revid": "2130688", "url": "https://it.wikipedia.org/wiki?curid=4076268", "title": "Dryandra", "text": "Dryandra ( \u00e8 un genere di piante appartenenti alla famiglia delle Proteaceae, endemico dell'Australia.\nIl nome del genere \u00e8 un omaggio al botanico svedese Jonas Carlsson Dryander (1748-1810), specialista in piante australiane che fu bibliotecario di sir Joseph Banks. Questa specie cresce nelle brughiere di sabbia, sulle coste aride e rocciose e nelle macchie boschive ed \u00e8 strettamente imparentata al genere Banksia, cos\u00ec come alla specie sudafricana Protea, i fiori della quale ricordano quelli della Dryandra, caratterizzati dall'interno argenteo e dalla pagina superiore dorata e liscia. I numerosi nomi comuni locali delle specie, coma la Dryandra formosa, testimoniano la popolarit\u00e0 del genere presso i floricoltori. Ve ne sono circa 60 specie, alcune delle quali in pericolo allo stato selvatico, tutte caratterizzate dal colore dei fiori, che pasa dal giallo all'arancione bruno, con tonalit\u00e0 porporine. Alcune specie fioriscono al livello del suolo e sono contraddistinte dall'abbondante produzione di nettare. La maggior parte delle Dryandra \u00e8 ben protetta dagli animali da pascolo, grazie alle spine e alle foglie coriacee e di gusto sgradevole. La pianta \u00e8 tuttavia molto sensibile alla marcescenza radicale e, poich\u00e9 i suoi habitat sono stati accidentalmente contaminati con il fungo Phytophthora, essa \u00e8 stata inclusa nelle liste locali delle piante maggiormente a rischio. Una specie, la Dryandra montana, \u00e8 presente in natura con soli dieci esemplari ed \u00e8 pertanto classificata \"in pericolo\" nella Lista Rossa del 1997.\nDescrizione.\nComprende arbusti e piccoli alberi sempreverdi, spesso con portamento prostrato.\nBiologia.\nPossiedono fiori ermafroditi e si riproducono per impollinazione entomofila, ornitofila o mediata da piccoli marsupiali.\nDistribuzione e habitat.\nL'areale del genere \u00e8 ristretto alla estremit\u00e0 meridionale dell'Australia occidentale.\nTassonomia.\nIl genere \"Dryandra\" comprende le seguenti specie:\nAlcuni autori australiani, sulla base dei risultati di uno studio filogenetico pubblicato nel 2007, hanno proposto il trasferimento di queste specie nel genere \"Banksia\" (\"Banksia\" serie \"Dryandra\"). I risultati di tale studio hanno suscitato tuttavia parecchie perplessit\u00e0 e a tutt'oggi i due generi continuano ad essere considerati separatamente."}
{"id": "4076269", "revid": "71155", "url": "https://it.wikipedia.org/wiki?curid=4076269", "title": "Antonia San Juan", "text": "\u00c8 divenuta celebre grazie alla sua interpretazione di Agrado nel film \"Tutto su mia madre\" (1999) di Pedro Almod\u00f3var. In Spagna \u00e8 inoltre conosciuta anche per aver interpretato il ruolo di Estela Reynolds (Paca Pacheco) nella serie tv \"La que se avecina\".\nBiografia.\nAntonia \u00e8 nata a Las Palmas de Gran Canaria, Spagna. A 21 anni si \u00e8 trasferita a Madrid, dove ha iniziato a lavorare come attrice teatrale professionista, allo stesso tempo facendo spettacoli di cabaret in pub e bar.\nNel 1999 ottiene il ruolo di Agrado nel film \"Tutto su mia madre\" (1999) di Pedro Almod\u00f3var, ottenendo numerosi premi, tra cui una candidatura per i premi Goya. In seguito ha continuato a lavorare come regista di vari cortometraggi e film.\nNel 2006 ha svolto il ruolo di preg\u00f3n per il Carnevale di Las Palmas de Gran Canaria, mentre l'anno successivo ha presentato il \"Gala de la Reina\" e nel 2010 ha presentato il concorso \"Gala Drag Queen\", sempre durante il carnevale. Nel 2009 ha esposto nelle Canarie una collezione di dipinti.Negli anni 2009 e 2010 entra a far parte del cast della serie tv \"La que se avecina\" durante la terza e quarta stagione, ottenendo una grande popolarit\u00e0. In seguito abbandona la serie per motivi economici per poi tornare ad apparire nella serie nel finale della sesta stagione, rimanendovi anche durante la settima, quando abbandona definitivamente la serie ritenendo che il suo personaggio sia ormai terminato. Nel 2014 e 2015 ha partecipato come protagonista a \"Gym Tony\", una commedia che va in onda sul canale Cuatro. Ha partecipato anche al programma \"El club de la comedia\".\nCome produttrice teatrale \u00e8 proprietaria della casa di produzione Trece Producciones, che condivideva con il suo ex marito Luis Miguel Segu\u00ed, anche lui attore (hanno entrambi fatto parte del cast di La que se avecina), regista e produttore. Ha anche acquistato il Teatro Arlequ\u00edn, di Madrid.\nVita privata.\nNel 1991 ha conosciuto Luis Miguel Segu\u00ed, con il quale si \u00e8 sposata nel 2009. Hanno divorziato nel 2015.\nAntonia \u00e8 atea ed ha definito le religioni un \"cancro per la societ\u00e0\".\nIl 24 marzo 2017 \u00e8 stata operata d'urgenza a causa di una occlusione intestinale causata da un volvolo."}
{"id": "4076272", "revid": "838137", "url": "https://it.wikipedia.org/wiki?curid=4076272", "title": "Fattore di crescita trasformante beta", "text": "Il fattore di crescita trasformante beta (o TGF-\u03b2) \u00e8 una proteina secreta (quindi presente nello spazio extracellulare) che fa parte del gruppo delle citochine. Esiste in almeno tre isoforme chiamate TGF-\u03b21, TGF-\u03b22 e TGF-\u03b23. Spesso per TGF-\u03b2 si riferisce a TGF-\u03b21, il quale \u00e8 stato il primo membro scoperto di questa famiglia proteica.\nRuolo e significato clinico.\nLa famiglia di proteine TGF-\u03b2 \u00e8 parte della superfamiglia del fattore di crescita trasformante beta, che include le attivine, le inibine, l'ormone anti-mulleriano, la proteina morfogenetica dell'osso, decapentaplegic e Vg-1. Il suo recettore ha attivit\u00e0 di chinasi in serina treonina.\nTra i ruoli svolti dalla segnalazione di TGF-\u03b2 vi sono quello di controllare la proliferazione, la differenziazione ed altre funzioni nella maggior parte delle cellule.\nSvolge un ruolo nell'immunit\u00e0, nel cancro, nell'asma bronchiale, nella malattia cardiaca, nel diabete mellito, nella sindrome di Loeys\u2013Dietz, nella malattia di Parkinson e nell'AIDS. \nL'iperespressione del TGF-\u03b2 \u00e8 responsabile della sindrome di Marfan, una malattia autosomica dominante che colpisce primariamente il tessuto connettivo.\nSembra inoltre che abbia un ruolo nella funzione riproduttiva, nello sviluppo, nella motilit\u00e0, nell'adesione, nella morfogenesi dell'osso, nella cicatrizzazione delle ferite. Questo ruolo \u00e8 molto diversificato a seconda dei tessuti in cui vengono secreti e delle quantit\u00e0 in cui sono espressi; in alcuni casi possono anche agire da potenti inibitori della crescita come \u00e8 stato osservato in una variet\u00e0 di cellule epiteliali, endoteliali e linfoidi.\nLa maggior parte dei tessuti hanno una elevata espressione dei geni codificanti TGF-\u03b2. Ci\u00f2 contrasta con altre citochine antinfiammatorie come l'interleuchina 10, la cui espressione \u00e8 minima in tessuti non stimolati e sembra essere richiesta dalla flora batterica patogenica o commensale.\nTGF-beta agisce come un fattore antiproliferativo in cellule epiteliali nei primi stadi dell'oncogenesi.\nAlcune cellule che producono TGF-\u03b2 hanno anche recettori per TGF-\u03b2, e quindi possono eseguire una segnalazione autocrina. Le cellule tumorali aumentano la loro produzione di TGF-\u03b2, il quale influisce sulle cellule intorno."}
{"id": "4076273", "revid": "287204", "url": "https://it.wikipedia.org/wiki?curid=4076273", "title": "Ala sociorum", "text": ""}
{"id": "4076275", "revid": "1013865", "url": "https://it.wikipedia.org/wiki?curid=4076275", "title": "Lisa Scaffidi", "text": "Biografia.\nDiplomata come terapista dentale, ha studiato successivamente presso il Churchlands Primary School e il Methodist Ladies' College.\nHa lavorato come hostess presso la Trans Australia Airlines nel 1980 e successivamente nel settore alberghiero in un ruolo economico; negli anni novanta ha promosso e contribuito a favorire l'esportazione delle pietre semi-preziose. \u00c8 stata direttrice per lo Stato dell'Australia occidentale del CEDA per oltre 10 anni.\nPer due mandati \u00e8 stata consigliera, prima di contestare la maggioranza dell'epoca; ha assunto il ruolo di sindaco dopo il ritiro del suo predecessore, rimasto 12 anni in carica.\n\u00c8 sposata con Joe Scaffidi, australiano di lontane origini siciliane."}
{"id": "4076280", "revid": "585241", "url": "https://it.wikipedia.org/wiki?curid=4076280", "title": "Partija Ujedinjenih Penzionera Srbije", "text": ""}
{"id": "4076281", "revid": "58102427", "url": "https://it.wikipedia.org/wiki?curid=4076281", "title": "Daytona Usa 2 Battle on the Edge", "text": ""}
{"id": "4076282", "revid": "585241", "url": "https://it.wikipedia.org/wiki?curid=4076282", "title": "Hrvatska Stranka Umirovljenika", "text": ""}
{"id": "4076283", "revid": "585241", "url": "https://it.wikipedia.org/wiki?curid=4076283", "title": "Demokrati\u010dna Stranka Upokojencev Slovenije", "text": ""}
{"id": "4076284", "revid": "585241", "url": "https://it.wikipedia.org/wiki?curid=4076284", "title": "DeSUS", "text": ""}
{"id": "4076285", "revid": "1543377", "url": "https://it.wikipedia.org/wiki?curid=4076285", "title": "Trattore a marcia elettrica", "text": "Il Trattore a marcia elettrica (TME, in francese Tracteur \u00e0 marche \u00e9lectrique) \u00e8 un'elettromotrice ferroviaria utilizzata per la manutenzione sulla metropolitana di Parigi, in servizio dal 2005.\nStoria.\nCommissionati per sostituire gli storici trattori Sprague, questi treni di servizio sono basati al deposito RATP di La Villette. Presentano rodiggio BB, con due motori asincroni trifase da 220\u00a0kW l'uno, ad alimentazione 400 volt di tipo IGBT. Sono accoppiabili con i trattori TMA. I TME vengono assemblat presso la CFD di Bagn\u00e8res con componenti Vossloh-Kiepe. La commessa fu emessa dalla RATP nel 2002 per complessivi 22 milioni di euro."}
{"id": "4076289", "revid": "1543377", "url": "https://it.wikipedia.org/wiki?curid=4076289", "title": "Irredentismo italiano in Istria", "text": "Irredentismo in Istria si riferisce al movimento esistente tra gli istriani di etnia italiana che nell'Ottocento e Novecento promuoveva l'unione dell'Istria al Regno d'Italia.\nVicende storiche.\nNella prima met\u00e0 dell'Ottocento l'Istria era passata sotto l'Austria. Come conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nIn seguito il nascente nazionalismo italiano inizi\u00f2 a manifestarsi, specialmente a Capodistria.\nNel 1861 l'Istria, in occasione della proclamazione del Regno d'Italia, e nel 1866, dopo la terza guerra d'indipendenza, non fu unita all'Italia, per cui molti istriani si organizzarono per ottenere questa unione, abbracciando l'irredentismo italiano. Del resto gli irredentisti volevano l'annessione dell'Istria all'Italia perch\u00e9 la ritenevano \"terra irredenta\" in quanto culturalmente parte del retaggio identitario italiano e geograficamente inclusa nei confini naturali dell'Italia fisica.\nNel 1894 l'introduzione del bilinguismo italiano-slavo, in citt\u00e0 con decisa prevalenza etnica italiana aument\u00f2 i malumori, che a Pirano sfociarono in una rivolta, che tuttavia non modific\u00f2 la politica asburgica.\nNel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie. \nIl pi\u00f9 noto di questi irredentisti istriani fu Nazario Sauro, tenente di vascello della Regia Marina nel primo conflitto mondiale, che fu giustiziato dall'Austria-Ungheria: solo nel 1918 l'Istria fu \"redenta\" (ossia unita alla madre patria). Ad un patriota capodistriano, il generale Vittorio Italico Zupelli, gi\u00e0 distintosi nella Guerra italo-turca (1911-1912), fu addirittura affidato il \"Ministero della guerra\" italiano durante il primo conflitto mondiale.\nCome conseguenza si ebbe un'accoglienza festosa dei soldati e dei marinai italiani da parte delle popolazioni di Fiume e delle citt\u00e0 istriane (ed anche dalmate) nei primi giorni del novembre 1918, dopo la Battaglia di Vittorio Veneto, come attestano le documentazioni filmate e fotografiche."}
{"id": "4076293", "revid": "125704654", "url": "https://it.wikipedia.org/wiki?curid=4076293", "title": "Najwa Nimri", "text": "Biografia.\nNajwa ha studiato recitazione al Laboratorio di William Layton, cinque anni di danza classica alla John Beitia Academy e quattro anni nella scuola di musica Coral Lauro de Bilbao. I suoi primi passi nel mondo della musica sono stati come corista nel gruppo di musica soul Respect e come cantante nel gruppo jazz Clan Club, e successivamente, nel 1996, ha formato il gruppo Najwajean con Carlos Jean. \u00c8 stata lanciata nel mondo dello spettacolo nel 1994, scoperta dall'agente artistica Katrina Bayonas, che l'ha selezionata nel suo programma \"Caras Nuevas\" (\"Facce nuove\"). Uno dei suoi primi lavori da attrice \u00e8 stato con il cortometraggio \"Ni aqu\u00ed ni ahora\" di Santiago Segura dove ha conosciuto Daniel Calparsoro. Il suo primo ruolo importante \u00e8 stato nel 1995 come Alex in \"Salto al vac\u00edo\", il primo film del regista Daniel Calparsoro. Grazie a questo ruolo vince il Premio per la migliore attrice al Festival di Ginevra (1995), il Premio per la migliore attrice al Festival di Mosca (1995), il Premio per la migliore attrice al Festival Premiers Plans D'Angers (1995), il Premio per la migliore attrice basca ai premi \"El Mundo\" per il cinema basco (1995) e il premio per la migliore interpretazione femminile al Valencia Cinema Jove International Film Festival (1995). Nei due anni a venire ha recitato in altri due film diretti da Daniel Calparsoro, Pasajes (1996) e Morire a San Sebastian (1997).\nIl suo talento non passa inosservato nemmeno agli occhi di registi del calibro di Alejandro Amen\u00e1bar e Julio Medem, che l'hanno coinvolta in due film di grande successo, rispettivamente \"Apri gli occhi\" (1997), al fianco di Pen\u00e9lope Cruz ed Eduardo Noriega e \"Gli amanti del circolo polare\". Grazie alla sua eccellente interpretazione in quest'ultimo dove interpreta Ana ha ottenuto la sua prima candidatura al Premio Goya come miglior attrice protagonista vincendo premi come migliore attrice al VII Premio \"El Mundo\" per il cinema basco e il Premio Ondas per migliore attrice. Nel 1998 pubblica il primo album musicale con il gruppo Najwajean (con Carlos Jean) \"No Blood\"\",\" che \u00e8 stato accolto con entusiasmo dalla critica e dal pubblico. Il loro singolo \"Dead for You,\" pubblicato nel 2002 nell'album ChillOut Sessions, una compilation di vari artisti, \u00e8 diventata anche la sigla del programma televisivo \"Versi\u00f3n Espa\u00f1ola\" di Televisi\u00f3n Espa\u00f1ola.\nNel 2000 si unisce al cast del film \"Prima che sia notte\" del pittore e regista Julian Schnabel, dove ha recitato al fianco di attori di successo come Javier Bardem e Johnny Depp e Sean Penn, due personaggi secondari. Nel 2001 recita come protagonista nel film \"Asfalto\", il suo ultimo ruolo in un film diretto da Daniel Calparsoro, per il quale prende parte anche alla realizzazione della colonna sonora con il gruppo Najwajean e in collaborazione con il musicista Nacho Mastretta, ottenendo la candidatura come miglior colonna sonora originale al Premio Goya del 2001. Nello stesso anno interpreta Elena in \"Lucia y el sexo\", diretto da Julio Medem. Nel 2001 fa il suo debutto come cantante solista con il lancio dell'album \"Carefully\". Nel 2002 \u00e8 stata responsabile della colonna sonora del film Guerreros di Daniel Calparsoro. Sempre in quell'anno recita in Piedras di Ram\u00f3n Salazar, la cui interpretazione di Leire le \u00e8 valsa un premio al Toulouse Cinespa\u00f1a Film Festival (2002). Non \u00e8 stato l'unico successo del 2002, durante il quale non solo continua ad affermarsi sempre di pi\u00f9 come attrice, ma anche pubblicando una raccolta delle sue canzoni con Carlos Jean intitolata \"Najwajean: Selection\".\nNel 2003 ottiene un ruolo da protagonista in \"Utop\u00eda\" di Mar\u00eda Ripoll, dove si \u00e8 occupata anche della colonna sonora. Nel 2004 recita nel film \"Agents secrets\" diretto da Fr\u00e9d\u00e9ric Schoendoerffer, al fianco di attori affermati come Vincent Cassel e Monica Bellucci. Sempre nel 2003 pubblica un nuovo album da solista intitolato \"Mayday,\" elogiata dalla critica per la sua capacit\u00e0 di seduzione come cantante.Recita in \"20 centimetri\" (2005), diretto da Ram\u00f3n Salazar, per la quale canta due canzoni della colonna sonora del film. Nel 2006 pubblica il suo terzo album da solista, \"Walkabout\". Nel 2007 recita nei film Mataharis di Ic\u00edar Bolla\u00edn e Oviedo Express di Gonzalo Su\u00e1rez. Interpreta il Isabella nel film \"Tambi\u00e9n la lluvia\" di Ic\u00edar Bolla\u00edn (2010) e il personaggio di Edurne apparso in \"Habitaci\u00f3n en Roma\" di Julio Medem (2010). Nel 2010 pubblica \"El \u00daltimo Primate\", il primo album in cui l'artista canta in spagnolo. Nella terza settimana del febbraio del 2014 \u00e8 stata protagonista della copertina della rivista \"Intervi\u00fa\". Nello stesso anno si riunisce con Carlos Jean nel mese di giugno per un concerto alla Giornata della Musica al centro artistico Matadero Madrid, decidendo in seguito di tornare insieme sul palco nel 2015 e pubblicando un nuovo album, \"Bonzo\".\nNel 2015 debutta in televisione con il ruolo della pericolosa criminale araba Zulema Zahir, la principale antagonista e in seguito protagonista della serie \"Vis a vis - Il prezzo del riscatto\", prodotta da Globomedia per Antena 3, nelle sue prime due stagioni e per Fox Spagna, nelle sue ultime due. Nel 2016, mette su uno spettacolo teatrale, \"Drac Pack\", un musical scritto insieme a Emilio Tom\u00e9 e Carlos Dorrego poi diretto da Fernando Soto. In \"Drac Pack\" Najwa si occupa anche della direzione musicale salendo sul palco anche come attrice, di nuovo al fianco di Alba Flores, sua collega sul set di \"Vis a vis\". \u00c8 stata nominata alla 33\u00aa edizione dei Premi Goya per la migliore attrice in \"Chi canter\u00e0 per te?\" (2018) di Carlos Vermut. Nel 2018 recita nel film \"L'albero del sangue\" di Julio Medem. Nel 2019 si unisce al cast della serie \"La casa di carta\" (Netflix) dove interpreta l'ispettrice poliziotta Alicia Sierra. Nello stesso anno \u00e8 stata scelta per incidere una canzone della colonna sonora del film \"Dumbo\" diretto da Tim Burton, remake dell'omonimo Disney, \"Hijo del coraz\u00f3n\", inserita nei titoli di coda dell'edizione spagnola. Ha doppiato Kate Laswell nel videogioco del 2019, \"\".\nNel 2020 torna nei panni della criminale Zulema Zahir in \"Vis a vis - L'Oasis\", spin-off di \"Vis a vis - Il prezzo del riscatto\", con Maggie Civantos, con la messa in onda del primo episodio il 20 aprile 2020 su Fox Spagna e sempre nello stesso anno le due attrici sono tornate ancora una volta a lavorare insieme dando voce ai loro personaggi di Zulema e Macarena in \"\", altro spin-off di \"Vis a vis\" in versione audiolibro prodotto da Audible, societ\u00e0 di Amazon specializzata nell'intrattenimento digitale con audiolibri e podcast, pubblicato il 28 settembre 2020. Sempre nello stesso anno prende parte al cortometraggio \"Building Dialogues\", progetto realizzato e diretto da Leandro Manuel Emede e Nicol\u00f2 Cerioni e con l\u2019arte musicale e visiva di Fr\u00e9d\u00e9ric Sanchez per presentare le collezioni primavera estate 2021 di Emporio Armani al fianco di personaggi noti del mondo della musica, della danza, della recitazione e dello spettacolo in generale come Alice Pagani, Rocco Fasano, Omar Ayuso e altri.\nNel 2021 viene annunciato \"Insiders\", il primo reality show prodotto da Netflix Spagna, dove la Nimri debutta come conduttrice. Sempre nello stesso anno entra a far parte del cast della nuova serie Netflix \"Sagrada Familia\", insieme alla collega e amica Alba Flores, con la quale aveva gi\u00e0 lavorato in diversi progetti.\nVita privata.\nNajwa \u00e8 nata in Navarra da padre giordano di religione cristiana, farmacista di professione, e da madre basca, anch'ella originaria della Navarra. Suo fratello si chiama Karim Nimri. Ha anche un fratellastro: Andre Nimri e tre sorellastre di nome Sara Nimri, Nadia Nimri e Anita Elguezabal. Il cugino di Najwa \u00e8 il rapper britannico Alexander \"Antix\" Nimier. Da bambina si era trasferita a Bilbao nel quartiere Santutxu.\nPremi e riconoscimenti.\nPremio Goya\nFotogrammi d'argento\nPremio Iris\nPremio Feroz\nSitges - Festival internazionale del cinema fantastico della Catalogna\nPremi dell'Unione degli attori e delle attrici\nMedaglie del Circolo degli scrittori cinematografici\nPremio Ondas\nPremio Platino del cinema Iberoamericano\nValladolid International Film Festival\nFestival di M\u00e1laga del Cinema Spagnolo\nAngers European First Film Festival\nPremio Paramount Channel\nFestival di Ginevra\nFestival di Mosca\nPremio \"El mundo\" per il cinema basco\nValencia Cinema Jove International Film Festival\nToulouse Cinespa\u00f1a Film Festival\nDoppiatrici italiane.\nNelle versioni in italiano delle opere in cui ha recitato, Najwa Nimri \u00e8 stata doppiata da:"}
{"id": "4076300", "revid": "110157", "url": "https://it.wikipedia.org/wiki?curid=4076300", "title": "Dipartimento di Diourbel", "text": "Il dipartimento di Diourbel (fr. \"D\u00e9partement de Diourbel\") \u00e8 un dipartimento del Senegal, appartenente alla regione di Diourbel. Il capoluogo \u00e8 la citt\u00e0 di Diourbel.\nIl dipartimento si estende su una zona pianeggiante nella parte centrale della regione di Diourbel.\nIl dipartimento di Diourbel comprende un comune (Diourbel, il capoluogo) e due \"arrondissement\" (Ndindy e Ndoulo), a loro volta suddivisi in 5 comunit\u00e0 rurali."}
{"id": "4076301", "revid": "682087", "url": "https://it.wikipedia.org/wiki?curid=4076301", "title": "Adefobia", "text": ""}
{"id": "4076302", "revid": "110157", "url": "https://it.wikipedia.org/wiki?curid=4076302", "title": "Dipartimento di Mback\u00e9", "text": "Il dipartimento di Mback\u00e9 (fr. \"D\u00e9partement de Mback\u00e9\") \u00e8 un dipartimento del Senegal, appartenente alla regione di Diourbel. Il capoluogo \u00e8 la citt\u00e0 di Mback\u00e9.\nIl dipartimento si estende su una zona pianeggiante nella parte orientale della regione di Diourbel. Nel dipartimento sorge l'importante citt\u00e0 di Touba, centro della confraternita islamica muridiyya.\nIl dipartimento di Mback\u00e9 comprende un comune (Mback\u00e9, il capoluogo) e 3 \"arrondissement\" (Kael, Ndame e Ta\u00eff), a loro volta suddivisi in 13 comunit\u00e0 rurali."}
{"id": "4076305", "revid": "287204", "url": "https://it.wikipedia.org/wiki?curid=4076305", "title": "Dipartimento di Mbacke", "text": ""}
{"id": "4076307", "revid": "599013", "url": "https://it.wikipedia.org/wiki?curid=4076307", "title": "Hsu", "text": ""}
{"id": "4076310", "revid": "110157", "url": "https://it.wikipedia.org/wiki?curid=4076310", "title": "Dipartimento di Fatick", "text": "Il dipartimento di Fatick (fr. \"D\u00e9partement de Fatick\") \u00e8 un dipartimento del Senegal, appartenente alla regione di Fatick. Il capoluogo \u00e8 la citt\u00e0 di Fatick.\nIl dipartimento si estende nella parte centrale della regione, con un breve tratto di costa sull'oceano Atlantico (\"Petite C\u00f4te\").\nIl dipartimento di Fatick comprende 2 comuni (Diofior e Fatick, il capoluogo) e 4 \"arrondissement\" (Diakhao, Fimela, Niakhar e Tattaguine), a loro volta suddivisi in 14 comunit\u00e0 rurali."}
{"id": "4076311", "revid": "1573940", "url": "https://it.wikipedia.org/wiki?curid=4076311", "title": "Tadorna cana", "text": "La casarca del Sudafrica (Tadorna cana ) \u00e8 un uccello della famiglia degli Anatidi originario dell'Africa.\nDescrizione.\nIl maschio si presenta con un piumaggio base color bruno-rossiccio, con un'evidente barra verde-blu sull'ala che, quando \u00e8 aperta, appare bianca sia sopra che sotto e con la punta nera. La testa \u00e8 completamente coperta da una calotta grigio-bianca che viene divisa nettamente dalla parte bruna da un sottile collarino nero. Il becco e le zampe sono grigio-neri; l'occhio \u00e8 scuro. La femmina si presenta in tutto simile al maschio, ma \u00e8 priva della calotta grigio-bianca, sostituita da un'ampia colorazione bianca della faccia e della zona perioculare e da una colorazione grigio-scura del vertice del capo e di parte del collo; inoltre manca il collarino nero. I giovani sono simili alla femmina, ma hanno il capo color camoscio con un leggero segno bianco attorno all'occhio. La taglia \u00e8 di 61\u201366\u00a0cm.\nDistribuzione e habitat.\n\u00c8 localizzata e stanziale in una vasta area dell'Africa meridionale. La popolazione censita tra la provincia del Capo e la Namibia \u00e8 superiore ai 40.000 individui. Compie periodici spostamenti da una zona all'altra, ma non si allontana mai dalla parte meridionale dell'Africa. Vive sia nelle zone aperte e aride sia nei pressi delle fonti d'acqua. Compie anche lunghi tragitti alla ricerca di cibo e di pozze ricche.\nBiologia.\nSocievole e gregaria, convive facilmente anche con altre specie. Solo nel periodo riproduttivo le coppie manifestano un istinto territoriale, diventando aggressive nei confronti di chi si avvicina al nido.\nAlimentazione.\nSi nutre prevalentemente di insetti acquatici, piccoli molluschi e loro larve, lumachine e tutto ci\u00f2 che riesce a trovare nelle pozze o tra il fango nei periodi di siccit\u00e0. Anche sementi e germogli sono parte integrante della sua dieta.\nRiproduzione.\nLa coppia \u00e8 molto legata e la femmina, trovato un anfratto riparato dove costruire un rudimentale nido, depone 6-8 uova che cova per 30 giorni. Il maschio non partecipa alla cova ma, una volta nati i piccoli, si dedica alla loro difesa."}
{"id": "4076312", "revid": "2117329", "url": "https://it.wikipedia.org/wiki?curid=4076312", "title": "Dipartimento di Gossas", "text": "Il dipartimento di Gossas (fr. \"D\u00e9partement de Gossas\") \u00e8 un dipartimento del Senegal, appartenente alla regione di Fatick. Il capoluogo \u00e8 la cittadina di Gossas.\nIl dipartimento si estende nella parte interna della regione, al confine con le regioni di Kaffrine, Diourbel e Kaolack.\nIl dipartimento di Gossas comprende un comune (Gossas, il capoluogo) e due \"arrondissement\" (Ouadiour e Colobane), a loro volta suddivisi in 5 comunit\u00e0 rurali."}
{"id": "4076313", "revid": "125128526", "url": "https://it.wikipedia.org/wiki?curid=4076313", "title": "Eddie Wineland", "text": "Combatte nella categoria dei pesi gallo per l'organizzazione UFC, nella quale \u00e8 stato un contendente al titolo di categoria ad interim nel 2013, venendo sconfitto dal campione Renan Bar\u00e3o; in passato \u00e8 stato campione dei pesi gallo nelle organizzazioni WEC e Total Fight Challenge.\nCarriera nelle arti marziali miste.\nInizi.\nWineland inizia la sua carriera da professionista delle arti marziali miste nel 2003 combattendo prevalentemente in promozioni minori degli Stati Uniti medio occidentali.\nQui non ha un buon inizio e nei primi due anni viene sconfitto ben quattro volte, terminando il biennio con un record personale di 3-4-1.\nDal 2005 avvia una striscia di vittorie che lo mettono in luce come uno dei migliori lottatori del circuito locale dell'Indiana, sconfiggendo ben sette avversari e mai per decisione dei giudici di gara.\nWorld Extreme Cagefighting.\nNel 2006 la prestigiosa organizzazione World Extreme Cagefighting istitu\u00ec la cintura dei pesi gallo, fino ad allora assente, e scelse come avversario del veterano WEC Antonio Banuelos proprio Wineland, che cos\u00ec pot\u00e9 lottare subito per un titolo: Wineland s'impose in maniera spettacolare, mettendo KO il proprio avversario con un calcio alla testa e divenendo il primo campione dei pesi gallo WEC.\nDieci mesi dopo Wineland fu chiamato a difendere il titolo contro il wrestler Chase Beebe: Wineland venne sconfitto ai punti per decisione unanime dei giudici di gara, perdendo quindi il titolo WEC.\nContemporaneamente continu\u00f2 a lottare nelle organizzazioni dell'Indiana, e nel 2008 vinse il titolo dei pesi gallo Total Fight Challenge mettendo KO Jason Tabor durante la seconda ripresa.\nWineland torn\u00f2 a lottare nella WEC il 5 aprile 2009, venendo sottomesso in poco pi\u00f9 di un minuto dall'esperto di jiu jitsu brasiliano Rani Yahya.\nDopo quella sconfitta Wineland vide una propria rinascita, in quanto infil\u00f2 una serie di importantissime e convincenti vittorie: sconfisse ai punti l'ex contendente al titolo Manny Tapia e il pericoloso George Roop, nonch\u00e9 ottenne due premi \"Knockout of the Night\" consecutivi per aver steso prima Will Campuzano e poi Ken Stone; a quel punto Wineland torn\u00f2 ad essere uno dei pesi gallo pi\u00f9 forti del panorama statunitense.\nUltimate Fighting Championship.\nNel 2011 l'UFC, lega che al tempo raccoglieva i migliori lottatori di ogni categoria di peso, rilev\u00f2 la WEC e fuse i roster delle due organizzazioni, mettendo quindi sotto contratto anche Eddie Wineland.\nLa notoriet\u00e0 conquistata in precedenza gli permise di confrontarsi subito contro il fuoriclasse Urijah Faber, ex campione dei pesi piuma WEC, in una sfida che molto probabilmente avrebbe determinato il prossimo sfidante al titolo dei pesi gallo UFC detenuto dall'ex campione WEC Dominick Cruz: Wineland venne sconfitto per decisione unanime dei giudici di gara, i quali assegnarono 2 round su 3 a Faber.\nA Wineland venne data un'altra possibilit\u00e0 di restare sul treno dei top 10 di categoria affrontando il quotato ex contendente al titolo WEC Joseph Benavidez: questa volta venne sconfitto in maniera pi\u00f9 netta della precedente, in quanto i giudici di gara assegnarono tutti e tre i round all'avversario.\nNel 2012 Wineland avrebbe dovuto affrontare il piccolo e forte Demetrious Johnson, lottatore che era appena uscito sconfitto dalla sfida per il titolo contro Dominick Cruz, ma l'incontro salt\u00f2 perch\u00e9 Johnson era in procinto di scendere nella categoria dei pesi mosca; Wineland venne successivamente abbinato a Johnny Bedford, ma proprio Wineland s'infortun\u00f2 e non pot\u00e9 combattere.\nTorn\u00f2 nell'ottagono nel giugno di quell'anno per affrontare il top 10 ed ex contendente al titolo WEC Scott Jorgensen: Wineland torn\u00f2 alla vittoria con un KO nella seconda ripresa che gli permise di riaffacciarsi nell'Olimpo dei pesi gallo.\nIn una sfida per un potenziale posto da contendente al titolo dei pesi gallo Wineland sconfisse il britannico dalle mani pesanti Brad Pickett, altro top 10 di categoria, imponendosi ai punti.\nWineland ottenne quindi la possibilit\u00e0 di sfidare il campione ad interim in carica Renan Bar\u00e3o con l'evento \"UFC 161: Bar\u00e3o vs. Wineland\" programmato in Canada per giugno 2013, ma il brasiliano diede forfait per infortunio e il match venne posticipato a settembre: Wineland venne messo KO nei primi secondi del secondo round per mezzo di uno spettacolare calcio girato al volto.\nTorna alla vittoria nel gennaio 2014 con un KO ai danni di Yves Jabouin.\nIn maggio affronta il semisconosciuto e altamente sfavorito brasiliano Johnny Eduardo, il quale ricopre il ruolo di allenatore di muay thai nel team Nova Uni\u00e3o dei campioni Jos\u00e9 Aldo e Renan Bar\u00e3o: Wineland sub\u00ec un clamoroso upset venendo steso durante la prima ripresa, e al termine del match riport\u00f2 una frattura alla mascella, la seconda in carriera dopo che si ruppe tale osso nel 2004.\nIn quei mesi Wineland, il quale lavorava come pompiere a tempo pieno, medit\u00f2 il ritiro dalle MMA. Ritorn\u00f2 a competere nell'ottagono a luglio del 2015, dove venne sconfitto da Bryan Caraway per decisione unanime.\nA luglio del 2016 dovette affrontare Frankie Saenz. A quasi due minuti dall'inizio della terza ripresa, Wineland and\u00f2 a segno con un potente gancio destro mandando al tappeto il suo avversario; quest'ultimo per\u00f2 riusc\u00ec momentaneamente a riprendersi dal colpo subito. Una volta ritornato in piedi, Saenz venne ripetutamente colpito da una serie velocissima di pugni che portarono l'arbitro a fermare il match, decretando cos\u00ec vincitore Eddie Wineland per KO tecnico. Con questa vittoria venne premiato con il riconoscimento \"Performance of the Night\".\nIl 17 dicembre affront\u00f2 Takeya Mizugaki all'evento . Alla prima ripresa, Wineland riusc\u00ec ad andare a segno con due pugni ben piazzati, vincendo l'incontro per KO tecnico."}
{"id": "4076314", "revid": "767487", "url": "https://it.wikipedia.org/wiki?curid=4076314", "title": "Sebasti\u00e1n Uranga", "text": "Carriera.\nCon l' ha disputato tre edizioni dei Campionati mondiali (1986, 1990, 1994)."}
{"id": "4076316", "revid": "287204", "url": "https://it.wikipedia.org/wiki?curid=4076316", "title": "Sebastian Uranga", "text": ""}
{"id": "4076317", "revid": "729019", "url": "https://it.wikipedia.org/wiki?curid=4076317", "title": "Dipartimento di Foundiougne", "text": "Il dipartimento di Foundiougne (fr. \"D\u00e9partement de Foundiougne\") \u00e8 un dipartimento del Senegal, appartenente alla regione di Fatick. Il capoluogo \u00e8 la cittadina di Foundiougne.\nIl dipartimento si estende nella parte meridionale della regione, nel Sin\u00e9-Saloum, lungo il confine con il Gambia.\nIl dipartimento di Foundiougne comprende 5 comuni e 3 \"arrondissement\", a loro volta suddivisi in 9 comunit\u00e0 rurali.\ncomuni:\n\"arrondissement\":"}
{"id": "4076318", "revid": "1226", "url": "https://it.wikipedia.org/wiki?curid=4076318", "title": "Divisione dell\u2019Alto Fiume", "text": ""}
{"id": "4076319", "revid": "438678", "url": "https://it.wikipedia.org/wiki?curid=4076319", "title": "Loving", "text": ""}
{"id": "4076322", "revid": "21880", "url": "https://it.wikipedia.org/wiki?curid=4076322", "title": "Jonas Carlsson Dryander", "text": ""}
{"id": "4076334", "revid": "1745361", "url": "https://it.wikipedia.org/wiki?curid=4076334", "title": "Lira-chitarra", "text": "La Lira-chitarra \u00e8 uno strumento musicale cordofono, da non confondere con la \"Chitarra-lira\", strumento in uso nel Novecento. (vedi\u02d0 Luigi Mozzani e Vinaccia (famiglia)). Una variante \u00e8 il \"mandolino-lira\" novecentesco, diffuso in particolare nel napoletano.\nDescrizione e storia.\nInventata nei primi anni del 1800 dal liutaio francese Pierre Charles Mareschal, \u00e8 dotata di sei corde singole, con la stessa accordatura di una chitarra. La tastiera \u00e8 situata tra due bracci curvi collegati direttamente alla cassa armonica che ricordano la forma della lira greca. Lo strumento inoltre \u00e8 dotato di un supporto incorporato per mantenerlo in piedi quando non usato.\nLa \"Lira-chitarra\" \u00e8 stata molto popolare come strumento da camera in particolare a Parigi nel primo ventennio del 1800 ed era molto diffuso tra gli strati pi\u00f9 elevati della societ\u00e0: la stessa Maria Antonietta ne possedeva una. Anche i principali musicisti dell'epoca, come Ferdinando Carulli, Fernando Sor, Matteo Carcassi, Mauro Giuliani e Pierre-Jean Porro composero musica e scrissero metodi specifici per la Lira-chitarra.\nIn Italia la \"Lira-chitarra\" entr\u00f2 nella produzione del liutaio napoletano Gennaro Fabbricatore.\nIl suo declino \u00e8 coinciso con quello della popolarit\u00e0 della chitarra come strumento da camera, soppiantata dal pianoforte, che andava perfezionandosi sempre pi\u00f9."}
{"id": "4076336", "revid": "287204", "url": "https://it.wikipedia.org/wiki?curid=4076336", "title": "Enes Demirovic", "text": ""}
{"id": "4076347", "revid": "716642", "url": "https://it.wikipedia.org/wiki?curid=4076347", "title": "Jean Naprapol", "text": "Carriera.\nClub.\nDal 2007 al 2011 gioca con il Tafea, la squadra pi\u00f9 titolata di Vanuatu, con cui vince anche due titoli nazionali; nel 2011 si trasferisce poi all'Amicale F.C., sempre in prima divisione vanuatuana, dove vince un altro campionato, giocando in seguito anche 23 partite di qualificazione alla Champions League dell'Oceania, nelle quali ha anche segnato 5 gol.\nNazionale.\nDal 2007 ha raccolto varie presenze con la nazionale vanuatuana, partecipando a due diverse edizioni della Coppa delle Nazioni Oceaniane, nel 2008 e nel 2012; complessivamente ha giocato 23 partite segnando 9 gol."}
{"id": "4076351", "revid": "130823", "url": "https://it.wikipedia.org/wiki?curid=4076351", "title": "Rudolf M. Breithaupt", "text": ""}
{"id": "4076354", "revid": "339392", "url": "https://it.wikipedia.org/wiki?curid=4076354", "title": "The Charlatans (British band)", "text": ""}
{"id": "4076360", "revid": "1305772", "url": "https://it.wikipedia.org/wiki?curid=4076360", "title": "Heroes of Ruin", "text": "Heroes of Ruin \u00e8 un videogioco d'azione strategico in tempo reale di ruolo sviluppato dalla n-Space, pubblicato dalla Square Enix e distribuito dalla Nintendo per Nintendo 3DS. \u00c8 stato pubblicato il 15 giugno 2012 in Europa ed il 17 luglio 2012 in America Settentrionale.\nModalit\u00e0 di gioco.\n\"Heroes of Ruin\" un videogioco di ruolo d'azione nel quale il giocatore combatte vari nemici come cecchini, bestie e spadaccini.\nIl videogioco utilizza le tecnologie StreetPass e SpotPass. Usando lo StreetPass, i giocatori possono sfruttare una opzione chiamata \"Traders Network\", e scambiare contenuti con altri giocatori. Nel negozio, i giocatori possono vendere i propri oggetti in cambio di punti, che possono essere poi utilizzati per comprare nuovi oggetti, che diversamente non potrebbero ottenere. Usando SpotPass, i giocatori possono completare delle sfide diverse ogni giorno per un anno dopo la pubblicazione del videogioco. Il sito web del videogioco permetter\u00e0 ai giocatori ti tenere traccia dei propri risultati, e trovare ulteriori sfide da portare a compimento.\nTrama.\nLa storia di \"Heroes of Ruin\" segue quattro mercenari che stanno tentando di trovare una cura per il governatore della citt\u00e0 di Nexus, una sfinge di nome Ataraxis, che sta morendo per via di una maledizione. I quattro eroi possono sia collaborare fra loro o procedere separatamente. Nel corso della loro avventura dovranno fronteggiare molte strane e spaventose creature, incluse le forze del male che stanno dietro alla maledizione di Ataraxis.\nSviluppo.\nIl produttore della Square Enix George Wright ha dichiarato che il team \"era eccitato di realizzare un gioco specificatamente per il 3DS che facesse uso di molta connettivit\u00e0 e reti sociali.\" Ha inoltre dichiarato che il gioco \"combina elementi dei videogiochi d'azione e dei videogiochi di ruolo. Prende ispirazione da un'ampia gamma di videogiochi [...] ma porta anche il proprio contributo al genere.\" La n-Space ha inoltre dichiarato che la Nintendo ha aiutato nella fase di sviluppo per sbloccare poteri extra nelle caratteristiche multiplayer del 3DS."}
{"id": "4076362", "revid": "287204", "url": "https://it.wikipedia.org/wiki?curid=4076362", "title": "Filippo Del Giudice", "text": "Nato a Trani nel 1892, si trasfer\u00ec a Roma, dove studi\u00f2 legge. Nel 1933 lasci\u00f2 l'Italia e si trasfer\u00ec in Gran Bretagna. Fond\u00f2 la casa cinematografica Two Cities Films insieme a Mario Zampi.\nAllo scoppio della seconda guerra mondiale, come italiano, fu internato in un campo di concentramento, dal quale per\u00f2 ottenne presto di essere liberato per riprendere la sua attivit\u00e0 di produttore cinematografico. Nei primi anni quaranta collabor\u00f2 con la sua casa cinematografica alla produzione di alcuni importanti film con tematiche di guerra e anti-naziste: \"Freedom Radio\", regia di Anthony Asquith, 1941; \"Eroi del mare\", regia di No\u00ebl Coward e David Lean, 1942; \"Sesso gentile\", regia di Leslie Howard, 1942; \"The Lamp Still Burns\", regia di Maurice Elvey, 1943. A titolo di amicizia, partecip\u00f2 anche, in veste di attore, nel ruolo del gerarca fascista, al film \"Il primo dei pochi\" diretto, prodotto e interpretato da Leslie Howard (1942).\nNel 1944 la casa cinematografica Two Cities Films incontr\u00f2 difficolt\u00e0 finanziarie per gli elevati costi di produzione del film \"Enrico V\" di Laurence Olivier, che portarono ad un controllo della societ\u00e0 da parte della casa di produzione di J. Arthur Rank. Nonostante i numerosi film di successo prodotti negli anni seguenti dalla Two Cities, il controllo di Rank si fece sempre pi\u00f9 pesante, finch\u00e9 Del Giudice lasci\u00f2 la societ\u00e0 nel 1947, fondando una nuova casa cinematografica, e infine torn\u00f2 in Italia, nel 1950, abbandonando definitivamente la carriera di produttore cinematografico."}
{"id": "4076363", "revid": "599013", "url": "https://it.wikipedia.org/wiki?curid=4076363", "title": "J\u00e1n Klimko", "text": "Biografia.\nCarriera sciistica.\nIn Coppa del Mondo esord\u00ec il 29 dicembre 1983 a Oberwiesenthal (19\u00b0) e ottenne l'unico podio il 30 dicembre 1986 nella medesima localit\u00e0 (3\u00b0).\nIn carriera prese parte a due edizioni dei Giochi olimpici invernali, (22\u00b0 nell'individuale) e (27\u00b0 nell'individuale, 6\u00b0 nella gara a squadre), e a tre dei Campionati mondiali (6\u00b0 nella gara a squadre a Sarajevo/Rovaniemi/Engelberg 1984 il miglior risultato).\nCarriera da allenatore.\nDal 2008 al 2010 \u00e8 stato allenatore giovanile in Polonia, guidando anche la nazionale juniores di sci di fondo; nel 2010 \u00e8 passato alla nazionale maggiore come allenatore in seconda, assumendo quindi la guida dei combinatisti nel 2012."}
{"id": "4076368", "revid": "76963", "url": "https://it.wikipedia.org/wiki?curid=4076368", "title": "Skai Jackson", "text": "Carriera.\nIntraprende quindi la carriera di attrice. Il suo primo ruolo in questo campo lo ha avuto a soli 5 anni, come comparsa nel film \"Liberty Kid\" del 2007 interpretando Destiny. Continua con The Rebound - Ricomincio dall'amore, sempre come comparsa interpretando la ragazzina al museo; \u00e8 ancora una comparsa nel film I Puffi doppiando una tifosa di calcio. Inoltre avrebbe dovuto essere la protagonista di una serie di nome \"Odessa\", che per\u00f2 non \u00e8 mai stata prodotta.\nNel 2009 entra a far parte del cast nella serie animata \"Bubble Guppies\" doppiando un simpatico personaggio di nome Little Fish. Nel 2011 interpreta Zuri Ross in Jessie, una serie di Disney Channel. Nel 2015 ha recitato nella prima stagione di Summer Camp (serie televisiva), una serie sempre di Disney Channel, continuando con la seconda stagione nel 2016. La serie \u00e8 uscita in Italia il 6 marzo 2016.\nNel 2014 ha partecipato alla cover della canzone \"Do You Want To Build A Snowman?\" (\"Frozen\") insieme ad altre star Disney, nel gruppo Disney Channel Circle of Stars.\nVita privata.\nVive a New York. Ha una sorella e un fratello.\nDopo che i due genitori hanno divorziato \u00e8 rimasta con sua madre. Prende lezioni di danza classica."}
{"id": "4076369", "revid": "287204", "url": "https://it.wikipedia.org/wiki?curid=4076369", "title": "Jan Klimko", "text": ""}
{"id": "4076370", "revid": "61051", "url": "https://it.wikipedia.org/wiki?curid=4076370", "title": "R. J. Mitchell", "text": ""}
{"id": "4076371", "revid": "61051", "url": "https://it.wikipedia.org/wiki?curid=4076371", "title": "Reginald J. Mitchell", "text": ""}
{"id": "4076374", "revid": "1543377", "url": "https://it.wikipedia.org/wiki?curid=4076374", "title": "Chitose Get You!!", "text": " \u00e8 un manga \"yonkoma\" giapponese scritto e disegnato da Etsuya Mashima. Il manga \u00e8 stato adattato in una serie televisiva anime dallo studio Silver Link nel 2012.\nMedia.\nManga.\nIl manga \"yonkoma\" di \"Chitose Get You!!\" \u00e8 stato scritto ed illustrato da Etsuya Mashima ed \u00e8 iniziato nel 2002 sulla rivista \"Manga Life Original\" della Takeshobo, per poi passare sulla testata \"Manga Life MOMO\". Al 2010 sono stati pubblicati sette volumi della serie.\nAnime.\nUn adattamento anime di \"Chitose Get You!!\" \u00e8 stato prodotto dallo studio Silver Link e diretto da Takao Sano. Le trasmissioni sono iniziate il 1\u00ba luglio 2012 e concluse il 24 dicembre."}
{"id": "4076378", "revid": "585241", "url": "https://it.wikipedia.org/wiki?curid=4076378", "title": "Rilindja Demokratike Komb\u00ebtare", "text": ""}
{"id": "4076381", "revid": "599013", "url": "https://it.wikipedia.org/wiki?curid=4076381", "title": "Ousmane Sanou", "text": "Carriera.\nClub.\nInizia la carriera in patria nel 1995; nel 1997 passa in Paesi Bassi nel Willem II, con cui nel 1999 ottiene un secondo posto in Eredivisie, che gli consente di giocare la Champions League della stagione successiva.\nNazionale.\nNel 1995 ha debuttato con la nazionale del suo Paese, con cui complessivamente \u00e8 sceso in campo in 14 occasioni, segnando 4 gol; ha inoltre partecipato alla Coppa d'Africa nel 1996, nel 1998 e nel 2000."}
{"id": "4076402", "revid": "984922", "url": "https://it.wikipedia.org/wiki?curid=4076402", "title": "Vasilij Savin", "text": "Ai XVI Giochi olimpici invernali di ha fatto parte della squadra unificata. Nelle liste FIS \u00e8 registrato come Wasilij Savin.\nBiografia.\nIn Coppa del Mondo esord\u00ec il 23 febbraio 1985 a Leningrado (14\u00b0), ottenne il primo podio il 3 gennaio 1987 a Schonach im Schwarzwald (2\u00b0) e l'unica vittoria il 13 marzo successivo a Leningrado.\nIn carriera prese parte a due edizioni dei Giochi olimpici invernali, (10\u00b0 nell'individuale, non conclude la gara a squadre) e (22\u00b0 nell'individuale), e a una dei Campionati mondiali, Oberstdorf 1987 (11\u00b0 nell'individuale).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale"}
{"id": "4076405", "revid": "104458", "url": "https://it.wikipedia.org/wiki?curid=4076405", "title": "Wasilij Savin", "text": ""}
{"id": "4076406", "revid": "104458", "url": "https://it.wikipedia.org/wiki?curid=4076406", "title": "Vasily Savin", "text": ""}
{"id": "4076408", "revid": "298229", "url": "https://it.wikipedia.org/wiki?curid=4076408", "title": "Campionato mondiale di snooker 1994", "text": "Il campionato mondiale di snooker 1994 venne disputato dal 16 aprile al 2 maggio 1994 presso il Crucible Theatre di Sheffield nel Regno Unito.\nStephen Hendry si aggiudic\u00f2 il suo quarto titolo battendo di misura, 18 a 17, Jimmy White, giunto per la sesta volta in finale senza essere mai riuscito ad aggiudicarsi la vittoria.\nCi furono 35 century breaks nel campionato, eguagliando il record del 1993. Il break pi\u00f9 alto del torneo fu di 143 realizzato da Alan McManus."}
{"id": "4076413", "revid": "585241", "url": "https://it.wikipedia.org/wiki?curid=4076413", "title": "Rossijskaja Ob&quot;edinennaja Demokrati\u010deskaja Partija", "text": ""}
{"id": "4076414", "revid": "585241", "url": "https://it.wikipedia.org/wiki?curid=4076414", "title": "Partito Democratico Unificato Russo", "text": ""}
{"id": "4076415", "revid": "287204", "url": "https://it.wikipedia.org/wiki?curid=4076415", "title": "Lumir Sedlacek", "text": ""}
{"id": "4076424", "revid": "599013", "url": "https://it.wikipedia.org/wiki?curid=4076424", "title": "Trampolino Franz Haslberger", "text": "Il Trampolino Franz Haslberger (in tedesco: Franz-Haslberger-Schanze) \u00e8 un trampolino situato a Reit im Winkl, in Germania.\nStoria.\nAperto nel 1923 e pi\u00f9 volte ristrutturato, l'impianto ha ospitato i Campionati mondiali juniores di sci nordico 1991 e numerose tappe della Coppa del Mondo di combinata nordica.\nCaratteristiche.\nIl trampolino ha il punto K a 90\u00a0m; il primato di distanza appartiene all'austriaco Thomas Thurnbichler (101\u00a0m nel 2003). Il complesso \u00e8 attrezzato anche con salti minori (Steinbachschanzen) K57, K30 e K18."}
{"id": "4076427", "revid": "104458", "url": "https://it.wikipedia.org/wiki?curid=4076427", "title": "Franz-Haslberger-Schanze", "text": ""}
{"id": "4076431", "revid": "838137", "url": "https://it.wikipedia.org/wiki?curid=4076431", "title": "Marcantonio Franciotti", "text": "Biografia.\nNacque a Lucca l'8 settembre 1592, figlio di Curzio Franciotti e di Chiara Balbani, entrambi appartenenti ad antiche famiglie lucchesi.\nPapa Urbano VIII lo elev\u00f2 al rango di cardinale nel concistoro del 28 novembre 1633. Ebbe il titolo di S. Clemente e fu nominato vescovo di Lucca.\nMor\u00ec l'8 febbraio 1666 e fu sepolto nella chiesa del Ges\u00f9.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4076432", "revid": "293377", "url": "https://it.wikipedia.org/wiki?curid=4076432", "title": "Genbaku Dome", "text": ""}
{"id": "4076445", "revid": "46931", "url": "https://it.wikipedia.org/wiki?curid=4076445", "title": "General Electric Theatre", "text": ""}
{"id": "4076446", "revid": "585241", "url": "https://it.wikipedia.org/wiki?curid=4076446", "title": "Liberal'no-Demokrati\u010deskaja Partija Rossii", "text": ""}
{"id": "4076447", "revid": "46931", "url": "https://it.wikipedia.org/wiki?curid=4076447", "title": "The Ford Television Theater", "text": ""}
{"id": "4076449", "revid": "1305772", "url": "https://it.wikipedia.org/wiki?curid=4076449", "title": "Oz\u00ebrsk (Oblast' di \u010celjabinsk)", "text": "Oz\u00ebrsk o Ozyorsk \u00e8 una citt\u00e0 chiusa nell'Oblast' di \u010celjabinsk, in Russia. Ha una popolazione di: 82.268 secondo il censimento russo del 2010, precedentemente 91.760 in quello del 2002.\nStoria.\n\u00c8 stata fondata sulla costa del Lago Irtyash nel 1945. Fino al 1994, era conosciuta come Chelyabinsk-65, e ancora prima come Chelyabinsk-40 (i numeri sono le ultime cifre del codice postale, e il nome \u00e8 quello della pi\u00f9 vicina grande citt\u00e0; questa era una pratica comune per dare il nome alle citt\u00e0 chiuse). Nel 1994, le \u00e8 stato conferito lo status di citt\u00e0 ed \u00e8 stata rinominata Oz\u00ebrsk.\nStatus amministrativo e municipale.\nAmministrativamente, insieme con altre sei localit\u00e0 rurali, \u00e8 incorporata nella Citt\u00e0 di Oz\u00ebrsk \u2014 un'unit\u00e0 amministrativa con uno status equivalente a quello dei distretti. Municipalmente, la Citt\u00e0 di Oz\u00ebrsk \u00e8 incorporata nell'Okrug Urbano di Oz\u00ebrsk.\nEconomia.\nOz\u00ebrsk era e rimane una citt\u00e0 chiusa per la sua vicinanza allo stabilimento di \"Majak\", una delle fonti del plutonio sovietico durante la Guerra Fredda, e ora un impianto russo per il trattamento di rifiuti nucleari e il riciclaggio di materiale nucleare proveniente da armi nucleari fuori uso.\nL'impianto stesso copre un'area di circa 90\u00a0km\u00b2 e impiega circa 15.000 persone.\nIl \"Majak\" \u00e8 prima di tutto impegnato nel trattamento del combustibile nucleare consumato dai sottomarini nucleari, dai rompighiaccio e dagli impianti di produzione di energia. Commercialmente, produce cobalto-60, iridio-192, carbonio-14 e stabilisce un processo di conversione con l'uso di tecnologie radioattive applicando tecnologie senza sprechi.\nLo stemma della citt\u00e0 riproduce una salamandra infuocata, che rappresenta la situazione ecologica dopo l'incidente del 1957.\nIl Dipartimento di Costruzione degli Urali Meridionali () \u00e8 un'altra grande azienda. Le sue attivit\u00e0 includono l'edilizia per le necessit\u00e0 dell'industria atomica, la produzione di costruzioni vere e proprie e materiali per l'edilizia.\nI principali prodotti dell'Impianto di Produzione di Componenti Elettrici #2 () sono dispositivi a basso voltaggio per stabilimenti militari e industriali.\nIstruzione e cultura.\nCi sono diciassette diverse istituzioni culturali e servizi pubblici.\nCi sono sedici scuole secondarie, due scuole specializzate nella lingua inglese, un ginnasio, un liceo fisico-matematico, tre istituti d'istruzione professionale, l'Istituto Politecnico degli Urali Meridionali, l'Istituto Musicale, l'Istituto di Ingegneria di Oz\u00ebrsk (un affiliato dell'Universit\u00e0 di Stato di Fisica e Ingegneria di Mosca), e affiliati delle universit\u00e0 di Ekaterinburg e \u010celjabinsk."}
{"id": "4076458", "revid": "46931", "url": "https://it.wikipedia.org/wiki?curid=4076458", "title": "Benvenuti a 'Le Dune'", "text": ""}
{"id": "4076459", "revid": "585241", "url": "https://it.wikipedia.org/wiki?curid=4076459", "title": "Spravedlivaja Rossija", "text": ""}
{"id": "4076463", "revid": "986213", "url": "https://it.wikipedia.org/wiki?curid=4076463", "title": "Fausto Poli", "text": "Biografia.\nNacque a Usigni di Poggiodomo (Pg) il 17 febbraio 1581.\nPapa Urbano VIII lo elev\u00f2 al rango di cardinale nel concistoro del 13 luglio 1643.\nPartecip\u00f2 al conclave del 1644 che elesse Innocenzo X.\nMor\u00ec il 7 ottobre 1653 a Orvieto all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4076468", "revid": "287204", "url": "https://it.wikipedia.org/wiki?curid=4076468", "title": "Krzysztof Zukowski", "text": ""}
{"id": "4076469", "revid": "1896180", "url": "https://it.wikipedia.org/wiki?curid=4076469", "title": "Alleanza per un Nuovo Kosovo", "text": "Alleanza per un Nuovo Kosovo (in albanese Aleanca Kosova e Re, AKR) \u00e8 un partito politico kosovaro, di orientamento liberale.\nL'AKR \u00e8 stato fondato il 3 maggio 2006 dall'uomo d'affari Behgjet Pacolli, proprietario della societ\u00e0 svizzera di costruzioni e ingegneria Mabetex, gi\u00e0 impegnata in lavori di restauro alla Casa Bianca e al Cremlino. \nIl partito ha da subito ottenuto un significativo consenso, quarto partito del paese con un 8% di sostegno secondo il sondaggio di aprile 2007 BBSS Gallup International. Alle elezioni del 2007 l'AKR ha ottenuto il 12,3% dei voti e 13 seggi dell'assemblea del Kosovo, terzo partito della nazione. Nella successiva legislatura \u00e8 rimasto all'opposizione rispetto al governo di coalizione tra Partito Democratico del Kosovo (PDK) e Lega democratica del Kosovo (LDK), guidato da Hashim Tha\u00e7i.\nAlle elezioni del 2010 l'AKR ha ottenuto 50.951 voti (il 7,29%) e 8 seggi.\nIl 22 febbraio 2011 Behgjet Pacolli \u00e8 stato eletto presidente del Kosovo da parte dei membri del Parlamento. Subito dopo essere diventato presidente, si \u00e8 dimesso da leader dell'AKR a causa dei requisiti costituzionali contro le doppie cariche. Il 4 aprile 2011, il presidente Pacolli si \u00e8 dimesso dopo che la sua elezione a Presidente \u00e8 stata dichiarata incostituzionale dalla Corte Costituzionale del Kosovo. La maggior parte dei membri dell'opposizione del parlamento avevano boicottato le elezioni presidenziali a causa della loro insoddisfazione con i candidati, e la Corte ha pertanto invalidata l'elezione. \nL'AKR ha successivamente preso parte ad un governo di coalizione con il PDK di Hashim Tha\u00e7i, e Pacolli \u00e8 stato nominato primo vice primo ministro del Kosovo. Egli \u00e8 stato accusato di condurre una speciale task force di lobby per il riconoscimento dell'indipendenza del Kosovo in tutto il mondo.\nAlle elezioni del 2014 l'AKR ha raccolto 34.170 voti (4,67%), non eleggendo alcun deputato al Parlamento del Kosovo."}
{"id": "4076470", "revid": "585241", "url": "https://it.wikipedia.org/wiki?curid=4076470", "title": "Aleanca Kosova e Re", "text": ""}
{"id": "4076471", "revid": "46931", "url": "https://it.wikipedia.org/wiki?curid=4076471", "title": "Le avventure di Cheyenne Bill", "text": ""}
{"id": "4076472", "revid": "1543377", "url": "https://it.wikipedia.org/wiki?curid=4076472", "title": "Jan Letzel", "text": "Biografia.\nFiglio di un albergatore, studi\u00f2 presso una scuola d'arte a Praga sotto la direzione di Jan Kot\u011bra, il fondatore dell'arte moderna in Cecoslovacchia. Letzel si laure\u00f2 nel 1904 e nel 1907, dopo un soggiorno in Egitto, part\u00ec per il Giappone, trovando impiego a Tokyo.\nDurante i suoi dieci anni passati in Giappone, Letzel realizz\u00f2 pi\u00f9 di quindici residenze e edifici: il Genbaku Dome sincretismo del neo-barocco e dell'Art d\u00e9co fu ultimato nel 1915, ad Hiroshima, che diverr\u00e0 la sua creazione pi\u00f9 celebre. L'edificio infatti fu uno dei pochi a resistere al bombardamento nucleare statunitense che la citt\u00e0 sub\u00ec il 6 agosto 1945, e rinominato Memoriale della pace di Hiroshima, divenne un simbolo della citt\u00e0 e patrimonio dell'umanit\u00e0 nel 1996.\nA seguito del Grande terremoto del Kant\u014d del 1923, Letzel torn\u00f2 in patria ove mor\u00ec di malattia nel 1925."}
{"id": "4076473", "revid": "1543377", "url": "https://it.wikipedia.org/wiki?curid=4076473", "title": "Sait Alt\u0131nordu", "text": "Carriera.\nEsord\u00ec nell'Alt\u0131nordu Spor Kul\u00fcb\u00fc di Smirne nel 1926 a 14 anni e milit\u00f2 nello stesso club per 27 anni fino al 1953 quando a 41 anni si ritir\u00f2 dal calcio giocato. Questo lo rende il calciatore che ha militato pi\u00f9 anni nella stessa squadra. Inoltre fu uno tra i pi\u00f9 giovani a esordire a 14 anni.\nGli \u00e8 stato dedicato un busto a Smirne nella piazza a lui dedicata (Sait Alt\u0131nordu Meydani) nei pressi della sede dell'Alt\u0131nordu Spor Kul\u00fcb\u00fc.\nHa giocato solo una partita nella nazionale turca convocato dall'allenatore James Donnely alle Olimpiadi 1936, contro la Norvegia degli Ottavi di finale persa 0-4.\nPalmar\u00e8s.\nIndividuali.\nCapocannoniere del Milli K\u00fcme \u015eampiyonas\u0131: 1"}
{"id": "4076477", "revid": "640389", "url": "https://it.wikipedia.org/wiki?curid=4076477", "title": "Canarias (incrociatore)", "text": "Il Canarias fu un incrociatore pesante dell'Armada Espa\u00f1ola, entrato in servizio nel dicembre del 1936 ultimo \"Washington\" in attivit\u00e0.\nVita operativa.\nPrese parte dal 1936 al 1939 alla guerra civile spagnola combattendo dalla parte dei nazionalisti, partecipando alla battaglia di Capo Palos e svolse il ruolo di ammiraglia della Armada.\nNel corso della seconda guerra mondiale, in seguito all'affondamento da parte degli inglesi della corazzata tedesca Bismarck, prese parte, senza successo, alle operazioni di ricerca dei sopravvissuti.\nNell'immediato dopoguerra la marina spagnola volendo dotarsi di una componente aeronavale prepar\u00f2 vari progetti per dotarsi di una portaerei e tra i vari progetti quello del 1949 di trasformazione del \"Canarias\", che richiamava le portaerei leggere britanniche classi Illustrious, Colossus e Majestic e prevedeva una componente aerea di 48 aerei (36 caccia e 12 siluranti), 31 da trasportarsi in coperta e 17 nell'hangar, con due ascensori per la manovra dalla coperta al hangar ed equipaggiata con una catapulta dieci cavi e tre barriere d'arresto. Le resistenze alla trasformazione dell'unit\u00e0 maggiore della flotta che, malgrado fosse derivata da un progetto datato, era una della pi\u00f9 nuove, spinsero per\u00f2 lo stato maggiore della Marina spagnola alla ricerca di scafi alternativi su cui realizzare il progetto.\nNel 1957 prese parte alla guerra di Ifni, effettuando un bombardamento costiero in appoggio alle unit\u00e0 terrestri assediate dal nemico e il 7 dicembre 1957, una flotta spagnola costituita dagli incrociatori \"Canarias\" e \"M\u00e9ndez N\u00fa\u00f1ez\" e da cinque cacciatorpediniere fece una dimostrazione di forza con un'azione intimidatoria nei confronti del governo marocchino, schierandosi davanti al porto di Agadir e puntando i cannoni verso diversi obiettivi del porto senza tuttavia sparare alcun colpo verso la citt\u00e0. Nel maggio del 1962 imbarc\u00f2 per un viaggio ad Atene il ministro della marina, ammiraglio Felipe Jos\u00e9 Ab\u00e1rzuza y Oliva, in qualit\u00e0 di ambasciatore straordinario dell'allora capo dello stato Francisco Franco in occasione del matrimonio tra Juan Carlos de Borb\u00f3n y Borb\u00f3n e Sofia di Grecia.\nAll'inizio del 1963 venne inviato in Atlantico allo scopo di cercare di liberare il transatlantico portoghese di 21\u00a0000\u00a0t \"Santa Mar\u00eda\" che, in navigazione lungo la rotta Caracas-Lisbona-Vigo, era stato sequestrato dall'organizzazione terroristica \"Directorio Revolucionario Ib\u00e9rico de Liberaci\u00f3n\", senza riuscire a raggiungere la nave rifugiatasi nel porto di Recife, dove i sequestratori ottennero asilo politico.\nNel 1969 prese parte alle operazioni di evacuazione della popolazione spagnola dalla Guinea Equatoriale che aveva ottenuto l'indipendenza della Spagna nel 1968 ma con la quale i rapporti si deteriorarono in seguito all'arrivo al potere nel paese africano di Francisco Mac\u00edas Nguema. Nello stesso anno prese parte a manovre congiunte con la Marine nationale francese nelle acque di Barcellona alla presenza del principe Juan Carlos de Borb\u00f3n y Borb\u00f3n a bordo della portaelicotteri Dedalo.\nIl disarmo.\nDopo il suo disarmo, avvenuto il 17 dicembre 1975, vi furono tentativi da parte delle citt\u00e0 di Barcellona, Cadice, Santander, Las Palmas, Santa Cruz de Tenerife e Ferrol, interessate a convertirlo in un museo navale galleggiante, ma nessuna proposta and\u00f2 a buon fine e il 14 settembre 1977 la nave venne venduta per la demolizione.\nNel 1980, una delle quattro eliche venne consegnata alla citt\u00e0 di Santa Cruz de Tenerife per essere esposta in un parco pubblico.\nAltri reperti conservati sono:"}
{"id": "4076478", "revid": "532808", "url": "https://it.wikipedia.org/wiki?curid=4076478", "title": "Rete tramviaria di Torino", "text": ""}
{"id": "4076479", "revid": "46931", "url": "https://it.wikipedia.org/wiki?curid=4076479", "title": "Kung Fu - La leggenda", "text": ""}
{"id": "4076480", "revid": "1543377", "url": "https://it.wikipedia.org/wiki?curid=4076480", "title": "IV Giochi dell'Estremo Oriente", "text": "I Giochi dell'Estremo Oriente 1919, quarta edizione della manifestazione, si tennero a Manila, nelle Filippine, allora territorio degli Stati Uniti d'America, nel maggio 1919."}
{"id": "4076481", "revid": "104458", "url": "https://it.wikipedia.org/wiki?curid=4076481", "title": "Beatrice Lascaris", "text": ""}
{"id": "4076483", "revid": "104458", "url": "https://it.wikipedia.org/wiki?curid=4076483", "title": "Casato dei Talleyrand-P\u00e9rigord", "text": ""}
{"id": "4076485", "revid": "339392", "url": "https://it.wikipedia.org/wiki?curid=4076485", "title": "Cipriano de Palafox y Portocarrero de Guzm\u00e1n", "text": ""}
{"id": "4076487", "revid": "339392", "url": "https://it.wikipedia.org/wiki?curid=4076487", "title": "Mar\u00eda Francisca de Palafox y Portocarrero de Guzm\u00e1n y Kirkpatrick", "text": ""}
{"id": "4076520", "revid": "928766", "url": "https://it.wikipedia.org/wiki?curid=4076520", "title": "Crescent Racing", "text": "Il Crescent Racing \u00e8 un team inglese di motociclismo sportivo in attivit\u00e0 dal 1996. Nel Campionato mondiale Superbike 2012 la sua denominazione completa a partire dalla gara di Donington \u00e8 stata FIXI Crescent Suzuki. A partire dal 2016 diventa Pata Yamaha Official WorldSBK Team.\nSuperstock 1000.\nNella stagione 2001 partecipa alle ultime sei gare del Campionato europeo Superstock, fornendo una Suzuki GSX 1000R a James Ellison che conduce il campionato e si laurea campione di categoria per il secondo anno consecutivo.\nSupersport.\nNel 2000 partecipa a due gare in territorio britannico del Campionato mondiale Supersport con il pilota locale Karl Harris ed una Suzuki GSX-R600. Harris riesce a chiudere nei primi dieci in entrambe le prove.\nSuperbike.\nDopo vari anni trascorsi nel British Superbike con alcune apparizioni nel Mondiale Superbike in qualit\u00e0 di wildcard, il team inglese decide di entrare a tempo pieno nel Mondiale Superbike a partire dalla stagione 2012. Per rendere pi\u00f9 competitivo il team, viene siglato un accordo con il preparatore di moto giapponese Yoshimura Racing. I piloti scelti per il 2012 sono Leon Camier e John Hopkins. L'inizio stagione \u00e8 per\u00f2 deludente con entrambi i piloti che lottano per le posizioni di rincalzo. Solo a Donington Park Leon Camier riesce ad ottenere un ottimo 4\u00ba posto in gara 2, migliorato poi dal terzo posto ottenuto in gara 2 al N\u00fcrburgring. Ciononostante Suzuki si piazza al sesto ed ultimo posto in classifica costruttori con soli 136,5 punti.\nNel 2013 viene confermato Camier, mentre al posto di Hopkins il team ingaggia il pilota francese Jules Cluzel, che l'anno precedente si \u00e8 qualificato al secondo posto nel campionato Supersport. La squadra \u00e8 pi\u00f9 competitiva dell'anno precedente, tuttavia non riesce a lottare per le posizioni importanti. Il migliore risultato viene ottenuto nel Gran Premio di Gran Bretagna: Camier ottiene il terzo posto in gara 1 e Cluzel il secondo posto in gara 2. I piloti si classificano al decimo ed undicesimo posto in classifica portando la Suzuki al quarto posto in classifica costruttori con 243 punti.\nPer il 2014 il team decide di puntare su altri piloti: viene ingaggiato il vicecampione mondiale Superbike del 2013 Eugene Laverty, proveniente dall'Aprilia ufficiale e Alex Lowes proveniente dal Campionato Britannico Superbike. Laverty stupisce tutti vincendo all'esordio Gara 1 del Gran Premio d'Australia a Phillip Island, davanti alle Aprilia ufficiali. Purtroppo il resto della stagione non sar\u00e0 altrettanto fortunata, relegando, i piloti al decimo ed undicesimo posto in classifica finale. Un po' meglio la classifica costruttori che vede Suzuki piazzarsi al quinto posto con 234 punti.\nNel 2015 all'inglese Lowes viene affiancato il francese Randy de Puniet, mentre Laverty passa al campionato di MotoGP. La stagione \u00e9 avara di successi, l'unico podio stagionale \u00e8 il terzo posto ottenuto da Lowes nel Gran Premio di Thailandia. Suzuki chiude quinta in classifica costruttori con 163 punti. Gi\u00e0 prima del termine della stagione viene annunciato il cambio di moto. Dalla stagione 2016 infatti, il team porta in pista la nuova Yamaha YZF-R1 supportato ufficialmente dalla casa costruttrice. Al riconfermato Lowes viene affiancato l'esperto pilota francese, gi\u00e0 campione mondiale di categoria nel 2014 Sylvain Guintoli.\nNel 2017 il team \u00e8 nuovamente portacolori ufficiale di Yamaha. Al riconfermato Alex Lowes viene affiancato il pilota olandese Michael van der Mark. Le prestazioni migliorano sensibilmente rispetto alla stagione precedente\u02d0 Yamaha infatti, grazie anche a sette piazzamenti a podio, si piazza terza in classifica costruttori. Nel 2018 il team si schiera con gli stessi piloti della stagione precedente nel Campionato mondiale Superbike. In questa stagione entrambi i piloti riescono a vincere, riportando Yamaha sul gradino pi\u00f9 alto del podio, dove mancava dal 2011. Nel 2019 il Team inizia la terza stagione consecutiva con Lowes e Van Der Mark che chiudono la stagione rispettivamente al terzo e al quarto posto in classifica. Nel 2020 ad affiancare van der Mark c'\u00e8 il pilota turco Toprak Razgatl\u0131o\u011flu. I due chiudono al quarto e quinto posto in classifica mondiale conquistando quattro vittorie.\nNel 2021 ad affiancare il confermato Razgatl\u0131o\u011flu \u00e8 Andrea Locatelli, campione in carica della Supersport sempre con Yamaha. La bont\u00e0 del mezzo consente a Razgatl\u0131o\u011flu di conquistare il titolo mondiale andando a interrompere la striscia di sei titoli consecutivi ottenuti dal binomio Rea-Kawasaki. Per Yamaha si tratta del secondo titolo, dopo quello del 2009 vinto da Ben Spies ma con un altro team. Locatelli si classifica quarto nel mondiale, e miglior esordiente, contribuendo alla conquista del titolo costruttori per Yamaha, che mancava dalla stagione 2007."}
{"id": "4076531", "revid": "1305772", "url": "https://it.wikipedia.org/wiki?curid=4076531", "title": "Tram ATM serie 5200", "text": "Le vetture tranviarie serie 5200 dell'ATM di Milano erano una serie di vetture a carrelli consegnate a partire dal 1952, le prime totalmente nuove a entrare in servizio dopo pi\u00f9 di una decina d'anni.\nInfatti, pur condividendo con le unit\u00e0 della serie 5100 lo stesso disegno della cassa, differivano da queste ultime sia negli equipaggiamenti elettrici che meccanici di matrice pi\u00f9 evoluta. Inoltre, rispetto alle 5100 avevano un arredo interno caratterizzato da comodi sedili in legno con intelaiatura metallica, al posto delle tradizionali panche in legno longitudinali.\nLe 5200 prestarono servizio all'incirca per una ventina d'anni, finendo riutilizzate nella realizzazione della serie 4800, fra il 1973 ed il 1977. L'unica unit\u00e0 superstite, la 5215, scambi\u00f2 la propria matricola con la 5136."}
{"id": "4076542", "revid": "125266998", "url": "https://it.wikipedia.org/wiki?curid=4076542", "title": "Revaluation Model", "text": "Il Revaluation Model \u00e8 un'operazione contabile previsto dalle regole IASB per la valutazione delle immobilizzazioni. \nConsiste nel valutare in bilancio le immobilizzazioni al fair value alla data della rivalutazione al netto di ammortamenti ed eventuali svalutazioni. Non \u00e8 previsto dallo IASB un intervallo di tempo nel quale compiere le rivalutazioni che quindi saranno pi\u00f9 frequenti in caso di valori di mercato volatili e pi\u00f9 sporadiche in caso di prezzi maggiormente stabili. L'eventuale valutazione dovuta ad adeguamento al fair value non comporta un ricavo ma la costituzione di una \"riserva del patrimonio netto\" pari alla differenza tra l'incremento del valore di carico del bene e l'incremento del relativo ammortamento."}
{"id": "4076553", "revid": "767487", "url": "https://it.wikipedia.org/wiki?curid=4076553", "title": "La leggenda degli animali magici", "text": "La leggenda degli animali magici (\"De zeven van Daran, de strijd om Pareo Rots\") \u00e8 un film del 2008 diretto da Lourens Blok.\nTrama.\nJimmy Westwood \u00e8 un ragazzo undicenne che vive in Sudafrica con la madre. Un giorno, al mercato, incontra Charita, una ragazza appartenente ad una trib\u00f9 indigena, in seguito ad un furto del portafoglio di Jimmy. Al mercato trovano una giraffa bianca di nome Seraf in grado di parlare: la giraffa preannuncia una guerra tra due trib\u00f9, una delle quali \u00e8 quella in cui fa parte proprio Charita. Jimmy riceve un ciondolo magico e inoltre la libera, provocando l'indignazione del proprietario che, con l'aiuto della polizia, ferma sia Jimmy che Charita.\nLiberato successivamente dalla madre, Jimmy si informa della natura della giraffa che fa parte di un gruppo di sette animali magici. Decide cos\u00ec di seguire la giraffa e di andare sul campo di battaglia. Dopo aver stretto amicizia con un bambino soldato, Jimmy e Charita incontrano nuovamente il proprietario di Seraf che li rapisce e li costringe a cercare la giraffa, mentre la madre, venuta a sapere dell'accaduto, si mette alla ricerca dei ragazzi e li libera. Jimmy scopre che la causa dell'ostilit\u00e0 tra le due trib\u00f9 \u00e8 la volont\u00e0 della madre di costruire un campo da golf in un terreno sacro a ciascuna trib\u00f9.\nJimmy si dirige sul campo di battaglia con un elicottero, insieme ai suoi amici, e viene colpito da una pallottola, tuttavia resta illeso grazie al ciondolo che gli ha fatto da scudo. Questo porta la madre a rinunciare al progetto del campo, portando la pace tra le trib\u00f9."}
{"id": "4076554", "revid": "80598", "url": "https://it.wikipedia.org/wiki?curid=4076554", "title": "Ariston (casa discografica)", "text": ""}
{"id": "4076558", "revid": "1603714", "url": "https://it.wikipedia.org/wiki?curid=4076558", "title": "Chiesa di Santa Maria della Nativit\u00e0 (Napoli)", "text": "La chiesa di Santa Maria della Nativit\u00e0 \u00e8 una delle chiese di Napoli di costruzione moderna e di interesse artistico e storico. \u00c8 sita nella zona di Secondigliano, nel rione Divina Provvidenza.\nConcepita con un'architettura moderna, \u00e8 l'unica chiesa di Napoli intitolata alla Nativit\u00e0 della Beata Vergine Maria. Essa conserva al suo interno numerose opere d'arte contemporanea, di differenti stili e artisti, nonch\u00e9 realizzazioni architettoniche e decori di pregevole fattura.\nStoria.\nLa storia della Chiesa di Santa Maria della Nativit\u00e0 \u00e8 legata indissolubilmente a quella del quartiere di Secondigliano e al personaggio di \"Mons. Cosimo Luciano\", noto sacerdote morto nel 1991 in odore di santit\u00e0, che la fece costruire su vecchi terreni di sua propriet\u00e0. Mons. Luciano, svolgeva la sua attivit\u00e0 nel centro di Secondigliano, quartiere originariamente agricolo ma che nel dopoguerra comincia a trasformarsi in zona urbana della periferia di Napoli.\nPadre Luciano (come il sacerdote amava farsi chiamare nonostante il titolo), aveva iniziato il suo ministero nella Chiesa dei Santi Cosma e Damiano a Secondigliano quando la guerra aveva ridotto in povert\u00e0 estrema moltissime famiglie, costringendolo a porsi come pronto soccorso alle emergenze specialmente di bambini e ragazzi, che il giovane prete raccoglie intorno a s\u00e9, insieme agli scugnizzi del territorio in alcuni locali ribattezzati \"Educatorio Nazareth\".\n\u00c8 il 1961 quando Padre Luciano fonda un Istituto Missionario, oggi di diritto pontificio: \"le Missionarie laiche di Maria corredentrice (MILMAC)\". Con esso realizza il suo sogno di missio ad gentes.\nPer soddisfare queste esigenze missionarie, ma anche di preghiera e culto, inizia la costruzione della nuova chiesa dedicata alla \"Madonna Bambina\". Nel 1964 la sede della chiesa \u00e8 provvisoriamente posta in un garage, ma \u00e8 il popolo di Secondigliano a volere fortemente che il sacerdote continui la sua opera, che termina solo nel 1966 quando i lavori si concludono, con molte difficolt\u00e0 economiche. \nNegli anni ha visto svariati lavori di ristrutturazione e di decorazione.\nDescrizione.\nLa facciata del santuario presenta una struttura in mattonato moderno, con finestroni esagonali allungati. I tre portali in legno, sovrastano l'ingresso molto maestoso. Alla destra della facciata spicca il grande campanile. Alla sinistra un maestoso crocifisso in bronzo dalla storia travagliata. Quest'opera infatti, si ergeva nella vicina Piazza Giovanni XXIII, ma lasciato all'incuria delle Istituzioni, divenuto ricettacolo di immondizie, \u00e8 stato collocato successivamente a ridosso della facciata della chiesa, dove ha trovato una sistemazione degna dell'opera di una estrema bellezza.\nLa chiesa presenta all'ingresso una sorta di monumentale atrio che conduce mediante tre porte in vetro all'aula sacra vera e propria.\nLa sala liturgica \u00e8 di forma rettangolare con tre ampie navate. Si presenta spaziosa e molto alta, e ottiene molta luce da numerosi finestroni istoriati posti tutto intorno sia sulla facciata principale, che sull'abside.\nDal 1991, con la morte del fondatore, \u00e8 cominciata una complessa opera di ristrutturazione dell'intera chiesa, ad opera del nuovo parroco, che ha voluto rendere la Chiesa di Santa Maria della Nativit\u00e0, un tempio d'arte moderna, adornandola sempre pi\u00f9 di opere di artisti contemporanei, ma anche di decorazioni di importante lavorazione artistica.\nGi\u00e0 nell'atrio sono presenti diverse opere d'arte contemporanea: a sinistra entrando, si nota un pannello a rilievo, maiolicato a gran fuoco, opera dello scultore ceramista Guido Infante, raffigurante scene sull'eucaristia e alla destra un grande mosaico con il Cristo risorto, e con una scena dell'ultima cena alla cui tavola sono riconoscibili alcuni Santi moderni e noti del territorio di Secondigliano. \nSempre nell'atrio il medaglione in marmo con l'effigie della Madonna Bambina.\nAll'interno dell'aula sacra troviamo numerosi affreschi moderni di stile iconografico bizantino, opera di Angelo Vaccarella. Tra questi abbiamo il suggestivo Altare Maggiore con la Vergine Maria, San Giovanni Battista, i Santi Pietro e Paolo e gli Angeli Michele e Raffaele. \nAltro affresco imponente \u00e8 quello che decora la balconata del matroneo e rappresenta varie scene della vita di Cristo.\nAi lati del presbiterio si possono notare diverse icone, sempre opera dello stesso artista, che rappresentano le ultime immagini della Passione e Risurrezione di Ges\u00f9.\nTra le opere d'arte ancora presenti nella chiesa:\nTra le statue presenti in Chiesa, sono degne di nota per la pregevole fattura, il \"Sacro Cuore di Ges\u00f9\" e L\"'Immacolata Concezione\" risalenti ai primi \"anni '70\", nonch\u00e9 il maestoso \"Crocifisso\" del 1966 sull'Altare maggiore. Altra realizzazione del \"1966\" \u00e8 il \"bassorilievo bronzeo\" dell'ultima cena che adorna la mensa.\nNumerosi e preziosi marmi ornano la struttura del tempio, tra cui i \"quattro evangelisti\" incastonati nel pavimento, ai quattro angoli della planimetria. Le vetrate sono tutte artistiche e presentano immagini di santi moderni ed antichi e simbologie eucaristiche e scene della vita di Cristo. Tra tutti per\u00f2 trionfa la grande vetrata centrale dell'abside, raffigurante la \"Trinit\u00e0\".\nNell'unica cappella della chiesa, dedicata alla Vergine di Lourdes con un imponente ricostruzione in pietra, riposa in una monumentale urna di marmo, il sacerdote fondatore, Cosimo Luciano."}
{"id": "4076565", "revid": "287204", "url": "https://it.wikipedia.org/wiki?curid=4076565", "title": "Pi Centauri", "text": "Pi Centauri (\u03c0 Cen, \u03c0 Centauri) \u00e8 una stella binaria nella costellazione del Centauro di magnitudine apparente media +3,90 e distante 321 anni luce dal sistema solare.\nOsservazione.\nPosta alla declinazione di -54\u00b0 S \u00e8 una stella dell'emisfero australe della Terra, dunque la sua osservazione \u00e8 privilegiata nell'emisfero sud, mentre dall'emisfero nord risulta visibile solo pi\u00f9 a sud della declinazione +35\u00b0 N.\nCaratteristiche del sistema.\nIl sistema \u00e8 composto da due stelle bianco-azzurre di sequenza principale di classe spettrale B5Vn e di magnitudine apparente rispettivamente di +4,3 e 5,0. Le due stelle ruotano attorno al comune centro di massa in un periodo di 39,18 anni. La massa totale delle componenti \u00e8 di circa 9 masse solari"}
{"id": "4076571", "revid": "28592", "url": "https://it.wikipedia.org/wiki?curid=4076571", "title": "Salavat Rakhmetov", "text": ""}
{"id": "4076581", "revid": "287204", "url": "https://it.wikipedia.org/wiki?curid=4076581", "title": "Ferrovie T\u014dbu", "text": "Le sono un'azienda giapponese di trasporti ferroviari nella grande Area di Tokyo. Oltre a treni per pendolari, operano servizi intercity nella regione del Kant\u014d. Le aree servite sono quelle di Tokyo, Saitama, Chiba, Gunma e Tochigi. \nOltre ai trasporti su rotaia, il gruppo Tobu offre anche servizi su gomma, taxi, edilizia e commercio.\nIl nome \"T\u014dbu\" \u00e8 formato dai kanji di est (\u6771) e Musashi (\u6b66\u8535), l'area servita inizialmente\nRete ferroviaria.\nEscludento le compagnie della Japan Railways, con 463,3\u00a0km di estensione la rete della Tobu \u00e8 la seconda pi\u00f9 estesa nel paese dopo le Ferrovie Kintetsu. Tobu ha due reti isolate, collegate fra di loro dalla ferrovia Chichibu.\nL'area principale si sviluppa ad albero dalla stazione di Asakusa a Tokyo, con la linea Isesaki come corridoio centrale e le linee Kameido, Daishi, Noda, Sano, Koizumi, Kiry\u016b e Nikk\u014d come diramazioni laterali. Alla fine della linea si trovano anche le linee Utsunomiya e Kinugawa. Con un sovrapprezzo sul biglietto standard si possono prenotare i posti e accedere ai servizi espressi limitati per Nikk\u014d e Kinugawa.\nLa linea T\u014dj\u014d corre invece verso nord-est dalla stazione di Ikebukuro a Tokyo verso la zona occidentale della prefettura di Saitama. La linea Ogose \u00e8 infine una diramazione dalla stazione di Sakado."}
{"id": "4076582", "revid": "339392", "url": "https://it.wikipedia.org/wiki?curid=4076582", "title": "Guardia Imperiale (Russia)", "text": ""}
{"id": "4076583", "revid": "1669436", "url": "https://it.wikipedia.org/wiki?curid=4076583", "title": "Costanzo Antegnati", "text": "Biografia.\nCostanzo nacque in una famiglia di organari attiva tra la fine del XV secolo a gli inizi del XVIII secolo a Brescia, gli Antegnati, i pi\u00f9 importanti costruttori di organi della regione. Forse per riscattare una sua situazione familiare discontinua, suo padre Graziadio Antegnati si adoper\u00f2 molto per l'educazione e la carriera di suo figlio. Costanzo ebbe sua formazione musicale affidata a Giovanni Contino e Girolamo Cavazzoni, attivi a Mantova presso la corte musicale pi\u00f9 stimolante dell'epoca, assieme a quella ferrarese e della repubblica di Venezia.\nAttivit\u00e0 di organaro.\nA soli ventuno anni, viene inviato dal padre a sistemare l'organo di Santa Barbara in Mantova, rassicurando il duca Guglielmo Gonzaga sulle sue capacit\u00e0. Costanzo ha collaborato con suo padre nella costruzione dell'organo Antegnati pi\u00f9 grande e famoso al mondo, quello di 16 piedi costruito nel 1581 per i frati della chiesa di San Giuseppe a Brescia.\nNel 1595 fu commissionata da Caterina Gonzaga, figlia del marchese Alfonso Gonzaga, la costruzione dell'organo per la chiesa prepositurale di Sant'Erasmo a Castel Goffredo (Mn).\nDa quell'epoca la collaborazione sar\u00e0 continua e verr\u00e0 talvolta testimoniata da firme congiunte poste dentro le canne pi\u00f9 grandi realizzate, come ad esempio quella esistente dentro la monumentale canna di 16 piedi (oltre 5 metri) dell'organo della chiesa di San Giuseppe. In quarant'anni costruisce o effettua circa 25 lavori, ma alla luce dei fatti bisogner\u00e0 stabilire meglio quanti subappalti abbia ceduto a Bernardino Virchi o ai fratelli Moroni (come nel caso della chiesa del Corlo) e in quanti lavori abbia fatto in realt\u00e0 da garante il padre.\nDei suoi strumenti non rimane quasi nulla, solo pochi reperti. Nel bresciano appronta quelli per San Giuseppe (1581) e Bagolino (1590, entrambi assieme al padre), Gardone Riviera e Carmine di Sal\u00f2 (1594), San Gaetano in citt\u00e0 (1596), Lonato e Calcinato (1601); per Polpenazze (1609) \u00e8 garante per il figlio.\nNel bergamasco notevole \u00e8 l'organo Antegnati della chiesa di San Nicola (1588) sottoposto nel 1996 ad un accurato lavoro di restauro, supportato da ricerche organologiche e filologiche.\nNel comasco realizz\u00f2 l'organo di Peglio (Lombardia) tra il 1608 e il 1627. \u00c9 recente la scoperta, sempre in provincia di Como, di un consistente nucleo di canne da lui costruite nell'organo Biroldi del Santuario di Somazzo di Uggiate Trevano\nAttivit\u00e0 di compositore.\nIn effetti Costanzo dagli anni novanta del secolo pare dedicarsi sempre di pi\u00f9 alla sua attivit\u00e0 di organista, compositore, perito e trattatista, oltre che alla conduzione delle immense ricchezze ereditate e accumulate e alla promozione sociale, che lo porteranno agli inizi del secolo a fregiarsi del titolo di \u201cPatritii Brixiani Organistae\u201d.\nCome organista venne assunto nel 1584 al Duomo. Fu dispensato dall'incarico nel 1620 perch\u00e9, come testimonia Ottavio Rossi: \u201copera e compone, se ben vecchio e storpiato d'apoplessia (alla mano sinistra) e come benemerito \u00e8 riconosciuto dalla citt\u00e0 con onorato stipendio\u201d, che non gli venne tolto fino alla sua morte.\nCome compositore si palesa nel 1571 con la pubblicazione a Venezia de \u201cIl Primo Libro de Madrigali a Quatro Voci con uno Dialogo a Otto\u201d, poi con cadenza quasi biennale pubblicher\u00e0 composizioni principalmente sacre (messe, salmi e mottetti) ma anche profane, riprese in varie antologie dell'epoca, anche straniere.\nL'opera che, oltre agli strumenti, ha diffuso e tramandato la sua fama e quella della famiglia \u00e8 \u201cL'Arte Organica, Dialogo tr\u00e0 Padre, &amp; Figlio, \u00e0 cui per via d'Auuertimenti insegna il vero modo di sonar, &amp; registrar l'Organo; con l'indice de gli Organi fabbricati in casa loro. Opera xvj. Utile e necessaria \u00e0 gli Organisti\u201d. Il breve trattato \u00e8 stato dato alle stampe a Brescia nel 1608 in allegato a \u201cL'Antegnata\u201d un'intavolatura di 12 ricercari d'organo in tutti i toni, sull'esempio del suo maestro Cavazzoni.\nOltre a regole di galateo organistico e consigli di registrazione, Costanzo d\u00e0 indicazioni di prassi esecutiva e una regola per l'accordatura di organi e cembali. Descrive le disposizioni foniche e alcune caratteristiche tecniche di diversi tipi di organi costruiti dalla loro officina.\nNell'Indice elenca ben 144 lavori, effettuati nei territori e nelle citt\u00e0 di Brescia, Mantova, Bergamo, Valtellina, Como, Crema, Milano, Pavia, Lodi, Parma, Cremona, Verona, Vicenza, Padova e Venezia.\nL'elenco \u00e8 da aggiornare, perch\u00e9 si stima che i lavori effettuati in realt\u00e0 ammontino a circa 400, raggiungendo localit\u00e0 come Torino, Saronno, Bellinzona, Lugano, Varese, Ferrara, Rovereto, Modena, Ferrara.\nCostanzo di fatto chiude la grande epopea antegnatiana."}
{"id": "4076588", "revid": "643662", "url": "https://it.wikipedia.org/wiki?curid=4076588", "title": "Latvijas kauss 2012-2013", "text": "La Coppa di Lettonia 2012-2013 (in lettone \"Latvijas kauss\") \u00e8 la 71\u00aa edizione del torneo a eliminazione diretta. \u00c8 iniziata il 3 giugno 2012 ed \u00e8 terminata il 18 maggio 2013. Lo Skonto \u00e8 la squadra detentrice del trofeo. Il Ventspils ha vinto il trofeo per la sesta volta nella sua storia.\nPrimo turno.\nHanno partecipato a questo turno 8 squadre di 2. L\u012bga.\nSecondo turno.\nIl turno \u00e8 stato annullato perch\u00e9 solo 4 squadre di 2. L\u012bga, qualificate dal turno precedente, vi avrebbero dovuto partecipare. Tutte le squadre sono state qualificate automaticamente al terzo turno.\nTerzo turno.\nPartecipano a questo turno le 8 squadre di 1. L\u012bga 2012 che non erano formazioni riserve e le 4 vincenti del primo turno.\nOttavi di finale.\nHanno partecipato a questo turno le 10 squadre di Virsl\u012bga e le 6 vincenti del terzo turno."}
{"id": "4076594", "revid": "6923", "url": "https://it.wikipedia.org/wiki?curid=4076594", "title": "The Bourne Legacy - L'eredita di Bourne", "text": ""}
{"id": "4076595", "revid": "599013", "url": "https://it.wikipedia.org/wiki?curid=4076595", "title": "S\u00f8ren Berg", "text": "Carriera.\nClub.\nBerg cominci\u00f2 la carriera con le maglie di Fjordager e Dalum, prima di essere messo sotto contratto dall'Odense. Fece parte della squadra che si aggiudic\u00f2 la Coppa di Danimarca 2001-2002. Successivamente, pass\u00f2 ai norvegesi del Viking, formazione per cui esord\u00ec nella Tippeligaen in data 2 luglio 2006, quando fu schierato titolare nella sconfitta casalinga per 1-3 contro il Rosenborg. Il 29 ottobre successivo, realizz\u00f2 il primo gol in campionato: fu una rete per\u00f2 inutile, perch\u00e9 il suo Viking fu sconfitto per 4-1 dal Rosenborg.\nTerminata questa esperienza, torn\u00f2 in Danimarca per giocare nelle file del Randers. Il primo incontro nella Superligaen, con questa casacca, lo disput\u00f2 il 16 marzo 2008: fu schierato dall'inizio nella partita persa per 3-1 contro il Br\u00f8ndby. Il 19 aprile arriv\u00f2 il primo gol, contribuendo cos\u00ec al successo per 2-1 sul Copenaghen.\nSuccessivamente, pass\u00f2 allo Aarhus. Gioc\u00f2 nel Vestsj\u00e6lland fino al termine del campionato 2013-2014, ritirandosi poi dall'attivit\u00e0 agonistica.\nNazionale.\nConta 2 presenze per la . Debutt\u00f2 il 2 aprile 2003, subentrando a Jon Dahl Tomasson nella sconfitta per 0-2 contro la ."}
{"id": "4076596", "revid": "393899", "url": "https://it.wikipedia.org/wiki?curid=4076596", "title": "Ammostamento", "text": "L'ammostamento, chiamato anche ammostatura \u00e8 un processo, pure utilizzato nella birrificazione e nella distillazione, che consiste nel mettere una miscela di cereali macinati detti \"grani\" (in genere malto d'orzo, a cui se ne possono aggiungere altri come frumento, avena, farro, ecc.) in acqua calda a determinate temperature.\nLa prima fase dell'ammostamento \u00e8 detta \"idratazione\" dei grani.\nDurante questo processo, gli enzimi contenuti nel malto (\u03b1-amilasi e \u03b2-amilasi) attaccano le catene di amido presenti nel malto stesso, rompendole e producendo molecole di zucchero pi\u00f9 semplici (maltosio e maltodestrine): ne risulta un liquido denso e pastoso.. Per questa ragione l'ammostamento della birra \u00e8 anche chiamato (fase di) saccarificazione.\nIn generale (ovvero fuori dal contesto della presente voce), l'ammostamento \u00e8 la fase di ottenimento di un mosto.\nMetodi di ammostamento.\nDurante l'ammostamento l'impasto \u00e8 sottoposto a processi termici. Non bisogna per\u00f2 confonderli con la successiva fase di ebollizione del mosto.\nEsistono due principali metodi di ammostamento:\nAmmostamento per infusione.\n\u00c8 il metodo usato pi\u00f9 di frequente e consiste nel riscaldare progressivamente l'intera miscela fino a raggiungere la temperatura desiderata secondo una curva temporale (ciclo) ben specificata; in alcuni casi si possono ottenere variazioni di temperatura anche aggiungendo acqua calda. Nell'infusione non si raggiunge mai la temperatura di ebollizione ed \u00e8 sufficiente un solo recipiente termico (tino).\nIl metodo per infusione \u00e8 quello pi\u00f9 diffuso perch\u00e9 pi\u00f9 semplice e meno costoso, \u00e8 lo standard non solo per la produzione industriale ma anche per i birrifici artigianali di recente sviluppo.\nAmmostamento per decozione.\nQuesto metodo consiste nel prelevare una parte di miscela (solitamente 1/3), farla bollire in un recipiente (bollitore o caldaia di miscela) a parte, quindi riunirla alla miscela principale (tino della miscela madre) cos\u00ec da alzarne la temperatura. A questo punto occorre lasciare riposare la miscela per alcune decine di minuti in un recipiente isolato termicamente cos\u00ec da evitarne il raffreddamento e permettere agli enzimi di lavorare.\nIl procedimento per decozione \u00e8 detto anche a tempere ove la \"tempera\" \u00e8 il singolo prelievo della frazione di miscela e la sua reintroduzione, in stato di ebollizione, nella massa al fine di aumentare la temperatura (da qui il nome tempera) al valore fissato. Si possono eseguire ammostamenti a 3, 2 o 1 tempere (decozioni) a seconda del numero di prelievi e della temperatura iniziale del mosto.\nLa bollitura rompe le pareti cellulari dei cereali permettendo una maggiore estrazione di amido. Ripetendo questa procedura per due o tre volte si riesce a far raggiungere all'intera miscela la temperatura desiderata.\nQuesto \u00e8 un metodo usato, seppur raramente, da aziende che si richiamano ai modelli produttivi tradizionali del passato. Trattasi di un procedimento, antico e complesso, che richiede molto pi\u00f9 tempo rispetto al metodo ad infusione (nel caso della tripla decozione, fino a cinque volte di pi\u00f9) e veniva necessariamente utilizzato prima che l'invenzione del termometro permettesse un controllo passo-passo della temperatura del processo di ammostamento. Tuttavia, esso viene tuttora utilizzato in diversi birrifici tradizionali, in particolare della Germania e dell'Europa centrale, in quanto garantisce alla birra risultante un aroma di malto unico: portando a bollitura una parte della miscela acqua-grani, vi si induce una reazione di Maillard che produce melanoidine, capaci di garantire un intenso aroma di malto e di composti tostati in genere. Inoltre, il metodo per decozione permette di ottenere prodotti con corpo maggiore ed \u00e8 ottimale quando si utilizzano cereali crudi (che sono fatti bollire nel tino secondario).\nAttualmente, le sale di cotture compatte, modulabili per serbatoi e con ricette gestibili via PLC, permettono di eseguire ammostamenti per decozione anche ai piccoli birrifici.\nVasca di ammostamento.\nIn generale, il tino usato per l'ammostamento \u00e8 denominato \"ammostatore\".\nNei grandi birrifici, nei quali l'uso ottimale dell'attrezzatura \u00e8 economicamente necessario, \u00e8 presente almeno un recipiente appositamente dedicato all'ammostamento, due se si eseguono processi di decozione. Tali recipienti sono dotati di un meccanismo per il riscaldamento del mosto (spesso vapore), di un buon isolamento termico, necessario per le fasi a temperatura costante, e di un meccanismo per il rimescolamento del mosto stesso, necessario per mantenerne il pi\u00f9 possibile uniforme la temperatura ed evitare che il malto si bruci. Inoltre \u00e8 solitamente presente anche un meccanismo per la periodica pulizia profonda della vasca, anche questa non \u00e8 sempre necessaria in quanto il mosto che vi \u00e8 contenuto viene portato ad ebollizione (qualora si utilizzi un solo recipiente sia per l'ammostamento che per la bollitura) e quindi tra un ammostamento e l'altro \u00e8 spesso sufficiente effettuare un semplice risciacquo con acqua.\nI birrifici pi\u00f9 piccoli usano spesso per l'ammostamento un tino che funge sia da ammostatore che bollitore (a seconda della fase) o una vasca di chiarificazione. In quest'ultimo caso il fabbricante di birra limita in genere l'ammostamento a un'infusione fatta in un unico stadio, per non rischiare di ritrovarsi con una vasca non completamente adatta al processo di chiarificazione.\nI recipienti sono chiamati in vario modo: ammostatore (termine specifico), tino, vasca, caldaia (bollitore \u00e8 il termine specifico quando il recipiente si usa per la successiva fase di cottura del mosto). Il nome tradizionale cotta si usa per designare il risultato dell'ammostamento (in termini di cottura da cui il nome \"cotta\"), nonch\u00e9 della successiva fase di bollitura, e a volte, per traslazione, anche il recipiente stesso (soprattutto quando \u00e8 antico). Nei birrifici si usa spesso dire \"prepariamo le cotte\", \"la cotta successiva\", \"travasa la cotta\" e simili.\nSelezione degli ingredienti.\nOgni ingrediente ha il proprio aroma specifico che contribuisce al carattere finale della bevanda. Inoltre, ingredienti diversi apportano anche altre caratteristiche, non collegate direttamente all'aroma, ma che possono comunque guidare le scelte da fare per la birrificazione: il contenuto di azoto, il potere diastatico, il colore, il grado di degradazione dell'amido dei cereali e il grado di conversione in zuccheri dell'amido stesso.\nContenuto di azoto.\nIl contenuto di azoto dei grani si riferisce alla frazione della loro massa costituita da proteine, ed \u00e8 espresso solitamente come percentuale; all'interno di questa grandezza si distingue poi ulteriormente la frazione delle proteine idrosolubili, anch'essa normalmente espressa come percentuale: la maggior parte dei grani da birrificazione hanno un valore tipico del 40%. Generalmente, i birrai preferiscono i grani a pi\u00f9 basso contenuto di azoto, mentre i distillatori preferiscono quelli con contenuto elevato.\nNella maggior parte dei processi di birrificazione, si cerca di ottenere un contenuto medio di azoto nei grani del 10% al massimo. Un contenuto proteico superiore, specialmente proteine di massa elevata, crea un effetto di \"foschia gelida\", ossia conferisce alla birra un aspetto visivo torbido, che non ha per\u00f2 alcuna influenza sulle caratteristiche gustative. La limpidezza della birra, infatti, \u00e8 un elemento puramente estetico che assunse importanza a partire dalla produzione di massa dei bicchieri, in quanto migliorava la presentazione delle bevande da servire. Del resto, stili birrari tradizionali come \"sahti\", \"saison\" e \"bi\u00e8re de garde\", oltre a quelli di varie birre belghe, non adottano alcun particolare accorgimento per ottenere un prodotto limpido. La quantit\u00e0 di proteine di massa elevata pu\u00f2 essere ridotta durante l'infusione innescando una reazione chimica con la proteasi, un enzima in grado di catalizzare la rottura del legame peptidico tra il gruppo amminico e il gruppo carbossilico delle proteine.\nIn Gran Bretagna, la birrificazione predilige spesso grani ottenuti da raccolti invernali e coltivati in terreni poveri di azoto; in Europa centrale, la coltivazione dei grani non subisce modificazioni particolari e si preferisce invece l'ammostamento per decozione in pi\u00f9 stadi.\nI distillatori, al contrario, non sono cos\u00ec vincolati dalla quantit\u00e0 di proteine contenute nel loro mosto, in quanto la natura non volatile di queste ultime garantisce che nessuna di esse sar\u00e0 presente nel prodotto finale distillato. Di conseguenza, i distillatori preferiscono grani ad alto contenuto di azoto per ottenere un processo di produzione pi\u00f9 efficiente. I grani a pi\u00f9 alto contenuto proteico hanno in genere anche un maggior potere diastatico.\nPotere diastatico.\nIl potere diastatico (PD), chiamato anche \"attivit\u00e0 diastatica\" o \"potere enzimatico\", di un grano si riferisce in generale soltanto ai malti, grani che hanno incominciato a germinare; nella germinazione infatti si producono anche una serie di enzimi, come l'amilasi che converte l'amido in zucchero; quindi, gli zuccheri possono essere estratti direttamente dagli amidi dell'orzo maltato semplicemente mettendo il grano a bagno nell'acqua a temperatura controllata: questo processo \u00e8 appunto l'ammostamento. Ulteriori enzimi svolgono altre importanti funzioni, tra le quali spezzare le proteine lunghe in sequenze pi\u00f9 corte.\nIn termini generali, pi\u00f9 alta \u00e8 la temperatura di essiccazione di un grano, minore \u00e8 la sua attivit\u00e0 diastatica; di conseguenza, come malti base si possono usare solo grani leggermente colorati, in quanto sono quelli che resistono meglio alla tostatura. Il malto base pi\u00f9 scuro generalmente disponibile \u00e8 il malto di Monaco.\nLa carica diastatica pu\u00f2 essere fornita anche mediante estratto di malto diastatico o mediante aggiunta di enzimi della birra preparati separatamente.\nIl potere diastatico di un grano si misura in gradi Lintner (\u00b0Lintner o \u00b0L, da non confondere con il simbolo \u00b0L dei colori Lovibond); o in Europa in unit\u00e0 Windisch-Kolbach (\u00b0WK). Le due misure sono legate dalle relazioni"}
{"id": "4076598", "revid": "1442080", "url": "https://it.wikipedia.org/wiki?curid=4076598", "title": "Gastein Ladies 2012 - Qualificazioni singolare", "text": "Le qualificazioni del singolare del Gastein Ladies 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4076600", "revid": "1543377", "url": "https://it.wikipedia.org/wiki?curid=4076600", "title": "Gastein Ladies 2012 - Singolare", "text": "Il singolare del Gastein Ladies 2012 \u00e8 stato un torneo di tennis facente parte del WTA Tour 2012.\nLa detentrice del titolo \u00e8 Mar\u00eda Jos\u00e9 Mart\u00ednez S\u00e1nchez, ma ha deciso di non partecipare.\nAliz\u00e9 Cornet ha sconfitto in finale Yanina Wickmayer per 7-5, 7-61."}
{"id": "4076607", "revid": "767487", "url": "https://it.wikipedia.org/wiki?curid=4076607", "title": "Christian Traor\u00e9", "text": "Carriera.\nClub.\nCominci\u00f2 la carriera con la maglia del Copenaghen. Pass\u00f2 poi in prestito agli svedesi dell'Hammarby, prima di tornare al Copenaghen. Successivamente si trasfer\u00ec al Midtjylland, dove gioc\u00f2 dal 2005 al 2007: conclusa questa esperienza, fece ritorno all'Hammarby.\nIl 25 febbraio 2010, pass\u00f2 in prestito all'H\u00f8nefoss, fino al giugno successivo. Il 14 marzo, allora, esord\u00ec nella Tippeligaen: fu titolare nella sconfitta per 2-0 in casa del Troms\u00f8. Terminato il prestito, fece ritorno all'Hammarby.\nNel 2011 pass\u00f2 al Randers e, pochi mesi dopo, al Lyngby. Si ritir\u00f2 dall'attivit\u00e0 agonistica il 20 luglio 2015."}
{"id": "4076612", "revid": "1226", "url": "https://it.wikipedia.org/wiki?curid=4076612", "title": "Divisione del Basso Fiume", "text": ""}
{"id": "4076614", "revid": "339392", "url": "https://it.wikipedia.org/wiki?curid=4076614", "title": "Carlo Francesco Lascaris di Ventimiglia", "text": ""}
{"id": "4076618", "revid": "6923", "url": "https://it.wikipedia.org/wiki?curid=4076618", "title": "Crescent Fixi Suzuki", "text": ""}
{"id": "4076623", "revid": "1226", "url": "https://it.wikipedia.org/wiki?curid=4076623", "title": "Divisione Centrale del Fiume", "text": ""}
{"id": "4076632", "revid": "196390", "url": "https://it.wikipedia.org/wiki?curid=4076632", "title": "Juliette de Ba\u00efracli", "text": ""}
{"id": "4076633", "revid": "287204", "url": "https://it.wikipedia.org/wiki?curid=4076633", "title": "Juliette de Bairacli Levy", "text": ""}
{"id": "4076638", "revid": "56620", "url": "https://it.wikipedia.org/wiki?curid=4076638", "title": "Flowers of Romance", "text": ""}
{"id": "4076640", "revid": "1226", "url": "https://it.wikipedia.org/wiki?curid=4076640", "title": "Divisione Occidentale (Gambia)", "text": ""}
{"id": "4076644", "revid": "287204", "url": "https://it.wikipedia.org/wiki?curid=4076644", "title": "I Am (singolo)", "text": ""}
{"id": "4076645", "revid": "1226", "url": "https://it.wikipedia.org/wiki?curid=4076645", "title": "Divisione della Sponda Settentrionale", "text": ""}
{"id": "4076654", "revid": "21880", "url": "https://it.wikipedia.org/wiki?curid=4076654", "title": "Phaethontiformes", "text": ""}
{"id": "4076660", "revid": "486946", "url": "https://it.wikipedia.org/wiki?curid=4076660", "title": "Chitarra lira", "text": ""}
{"id": "4076662", "revid": "6923", "url": "https://it.wikipedia.org/wiki?curid=4076662", "title": "Liatrinae", "text": " Liatrinae \u00e8 una sottotrib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Eupatorieae).\nEtimologia.\nIl nome della sottotrib\u00f9 deriva dal suo genere pi\u00f9 importante (\"Liatris\") la cui etimologa \u00e8 incerta. Il nome scientifico \u00e8 stato definito per la prima volta dai botanici Robert Merrill King (1930-2007) e Harold Ernest Robinson (1932-) nella pubblicazione \" \u201cPhytologia; Designed to Expedite Botanical. 46(7): 447 (1980)\u201d \" pubblicata a New York nel 1980.\nDescrizione.\nL'habitus delle piante di questa sottotrib\u00f9 \u00e8 formato da erbe erette o piccoli arbusti con foglie basali in rosetta (almeno nelle fasi iniziali). I cicli biologici sono perenni.\nLe foglie lungo il caule sono disposte in modo alternato.\nLe infiorescenze formate da capolini sia sessili che pedicellati sono terminali sia sui rami principali che su quelli secondari, e sono del tipo tirsoide, corimboso o pseudospicate. I capolini sono formati da un involucro composto da diverse squame disposte in modo sub-embricato al cui interno un ricettacolo fa da base ai fiori tutti tubulosi. Le squame sono poche (vedi tabella), persistenti e disposte su 2 - 5 serie con altezze scalate. Il ricettacolo \u00e8 piatto o leggermente convesso, glabro e privo di pagliette (o con poche pagliette) a protezione della base dei fiori.\nI fiori sono tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ogni verticillo \u00e8 composto da cinque elementi). Sono inoltre actinomorfi e ermafroditi. I fiori per capolino variano da 4 fino a 80 (vedi tabella).\nFormula fiorale: per queste piante viene indicata la seguente formula fiorale:\nI sepali del calice sono ridotti ad una coroncina di squame.\nLe corolle hanno una forma ad imbuto. I lobi sono da corto-triangolari a lineare-oblunghi con superfici interne mammellose o papillose. Il colore \u00e8 rosa, porporino, lavanda, blu o bianco.\nL'androceo \u00e8 formato da 5 stami con filamenti liberi e antere saldate in un manicotto circondante lo stilo. Le appendici apicali delle antere sono pi\u00f9 lunghe che larghe, spesso troncate o retuse all'apice.\nIl gineceo ha un ovario uniloculare infero formato da due carpelli.. La base dello stilo non \u00e8 allargata ed \u00e8 glabra. I bracci dello stilo (stigmi) sono filiformi o lineari e non si allargano nella parte terminale. La superficie \u00e8 densamente mammellosa o cosparsa da piccole papille. Le linee stigmatiche sono marginali.\nI frutti sono degli acheni con pappo. La forma dell'achenio \u00e8 prismatica con 8 \u2013 10 coste (raramente solo 5 coste). Normalmente la superficie \u00e8 setolosa con setole divise fin dalla base (in \"Hartwrightia\" la superficie \u00e8 ghiandolosa). Il carpoforo \u00e8 indistinguibile. Il pappo \u00e8 formato da poche, capillari, barbate o piumose setole disposte su 1 \u2013 3 serie con (o senza) cellule puntiformi apicali.\nStruttura dei fiori.\nLa tabella indica per ogni genere il numero di squame (e su quante serie sono disposte) dell'involucro, il numero di fiori dell'infiorescenza e la struttura del pappo.\nDistribuzione e habitat.\nLe specie della sottotrib\u00f9 sono distribuite principalmente nell'America del Nord. Nell'elenco sottostante sono indicate le distribuzioni dei vari generi della sottotrib\u00f9.\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Eupatorieae \u00e8 una delle 21 trib\u00f9 della sottofamiglia. La trib\u00f9 Eupatorieae a sua volta \u00e8 suddivisa in 17 sottotrib\u00f9 (Liatrinae \u00e8 una di queste)\nFilogenesi.\nI caratteri pi\u00f9 specifici delle piante di questo gruppo sono:\nAnalisi di tipo filogenetico sul DNA dei plastidi (e altri tipi di analisi simili) confermano fortemente la monofilia della sottotrib\u00f9. Le stesse analisi indicano che il genere \"Garberia\" \u00e8 \u201cbasale\u201d (gruppo pi\u00f9 antico) rispetto al resto della sottotrib\u00f9 e quindi viene confermata la sua inclusione nelle Liatrinae. Viene inoltre confermato l'inserimento del genere \"Hartwrightia\" che insieme al genere \"Litrisa\" potrebbero avere una comune origine ibrida. Inoltre si evidenzia la parafilia del genere \"Carphephorus\". Tuttavia dalle analisi emergono ancora molte incongruenze che creano diversi dubbi sulla attuale circoscrizione della sottotrib\u00f9. I problemi maggiori si hanno a causa di complesse divergenze evolutive e di svariate reticolazioni ibride.\nIl cladogramma (a lato) tratto dallo studio citato e semplificato (basato sui dati del DNA dei plastidi di alcune specie della sottotrib\u00f9) evidenzia chiaramente sia \"Garberia\" come \u201cgruppo basale\u201d, che la parafilia del genere \"Carphephorus\".\nComposizione della sottotrib\u00f9.\nLa sottotrib\u00f9 Liatrinae comprende 6 generi e 50 specie:\nChiave per i generi.\nPer meglio comprendere ed individuare i vari generi della sottotrib\u00f9 l'elenco seguente utilizza il sistema delle chiavi analitiche:"}
{"id": "4076663", "revid": "599013", "url": "https://it.wikipedia.org/wiki?curid=4076663", "title": "Gustav Unfried", "text": ""}
{"id": "4076664", "revid": "767487", "url": "https://it.wikipedia.org/wiki?curid=4076664", "title": "Thor Spydevold", "text": "Biografia.\n\u00c8 il figlio di Bj\u00f8rn Spydevold.\nCarriera.\nClub.\nSpydevold cominci\u00f2 la carriera con la maglia del Gre\u00e5ker, all'epoca allenato da suo padre Bj\u00f8rn. Gioc\u00f2 il campionato 1961-1962 con questa maglia, annata che si concluse per\u00f2 con una riforma del calcio norvegese: dall'edizione successiva, la stagione si sarebbe disputata dalla primavera all'autunno e si volle avere soltanto 10 squadre a parteciparvi. Cos\u00ec, le ultime 8 del campionato 1961-1962, retrocessero: il Gre\u00e5ker fu tra queste.\nSpydevold pass\u00f2 cos\u00ec al Sarpsborg, trovando nuovamente suo padre come allenatore. Questo binomio continu\u00f2, dal 1966, al Fredrikstad. Qui, vinse la Coppa di Norvegia 1966 e, nello stesso anno, chiuse il campionato al secondo posto finale. Nelle due annate successive, non salt\u00f2 neanche un incontro di campionato; nel 1969 e nel 1970, invece, salt\u00f2 una sola partita per stagione.\nNel 1971, fece ritorno al Sarpsborg, ricongiungendosi ancora una volta con il padre. Rest\u00f2 in squadra fino al campionato 1974, anno in cui il Sarpsborg retrocesse.\nNazionale.\nConta 28 presenze per la . Esord\u00ec il 18 luglio 1968, nella vittoria per 0-4 sull'. Il 3 agosto 1972, festeggi\u00f2 la 25\u00aa presenza in Nazionale, ricevendo cos\u00ec il Gullklokka: gioc\u00f2 infatti nella vittoria per 4-1 contro l'Islanda."}
{"id": "4076668", "revid": "599013", "url": "https://it.wikipedia.org/wiki?curid=4076668", "title": "Josef Umbach", "text": ""}
{"id": "4076671", "revid": "580197", "url": "https://it.wikipedia.org/wiki?curid=4076671", "title": "Kubak Belarusi 2012-2013", "text": "La Coppa di Bielorussia 2012-2013 (in bielorusso \"\u041a\u0443\u0431\u0430\u043a \u0411\u0435\u043b\u0430\u0440\u0443\u0441\u0456\", \"Kubak Belarusi\") \u00e8 stata la 22\u00aa edizione del torneo. La coppa \u00e8 iniziata il 13 giugno 2012 ed \u00e8 terminata il 26 maggio 2013. Il Minsk ha vinto il trofeo per la prima volta.\nFormula.\nHanno partecipato al torneo 48 squadre.Le 11 formazioni di Vy\u0161\u0161aja Liha e le prime 5 classificate in Per\u0161aja Liha al momento del sorteggio sono state ammesse direttamente ai sedicesimi di finale.Le altre 10 squadre di Per\u0161aja Liga, 16 squadre di Druhaja Liha e 6 squadre vincitrici delle coppe regionali hanno invece disputato il primo turno."}
{"id": "4076672", "revid": "72265", "url": "https://it.wikipedia.org/wiki?curid=4076672", "title": "Sintonizzatore", "text": ""}
{"id": "4076673", "revid": "882198", "url": "https://it.wikipedia.org/wiki?curid=4076673", "title": "ADtranz", "text": ""}
{"id": "4076676", "revid": "599013", "url": "https://it.wikipedia.org/wiki?curid=4076676", "title": "Karl Uhle", "text": ""}
{"id": "4076678", "revid": "834", "url": "https://it.wikipedia.org/wiki?curid=4076678", "title": "I Am (album Earth, Wind &amp; Fire)", "text": ""}
{"id": "4076679", "revid": "254401", "url": "https://it.wikipedia.org/wiki?curid=4076679", "title": "Makshai", "text": "Il Makshai (in birmano \"Makshi\") \u00e8 un fiume che scorre in Birmania (Myammar) per una lunghezza di circa 300\u00a0km, \u00e8 un affluente del Chindwin.\nPercorso.\nAlto corso.\nIl fiume nasce a circa 3201\u00a0m s.l.m., dal monte Marker. In questo tratto, stretto ed incastonato tra i cordoni morenici, riceve svariati affluenti, pi\u00f9 o meno grossi, che attribuiscono al fiume una notevole quantit\u00e0 di acqua per tutto l'anno grazie ai ghiacciai perenni che si trovano nel bacino dell'alto corso.\nMedio corso.\nGiunto alla periferia ovest di Thabayar, piccola citt\u00e0 (56.000), si apre verso il medio corso, navigabile per alcuni tratti. Qui diviene molto ampio, con un letto ciottoloso di circa 1\u00a0km.\nRiceve il periodico Yrkan, piccolo fiume, ed l'Iderabare, il maggior affluente del Makshai.\nBasso corso.\nDa qui al Chindwin, diviene navigabile, solo esclusivamente da medie imbarcazione e nei periodi di piena. La portata media sale a 500\u00a0m\u00b3/s che non \u00e8 costante per tutto l'anno per via delle variazioni di temperatura molto brusche. Durante la stagione dei monsoni, il fiume diviene impetuoso con piene massime che, tuttavia, sono controllate severamente dal bacino del Knashar, che riceve quasi tutta la portata in esubero dal fiume. Nel basso corso, bagna diversi centri dei quali citiamo Honshar, Kirsho e Mahindron. Giunto presso quest'ultima citt\u00e0, sfocia nel Chindwin, a circa 300\u00a0km dalla sorgente."}
{"id": "4076681", "revid": "1305772", "url": "https://it.wikipedia.org/wiki?curid=4076681", "title": "Andrea Lanza", "text": "Biografia.\nLaureatosi in lettere e filosofia all'Universit\u00e0 degli Studi di Torino nel 1971, \u00e8 stato docente di storiografia musicale all'Universit\u00e0 degli Studi di Macerata dal 1987 al 1993; nel 1989 ha collaborato con Marco De Natale alla fondazione della Societ\u00e0 Italiana di Analisi musicale (SIdAM) e alla direzione della rivista \"Analisi\". Dal 1993 al 2011 ha insegnato storia della musica e storiografia musicale al Conservatorio Giuseppe Verdi di Torino, di cui \u00e8 stato anche direttore della biblioteca, dei fondi storici e, dal 1997, della collana \"Musiche inedite e rare del '900\". Presidente del Centro Studi Musicali \"Carlo Mosso\" di Torino, \u00e8 autore di pubblicazioni sul Novecento musicale (Hindemith, Gian Francesco Malipiero, Webern, le avanguardie contemporanee), sulla musica di Franz Joseph Haydn, di analisi e filologia musicale, tutti campi nei quali \u00e8 annoverato fra gli specialisti italiani. Collabora con la Fondazione Teatro Regio di Torino, con la rivista \"Il Saggiatore Musicale\" e alla redazione di \"Civilt\u00e0 Musicale\"."}
{"id": "4076683", "revid": "643662", "url": "https://it.wikipedia.org/wiki?curid=4076683", "title": "FC Krylia Sovetov Samara", "text": ""}
{"id": "4076694", "revid": "21880", "url": "https://it.wikipedia.org/wiki?curid=4076694", "title": "Phoeniconaias", "text": ""}
{"id": "4076696", "revid": "767487", "url": "https://it.wikipedia.org/wiki?curid=4076696", "title": "Harry Yven", "text": "Carriera.\nClub.\nYven vest\u00ec la maglia del Sarpsborg dal 1929 al 1949. Vinse quattro edizioni della Norgesmesterskapet, in questo periodo: 1929, 1939, 1948 e 1949.\nNazionale.\nYven conta 3 presenze per la . Esord\u00ec il 25 maggio 1931, nella sconfitta per 3-1 contro la . Il 17 settembre 1939, arriv\u00f2 la sua unica rete: sebbene inutile ai fini del risultato, fu autore di un gol nella sconfitta per 2-3 contro la ."}
{"id": "4076698", "revid": "767487", "url": "https://it.wikipedia.org/wiki?curid=4076698", "title": "Lol Coxhill", "text": "Generalit\u00e0.\nMusicista eclettico, pur rimanendo uno degli interpreti principali della \"free improvisation\" internazionale, ha spaziato tra diversi generi, come il bebop, il rock progressivo, il blues ed altri. Utilizzava prevalentemente i sassofoni soprano e sopranino. Nel corso della sua lunghissima carriera, Coxhill ha inciso molti dischi ed ha al suo attivo un gran numero di collaborazioni nei lavori di altri musicisti. Tra il 1980 ed il 1992, \u00e8 apparso sugli schermi anche come attore, interpretando ruoli secondari in alcuni film e telefilm inglesi.\nNegli anni cinquanta, durante i quali il jazz ha una grandissima diffusione in Inghilterra, Coxhill assorbe l'influenza della neonata \"free improvisation\" ed il suo stile va a collocarsi all'interno di diversi generi musicali, tra i quali il free jazz, il bebop, il blues, il rock e la musica contemporanea di Edgar Varese e Stockhausen In questo periodo, un importante punto di riferimento sono per Coxhill i lavori di Thelonious Monk e Pee Wee Russell, dei quali ammira le originali pause tra una nota e la successiva. Altri jazzisti che contribuiscono alla sua formazione sono Charlie Parker e Lee Konitz\nNegli anni sessanta si avvicina al rock progressivo della scena di Canterbury, entrando prima nella formazione dei Carol Grimes and Delivery e poi in quella dei Whole World di Kevin Ayers. Il sodalizio iniziato con Steve Miller nei Delivery porter\u00e0 alla realizzazione di diversi album. Altri importanti musicisti \"progressive\" con cui ha lavorato sono i Caravan, Fred Frith, Hugh Hopper, gli Henry Cow e Mike Oldfield.\nTra i vari artisti di blues con cui ha suonato vi sono Otis Spann, Champion Jack Dupree, Lowell Fulson, Rufus Thomas ed Alexis Korner. Tra i jazzisti vanno citati i Brotherhood of Breath, Harry Miller, Steve Lacy, Evan Parker, Anthony Braxton e John Stevens. Negli anni ottanta entra nel trio jazz The Melody Four, con i quali incider\u00e0 diversi album. Ha al suo attivo anche la partecipazione in dischi punk del gruppo The Damned e di Penny Rimbaud.\nL'album \"Digswell Duets\" del 1978, accreditato a Coxhill, Simon Emmerson e Veryan Weston, \u00e8 stato inserito dalla rivista britannica \"The Wire\" nella lista dei \"100 album che hanno incendiato il mondo (quando nessuno li ascoltava)\".\nAmato dai colleghi e dal pubblico per le sue doti di simpatia e onest\u00e0, Coxhill ha continuato ad esibirsi e ad incidere con regolarit\u00e0 fino all'et\u00e0 di 79 anni, quando, gravemente ammalato, \u00e8 costretto al ricovero ospedaliero. Muore dopo qualche settimana, il 9 luglio 2012.\nDiscografia.\nAltre collaborazioni.\nI seguenti album sono una selezione parziale delle svariate collaborazioni di Coxhill: "}
{"id": "4076699", "revid": "767487", "url": "https://it.wikipedia.org/wiki?curid=4076699", "title": "Dennis Banda", "text": ""}
{"id": "4076709", "revid": "1851848", "url": "https://it.wikipedia.org/wiki?curid=4076709", "title": "Matteo Scanni", "text": "Biografia.\nNel 2001 coordin\u00f2 la Scuola di Giornalismo dell'Universit\u00e0 Cattolica del Sacro Cuore, di cui diresse le testate dal 2009 e dove insegn\u00f2 Giornalismo Televisivo d'Inchiesta. Come giornalista freelance realizz\u00f2 videoreportage tra i quali \"Il paese del maiale\" (Rai 3), sulle contraffazioni alimentari, ed 'Euskal kronikak' (Rai Sat), sui Paesi Baschi. Con Peace Reporter realizz\u00f2 il documentario 'The Iron Curtain Diaries 1989-2009'.\nFu coautore di \"'O sistema\" (Rizzoli, 2006), insieme a Ruben H. Oliva, con cui vinse il Premio Ilaria Alpi 2006 sezione Produzione, e \"L'Italia chiam\u00f2\" (Edizioni Ambiente, 2009), insieme a Leonardo Brogioni e Angelo Miotto. Scrisse inchieste e reportage per \"Il Mondo\", \"Corriere Lavoro\", \"Corriere della Sera\", \"L\u2019Espresso\", \"D Donna\" e \"Diario\".\nPer il teatro scrisse \"Cinque pezzi fragili\", \"Quel che resta di via Adda\" e il monologo radiofonico \"Il giornalista invisibile\". Con Angelo Miotto e Gianluigi Gherzi fu autore e interprete dello spettacolo \"Errata Corrige. Il Giornale a Teatro\". \nFu tra i fondatori e presidente di DIG - Documentari, Giornalismi, Inchieste, premio internazionale dedicato al giornalismo investigativo, che si svolge dal 2015 a Riccione.\nFu il direttore della pubblicazione maize, che ha co-fondato e guidato dall'inizio.\nMor\u00ec il 27 gennaio 2022 all'et\u00e0 di 51 anni, dopo alcuni anni di malattia."}
{"id": "4076712", "revid": "1543377", "url": "https://it.wikipedia.org/wiki?curid=4076712", "title": "Gre\u00e5ker Idrettsforening", "text": "Il Gre\u00e5ker Idrettsforening \u00e8 una societ\u00e0 calcistica norvegese con sede nella citt\u00e0 di Gre\u00e5ker. Milita nella 5. divisjon, sesto livello del campionato norvegese.\nStoria.\nIl club fu fondato il 6 aprile 1919. Milit\u00f2 nella massima divisione norvegese dal campionato 1958-1959 a quello del 1961-1962. Successivamente, gioc\u00f2 nelle divisioni inferiori del calcio norvegese.\nGiocatori.\nIl Gre\u00e5ker e le Nazionali di calcio.\nLista dei calciatori che hanno giocato per la Nazionale norvegese mentre militavano nelle file del Gre\u00e5ker."}
{"id": "4076714", "revid": "287204", "url": "https://it.wikipedia.org/wiki?curid=4076714", "title": "Ruben Oliva", "text": ""}
{"id": "4076718", "revid": "767487", "url": "https://it.wikipedia.org/wiki?curid=4076718", "title": "Thomas Nyrienda", "text": ""}
{"id": "4076719", "revid": "838137", "url": "https://it.wikipedia.org/wiki?curid=4076719", "title": "Aequinoctium", "text": "Aequinoctium era un forte romano\" alare quingenario\" che faceva parte della catena di postazioni militari presenti lungo il \"limes danubiano\" nel settore pannonico. Si trova nei pressi della cittadina di Fischamend della Bassa Austria, a pochi chilometri ad est di Vienna. Accanto al forte romano c'erano poi alcune torri di guardia in localit\u00e0 Fischamend, Fischamend, Maria Ellend e Regelsbrunn.\nForte.\nA causa della mancanza di adeguato materiale archeologico (in particolare iscrizioni latine), oltre al fatto che il forte fino ad oggi non \u00e8 stato ancora localizzato, le informazioni che si possono trarre sono ancora in fase di revisione. Il forte si trovava non molto distante dalla fortezza legionaria di \"Vindobona\", come risulta da alcune \"tegulae\" della \"legio X Gemina\" che qui potrebbe avervi sostato con sue \"vexillationes\". Gli archeologi Jeno Fitz e J\u00e1nos Szil\u00e1gyi erano del parere che in \"Aequinoctium\" non vi fossero posizionate truppe ausiliarie. Tuttavia Fitz, avendo scoperto un diploma militare a \"Brigetio\" (datato al 133 d.C.), credette che nel forte in questione fossero posizionati ausiliari della \"ala I Thracum Victrix\", come forse lo erano anche nella vicina \"Ala Nova\". In tarda antichit\u00e0 sembra che qui vi stazionarono, come nenziona la stessa \"Notitia Dignitatum\", unit\u00e0 di cavalleria degli \"equites Dalmatae\"."}
{"id": "4076728", "revid": "767487", "url": "https://it.wikipedia.org/wiki?curid=4076728", "title": "William Njobvu", "text": ""}
{"id": "4076737", "revid": "767487", "url": "https://it.wikipedia.org/wiki?curid=4076737", "title": "Jacob Banda", "text": ""}
{"id": "4076741", "revid": "599013", "url": "https://it.wikipedia.org/wiki?curid=4076741", "title": "Jan Madsen", "text": "Carriera.\nClub.\nMadsen gioc\u00f2 nello Str\u00f8msgodset dal 1983 al 1984, totalizzando 48 presenze ufficiali e 19 reti. Pass\u00f2 successivamente al Bryne, formazione per cui esord\u00ec nella 1. divisjon in data 27 aprile 1985, quando fu titolare nel pareggio per 1-1 contro il Lillestr\u00f8m. Il 9 giugno successivo, arriv\u00f2 la prima rete: fu autore di un gol nel successo per 4-0 sul Molde. In squadra, vinse la Coppa di Norvegia 1987. Nel 1989 si trasfer\u00ec al Moss, debuttando in squadra il 30 aprile, in occasione della vittoria per 0-1 in casa dello Start.\nNazionale.\nMadsen gioc\u00f2 una partita per la . Il 26 aprile 1988, infatti, gioc\u00f2 nel pareggio a reti inviolate contro la ."}
{"id": "4076746", "revid": "95993", "url": "https://it.wikipedia.org/wiki?curid=4076746", "title": "Tao-lu", "text": ""}
{"id": "4076753", "revid": "1305772", "url": "https://it.wikipedia.org/wiki?curid=4076753", "title": "Muraro", "text": ""}
{"id": "4076761", "revid": "287204", "url": "https://it.wikipedia.org/wiki?curid=4076761", "title": "Dino Musner", "text": "Carriera.\nIl 12 aprile 1960, insieme ad altri 35 soci, fonda la \"Societ\u00e0 Nuotatori Padovani\". Nel 1977 il Comune di Padova taglia il cordone ombelicale che legava la \"Rari Nantes\" all'impianto della Paltana affidandone la gestione all\"Unione Nuoto Padova\" di Dino Musner.\nNel 1981 viene insignito della Stella C.O.N.I. al merito sportivo.\nMuore l'8 maggio 2012 dopo una lunga malattia."}
{"id": "4076765", "revid": "287204", "url": "https://it.wikipedia.org/wiki?curid=4076765", "title": "Andres Neumann", "text": ""}
{"id": "4076772", "revid": "287204", "url": "https://it.wikipedia.org/wiki?curid=4076772", "title": "Futbol'nyj Klub Rostov 2010", "text": "Questa voce raccoglie le informazioni riguardanti il Rostov nelle competizioni ufficiali della stagione 2010.\nStagione.\nLa squadra fin\u00ec il campionato al nono posto, salvandosi con un buon margine di punti.\nIn Coppa di Russia raggiunse le semifinali, superando ai sedicesimi, agli ottavi e la ai quarti. In semifinale si arrende ai rigori all'."}
{"id": "4076774", "revid": "44989", "url": "https://it.wikipedia.org/wiki?curid=4076774", "title": "Seidou Keita", "text": ""}
{"id": "4076776", "revid": "767487", "url": "https://it.wikipedia.org/wiki?curid=4076776", "title": "Go (J\u00f3nsi)", "text": "Go \u00e8 il primo album solista del musicista islandese J\u00f3nsi, cantante e chitarrista dei Sigur R\u00f3s. L'album \u00e8 stato pubblicato il 5 aprile 2010, sotto l'etichetta XL Recordings.\nLa quarta traccia dell'album, \"Boy Lilikoi\", \u00e8 stata resa disponibile al download gratuito dal sito di J\u00f3nsi a coloro i quali si fossero iscritti alla mailing list del sito stesso.\nSecondo un'intervista che ha rilasciato l'autore, l'idea iniziale era quella di incidere un album prevalentemente acustico e minimalista. Successivamente, ritrovatosi in sala di registrazione, ha avuto l'ispirazione per qualcosa di nuovo e diverso dai suoi lavori precedenti sia da solista sia con i Sigur R\u00f3s.\n\"Kolni\u00f0ur\" \u00e8 stata utilizzata alla fine dell'episodio \"Lauren\" della sesta stagione di \"Criminal Minds\" e nel trailer di \"Real Steel\". \"Around Us\" \u00e8 stata inclusa nella colonna sonora di FIFA 11.\nCritica.\n\"Go\" ha ricevuto opinioni positive da parte della critica, totalizzando 77/100 sul sito Metacritic. La maggior parte della critica loda gli arrangiamenti del musicista Nico Muhly e la voce eterea di J\u00f3nsi, mentre altre recensioni discutono la mancanza di coesione dell'album. Ha raggiunto il n\u00ba20 nella Official Albums Chart, il n\u00ba 23 nella Billboard 200 negli USA, n\u00ba6 nella classifica(Flanders) Ultratop in Belgio, e il n\u00ba 31 nella classifica Swiss Albums Top 100 in Svizzera.\nTracce.\nTutte le canzoni sono cantate in inglese, eccetto \"Hengil\u00e1s\" e \"Kolni\u00f0ur\" che hanno il testo in islandese, e \"Animal Arithmetic\" che \u00e8 in parte in inglese e in parte in islandese.\nGo Live e Go Quiet.\nIl 29 novembre 2010 esce \"Go Live\", un cd e un DVD che comprende esibizioni live dal tour mondiale che aveva avuto inizio dopo l'uscita dell'album. Oltre le tracce di \"Go\" vi sono pezzi inediti come \"Stars In Still Water\", \"Icicle Sleeves\" , \"Saint Naive\", \"New Piano Song\" e \"Sticks &amp; Stones\", composto per la colonna sonora di Dragon Trainer.\nTra dicembre 2009 e gennaio 2010, J\u00f3nsi crea con il regista Dean Deblois \"Go Quiet\", inserito in un'edizione speciale di \"Go\". Si tratta di un DVD contenente tutte le tracce dell'album eseguite in versione acustica a casa di J\u00f3nsi a Reykjav\u00edk. Secondo quanto il regista stesso ha scritto nel resoconto di questa esperienza pubblicato sul sito ufficiale di J\u00f3nsi, il filmato \u00e8 nato per rispecchiare la malinconia di un anno passato e la sensazione dolce-amara che porta un nuovo anno, la mattina dopo una festa a casa del musicista."}
{"id": "4076778", "revid": "339392", "url": "https://it.wikipedia.org/wiki?curid=4076778", "title": "Labialo-velari", "text": ""}
{"id": "4076785", "revid": "598582", "url": "https://it.wikipedia.org/wiki?curid=4076785", "title": "Leonardo the absolute man", "text": ""}
{"id": "4076791", "revid": "1573940", "url": "https://it.wikipedia.org/wiki?curid=4076791", "title": "Shinigami no Ballad", "text": " (in inglese detto anche Ballad of a Shinigami e sottotitolato \"Momo: la ragazza dio della morte\") \u00e8 in origine una light novel scritta da K-She Hasegawa e con le illustrazioni di Nanakusa.\nLa serie comprende 12 volumi pubblicati tra il 2003 e il 2009; il 1\u00b0 romanzo in lingua inglese \u00e8 uscito nel 2008. La storia ruota attorno a Momo, una Shinigami, e a Daniel, il suo \"spirito familiare\" in forma di gatto nero parlante. I due si ritrovano ad interagire, ed interferire in vari modi, col mondo dei vivi, producendo pertanto varie conseguenze in relazione a tal comportamento.\nUn CD drama \u00e8 andato in onda nel 2005; un adattamento manga shojo a cura di Asuka Izumi \u00e8 stato stampato tra il 2005 e il 2007; un anime in 6 episodi \u00e8 andato in onda nel 2006; infine un dorama live action in 12 puntate di TV Tokyo \u00e8 stato messo in onda nel 2007.\nTrama e personaggi.\nLa vicenda \u00e8 principalmente incentrata attorno ad una giovane di bell'aspetto di nome Momo, la quale \u00e8 per\u00f2 uno shinigami, ovvero un dio della morte: tutta vestita di bianco e con lunghi capelli anch'essi candidi, conduce le anime dei defunti verso l'altro lato della realt\u00e0 del mondo.\nLa ragazza porta con s\u00e9 una grande falce ed un documento d'identit\u00e0 che aiuta la sua identificazione come \"Spirito ultraterreno\"; il suo numero \u00e8 A-100100. Ma Momo si comporta in maniera del tutto differente dagli altri Shinigami, in quanto cerca d'alleviar per quanto le \u00e8 possibile le sofferenze delle altre persone che incontra sia nel mondo dei viventi che in quello spirituale ove risiede.\nUno dei compiti che s'\u00e8 autonomamente assunta \u00e8 quello di trasmettere messaggi dai morti ai vivi; \u00e8 anche molto gentile, sensibile e di cuore puro, tanto che spesso non riesce proprio a trattenere le lacrime davanti al crudele destino occorso agli esseri un tempo vivi ed ora anime di morti.\nAd accompagnare Momo nelle sue peregrinazioni vi \u00e8 un gatto parlante di nome , lo Spirito protettore e consigliere della ragazza, con un campanello al collo ed ali da pipistrello, che cerca in ogni caso d'aiutarla al meglio.\nDaniel possiede un carattere calmo, pacato e paziente, e non sembra proprio dimostrare molta simpatia, comprensione e compartecipazione nei confronti degli esseri umani, almeno non nella misura in cui le possiede Momo: nel dorama Daniel viene ritratto come un bel giovane piuttosto che come animale.\nI due vengono via via ad interagire coi vivi e solitamente finiscono per cambiare o trasformare qualcosa nel loro destino. C'\u00e8 poi un altro Shinigami, sempre in sembianza di ragazza adolescente di nome , tutta vestita di nero e con lunghi capelli corvini. Ella non mostra la bench\u00e9 minima emozione esteriore verso le anime che le vengono assegnate ma, a differenza di Momo, possiede una personalit\u00e0 crudele e spietata che non ha alcuna misericordia nei loro confronti.\nNonostante il fatto che compito e dovere precipuo degli shinigami sia quello di traghettare le anime di coloro che sono appena morti verso l'altro lato della Realt\u00e0 universale, An sceglie di annientare le anime degli esseri i cui corpi ha appena distrutto. All'interno del mondo degli shinigami lei \u00e8 molto potente, appartiene difatti ad una delle schiere pi\u00f9 alte della gerarchia del mondo ultraterreno: il suo numero d'identificazione \u00e8 A-99.\nAnche An viene accompagnata da un gatto parlante tutto grigio di nome , ma chiamato sempre col diminutivo di Nicol: prima d'iniziare a lavorare assieme ad An, Nicol in un lontano passato era stato molto amico con Daniel."}
{"id": "4076793", "revid": "44989", "url": "https://it.wikipedia.org/wiki?curid=4076793", "title": "Mustapha Dim\u00e9", "text": ""}
{"id": "4076796", "revid": "44989", "url": "https://it.wikipedia.org/wiki?curid=4076796", "title": "Willi Bester", "text": ""}
{"id": "4076797", "revid": "4175", "url": "https://it.wikipedia.org/wiki?curid=4076797", "title": "Elv\u012bra Ozoli\u0146a", "text": ""}
{"id": "4076798", "revid": "44989", "url": "https://it.wikipedia.org/wiki?curid=4076798", "title": "Sokari Douglas-Camp", "text": ""}
{"id": "4076805", "revid": "1983214", "url": "https://it.wikipedia.org/wiki?curid=4076805", "title": "Maria di Savoia", "text": ""}
{"id": "4076806", "revid": "287204", "url": "https://it.wikipedia.org/wiki?curid=4076806", "title": "Lugli", "text": ""}
{"id": "4076807", "revid": "287204", "url": "https://it.wikipedia.org/wiki?curid=4076807", "title": "Tijana Andrejic", "text": ""}
{"id": "4076808", "revid": "287204", "url": "https://it.wikipedia.org/wiki?curid=4076808", "title": "Hidan no Aria", "text": " \u00e8 una serie di light novel scritta da Ch\u016bgaku Akamatsu e illustrata da Kobuichi. Ventiquattro volumi sono stati pubblicati da Media Factory, sotto l'etichetta MF Bunko J, a partire da agosto 2008. Un adattamento manga di Yoshino Koyoka ha iniziato la serializzazione sulla rivista \"Monthly Comic Alive\" di Media Factory il 26 settembre 2009. Un adattamento anime, prodotto da J.C.Staff, \u00e8 stato trasmesso in Giappone tra il 14 aprile e il 30 giugno 2011. Un OAV \u00e8 stato pubblicato il 21 dicembre 2011. Un manga spin-off, dal titolo \"Hidan no Aria AA\" e disegnato da Shogako Tachibana, ha iniziato la serializzazione sul \"Young Gangan\" di Square Enix il 5 novembre 2010. Una seconda stagione anime, intitolata \"Hidan no Aria AA\" e prodotta da Doga Kobo, \u00e8 andata in onda dal 6 ottobre al 22 dicembre 2015.\nTrama.\nKinji T\u014dyama \u00e8 uno studente del Liceo Butei di Tokyo, una struttura scolastica universitaria. In questa scuola gli studenti sono sottoposti ad allenamenti speciali per imparare il lavoro del Butei, un titolo nazionale che permette ai suoi detentori di armarsi e catturare i criminali da soli. I Butei sono stati istituiti per contrastare il peggioramento delle condizioni criminali, offrendo allenamenti in vari campi specializzati. Un giorno, Kinji decide di lasciare l'Accademia, ma viene misteriosamente attaccato dal Butei Killer, un criminale noto per aver preso di mira i Butei. Tuttavia uno dei membri migliori della squadra Assault, Aria H. Kanzaki, interviene per salvarlo e, da questo punto in poi, il futuro di Kinji come Butei cambia drasticamente.\nMedia.\nLight novel.\nLa serie \u00e8 stata scritta da Ch\u016bgaku Akamatsu con le illustrazioni di Kobuichi. Il primo volume \u00e8 stato pubblicato da Media Factory, sotto l'etichetta MF Bunko J, il 25 agosto 2008 e al 25 settembre 2017 ne sono stati messi in vendita ventisei in tutto, pi\u00f9 uno spin-off del 25 dicembre 2012.\nManga.\nUn adattamento manga, illustrato da Yoshino Koyoka, ha iniziato la serializzazione il 26 settembre 2009 sulla rivista mensile \"Monthly Comic Alive\". Il primo volume \"tank\u014dbon\" \u00e8 stato pubblicato il 23 aprile 2010 e al 23 settembre 2017 ne sono stati messi in vendita sedici in tutto.\nAnime.\nUn adattamento anime di dodici episodi, diretto da Takashi Watanabe e prodotto da J.C.Staff, \u00e8 andato in onda sulle televisioni giapponesi dal 14 aprile al 30 giugno 2011. Le sigle di apertura e chiusura sono rispettivamente \"Scarlet Ballet\" di May'n e di Aiko Nakano. Un episodio OAV \u00e8 stato pubblicato il 21 dicembre 2011. In America del Nord la serie \u00e8 stata concessa in licenza a Funimation ed ha fatto il suo debutto su Funimation Channel il 27 novembre 2012, mentre in Australia e Regno Unito i diritti sono stati acquistati dalle aziende Madman Entertainment e Manga Entertainment. Uno spin-off di dodici episodi, prodotto da Doga Kobo col titolo , \u00e8 stata trasmesso tra il 6 ottobre e il 22 dicembre 2015.\nAccoglienza.\nAd aprile 2014 le light novel di \"Hidan no Aria\" hanno venduto oltre 5 milioni di copie."}
{"id": "4076809", "revid": "287204", "url": "https://it.wikipedia.org/wiki?curid=4076809", "title": "Killer BOB", "text": "Killer BOB \u00e8 un personaggio immaginario antagonista della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da Frank Silva.\n\u00c8 un'entit\u00e0 malvagia che si impossessa delle persone per far loro compiere atti efferati. Di solito usa i corpi di cui si impossessa per uccidere e violentare. Ogni volta che uccide qualcuno, inserisce sotto l'unghia della mano sinistra della vittima una piccola lettera che, messa insieme alle altre forma il suo nome completo: \"\"ROBERT\".\"\nIn senso pi\u00f9 generico egli rappresenta la \"malvagit\u00e0 degli uomini\", nonch\u00e9 il male che si nasconde dietro un'apparenza serena, come fatto notare da Albert Rosenfield.\nProfilo.\nBOB \u00e8 un'entit\u00e0 demoniaca residente nella Loggia Nera, reame di puro male esistente su un piano alternativo della realt\u00e0, e passa diverso tempo sulla terra possedendo le anime degli uomini, sebbene spesso assuma anche le sembianze di un gufo. BOB sembra trarre gioia dal dolore e dalla sofferenza degli esseri umani, motivo per il quale si serve delle loro spoglie per commettere orribili delitti ed infliggere paure ed agonie a coloro che gli sono attorno. Tali sentimenti, cui gli abitanti della Loggia si riferiscono chiamando \"garmonbozia\", servono loro come nutrimento ed appaiono simili alla crema di mais.\nLe vittime di cui BOB si impossessa non sono consapevoli delle azioni che compiono sotto la sua influenza. Dalla serie emerge che la stessa Laura Palmer si sia fatta uccidere volontariamente per evitare di essere a sua volta posseduta dal demone e divenire veicolo delle sue atrocit\u00e0.\nPossedendo il corpo di Leland, BOB uccide tre ragazze durante la serie, ponendo sotto le loro unghie altrettante lettere del suo nome come da suo modus operandi, le giovani sono: Teresa Banks (\"T\"), Laura Palmer (\"R\") e Maddy Ferguson (\"O\"). Infine \u00e8 lui stesso ad uccidere Leland facendogli sbattere violentemente la testa contro il muro della cella in cui viene rinchiuso, ed a \"giustiziare\" Windom Earle all'interno della Loggia per aver chiesto l'anima di Cooper senza aver ancora raggiunto le alte gerarchie dello status demoniaco.\nNonostante il libro \"Il diario segreto di Laura Palmer\" sia scritto in prima persona dalla protagonista, in alcuni momenti \u00e8 BOB a subentrarle in qualit\u00e0 di narratore dando l'effetto di scissione interiormente provata dalla ragazza. Per volere stilistico di Jennifer Lynch, tali parti del romanzo sono scritte interamente in maiuscolo, esattamente come il nome del loro autore.\nBiografia.\nAntefatti.\nLa creazione o venuta di BOB \u00e8 correlata al primo test nucleare del 1945 svoltosi a White Sands (Nuovo Messico) nell'ambito del Progetto Manhattan. L'immagine di BOB venne apparentemente rigurgitata da una figura umanoide assieme a uova e fluidi.\nDedito allo sterminio ed alla violenza, per un certo periodo ebbe come compagno di scorribande MIKE, tuttavia dopo che questi ebbe la sua epifania religiosa, divenne il suo pi\u00f9 grande nemico e decise di devolvere il resto della sua vita al tentativo di fermarlo dal compiere un maggior numero di atrocit\u00e0.A questo punto, in un momento imprecisato nel tempo, BOB si allea col Nano per la spartizione della Garmonbozia derivata dalle vittime che indossano un anello verde del Nano.\nCirca nella seconda met\u00e0 degli anni quaranta, egli design\u00f2 come suo prossimo corpo ospite Leland Palmer avvicinandolo, col nome fittizio di Mr. Robertson, mentre questi era in vacanza nella casa sul lago dei nonni. Egli impaur\u00ec enormemente il bambino ma, nonostante ci\u00f2 quando egli lo \"invit\u00f2 a giocare\" Leland lo \"fece entrare\", in tal modo BOB riusc\u00ec ad impadronirsi della sua anima. Descrivendo tale azione afferma che: \u00abLui era un tronco cavo e io un gufo che ha nidificato\u00bb.\nQuando il 22 luglio 1972 Leland divenne padre, BOB cominci\u00f2 ad essere ossessionato da sua figlia, Laura, fino al punto da vedere in lei il suo prossimo corpo ospite ideale. Dunque si serv\u00ec di Leland per violentare e molestare la bambina fin da prima della pubert\u00e0 causandole non pochi traumi psicologici. Successivamente frequent\u00f2 una giovane tossicodipendente di nome Teresa Banks durante i suoi viaggi d'affari a Deer Meadow, in quanto gli ricordava Laura, per poi assassinarla brutalmente e mettere la lettera \"T\" sotto l'unghia della sua mano sinistra in quanto ella aveva indossato l'anello verde del Nano; tuttavia, BOB decise di non spartire la Garmonbozia derivata da questo omicidio, preferendo tenerla per s\u00e9.\nNel momento in cui MIKE ed altri spiriti della Loggia fecero s\u00ec che Laura scoprisse l'identit\u00e0 del suo corpo ospite, BOB la aggred\u00ec durante un'orgia con Leo Johnson, Jacques Renault e Ronnette Pulaski e mise in fuga i due uomini per poi picchiare selvaggiamente le ragazze prima di impossessarsi di Laura. MIKE, arrivato sulla scena, lancia tuttavia l'anello verde alla ragazza, cosicch\u00e9 BOB \u00e8 costretto ad ucciderla.\nCompiuto l'omicidio inser\u00ec sotto l'unghia della mano sinistra di Laura la lettera \"R\" e la gett\u00f2 nel fiume dopo aver avvolto il suo corpo nella plastica.\nLa Garmonbozia dell'omicidio di Laura verr\u00e0 resa al Nano.\nNe \"I segreti di Twin Peaks\".\nDopo che il cadavere della giovane fu ritrovato da Pete Martell, il 24 febbraio 1989, l'FBI manda sul posto ad indagare l'agente speciale Dale Cooper e questi viene avvertito per la prima volta dell'esistenza di BOB da un'apparizione in sogno di MIKE, il quale recita all'agente il misterioso brano ricorrente tra gli spiriti della Loggia:\nSuccessivamente, dopo essersi risvegliata dal coma, Ronette Pulaski d\u00e0 la descrizione dell'assalitore suo e di Laura, che rispecchia la visione di BOB avuta da Cooper nel suo sogno, motivo per il quale il federale fa tappezzare la citt\u00e0 di volantini servendosi del talento di Andy per gli identikit. Vedendo uno di questi manifesti lo stesso Leland vi riconosce il \"Mr. Robertson\" della sua infanzia e lo comunica a Cooper, sempre ignaro che lo spirito abbia nidificato nella sua anima.\nPoco dopo, prima che la cugina di Laura, Maddy, a lei fisicamente identica, torni a casa sua a Missoula, Montana, BOB possiede nuovamente il corpo di Leland e la uccide sbarazzandosi del corpo nella medesima maniera.\nDa l\u00ec a breve Cooper arriva alla soluzione del caso tramite una combinazione di intuito ed aiuti sovrannaturali, arrestando dunque Leland. BOB, preso un'ultima volta possesso del corpo dell'uomo confessa i suoi crimini e successivamente fa in modo che si suicidi sbattendo la testa violentemente contro la porta della cella in cui \u00e8 rinchiuso, evento a seguito del quale lo spirito fugge per rintanarsi nuovamente nei boschi di Twin Peaks assumendo le fattezze di un gufo.Dopo la dipartita di Leland; Cooper, lo sceriffo Truman, il maggiore Briggs e Albert Rosenfield intraprendono un dibattito filosofico su quanto BOB fosse reale o meno, concordando infine, sebbene non esattamente in modo unisono, che fosse una sorta di incarnazione dell'umana malvagit\u00e0.\nBOB, dopo una lunga assenza riappare nella serie al momento della morte di Josie, informando Cooper che \u00e8 ancora vivo.\nAlla fine della seconda stagione, dopo che Cooper entra nella Loggia Nera nel tentativo di salvare Annie dalle grinfie di Windom Earle, quest'ultimo gli propone di lasciar vivere la donna amata in cambio della sua anima. Nel momento in cui Cooper accetta, BOB, furibondo, si manifesta e fa tornare indietro il tempo restituendo l'anima all'agente. Lo spirito dunque, dichiara che Earle non possiede potere a sufficienza per esigere un'anima, motivo per il quale viene punito con la privazione della propria per mano dello stesso BOB, che successivamente dichiara Cooper libero di andare.\nNonostante Cooper abbia superato la prova fornitagli da Windom Earle, nel momento in cui deve rivaleggiare con la sua controparte malvagia, il suo doppelg\u00e4nger, fugge, fallendo il test. Non appena Cooper riemerge dalla Loggia lo sceriffo Truman lo porta nella sua stanza al \"Great Northern Hotel\", dove, al risveglio, l'uomo si reca in bagno e, come in un lampo di follia, ripete la frase \u00abCome sta Annie?\u00bb sbattendo la testa contro lo specchio, nel quale si riflette il volto di BOB, che si scopre dunque essersi impossessato della sua anima.\nIn \"Twin Peaks\" (2017).\nDalla terza stagione risulta che, nei venticinque anni trascorsi, BOB, ospite del doppelg\u00e4nger di Cooper, si \u00e8 dedicato a varie attivit\u00e0 criminali, risiedendo spesso in Brasile, nella villa strappata ad un boss della malavita locale che ha ucciso. Mentre si trova negli Stati Uniti, il vero Cooper torna dalla Loggia nera sulla Terra; ci\u00f2 provoca un malore al suo doppio, che vomita la garmonbozia e ha un incidente stradale con l'automobile che sta guidando. Prima che si riprenda, viene trovato da una pattuglia della polizia stradale ed arrestato; della cosa viene subito informato Gordon Cole, che si reca nel carcere del Dakota del Sud dove \u00e8 stato portato con gli agenti Albert Rosenfield, Tammy Preston e l'ex agente Diane Evans, in passato stretta collaboratrice di Cooper. \nLa reazione di colui che \u00e8 creduto Cooper, e che dice di aver lavorato sotto copertura per conto dell'agente Philip Jeffries, anch'egli sparito da tempo, sembra strana al personale dell'FBI; in particolare, Diane si spinge a dire che quello per lei non \u00e8 Cooper, sebbene ne abbia l'aspetto. Successivamente, il doppio di Cooper chiede di fare una telefonata com'\u00e8 suo diritto, e cos\u00ec facendo manda in tilt l'impianto elettrico della prigione; ricatta poi il direttore del penitenziario e se ne va con un altro detenuto, Ray, che in un posto isolato gli spara. Compaiono per\u00f2 delle figure evanescenti, dagli abiti sciupati e dai volti sporchi di grasso e fuliggine (chiamati \"boscaioli\" nei titoli di coda), che gli praticano una specie di massaggio e lo rianimano. Ray viene raggiunto dal doppio di Cooper nel covo della banda di cui fa parte. Il doppelg\u00e4nger sfida a braccio di ferro il capo della banda e lo uccide; viene cos\u00ec riconosciuto come nuovo capobanda. Tuttavia ci\u00f2 che gli interessa veramente \u00e8 sapere da Ray perch\u00e9 gli ha sparato; questi allora gli confessa di essere stato mandato da Philip Jeffries e gli consegna delle coordinate, dopodich\u00e9 viene ucciso. Il doppio di Cooper allora ha un abboccamento con Philip Jeffries, che gli compare sotto forma di uno strano macchinario e gli d\u00e0 delle altre coordinate; aggredito da Richard Horne, che faceva parte della stessa banda di Ray e che intimamente riconosce come proprio figlio, lo disarma e lo costringe a precederlo nel luogo indicato dalle coordinate. Il giovane viene fulminato da un'intensissima corrente elettrica e sparisce; BOB allora intuisce che si trattava di una trappola destinata a ricondurlo nella Loggia nera.\nDopo essersi recato al luogo indicato dalle ultime coordinate, gli appare il Fuochista che lo trasporta davanti alla stazione di polizia di Twin Peaks. Il doppelg\u00e4nger viene visto dal vicesceriffo Andy Brennan, che lo crede il vero Cooper e l'accoglie amichevolmente; presto per\u00f2 egli e Lucy e sentono una stranissima sensazione d'inquietudine e straniamento. Si presenta poi allo sceriffo Frank Truman, che in quel mentre riceve una telefonata dal vero Cooper. Il doppelg\u00e4nger tenta di sparare a Frank ma viene fermato da Lucy, che gli spara. Poco dopo, il vero Cooper giunge alla centrale; appaiono di nuovo i \"boscaioli\" e liberano BOB, sotto forma di una sfera levitante, dal corpo del doppelg\u00e4nger. Freddie, il giovane inglese gi\u00e0 detenuto per aggressione in una cella di sicurezza, su invito di Cooper combatte contro BOB e lo distrugge grazie al suo guanto verde. Cooper infila l'anello della Caverna del Gufo al dito del suo doppio, che scompare dal pavimento su cui \u00e8 riverso e viene portato nella sala d'attesa della Loggia Nera.\nCreazione e sviluppo.\nL'input narrativo della serie \"I segreti di Twin Peaks\" era il mistero su chi fosse l'assassino di Laura Palmer. Come Lynch ha pi\u00f9 volte affermato, l'idea per il personaggio di BOB \u00e8 nata grazie ad alcuni avvenimenti casuali: durante le riprese della versione europea dell'episodio pilota, Frank Silva, all'epoca solo l'arredatore e assistente alla scenografia, era intento a spostare dei mobili nella camera di Laura Palmer e venne avvertito da una donna: \u00abFrank, non spostare il cassettone davanti alla porta in quel modo. Non chiuderti dentro\u00bb. Ispirato, ma ancora ignaro del significato di questa fulminea idea, Lynch chiese a Silva di comparire in una breve panoramica della stanza della ragazza, in cui si sarebbe dovuto intravedere nascosto ai piedi del letto. Dopo averlo visto accucciato ai piedi del letto di Laura, mentre guardava attraverso le sbarre della sponda del letto, come se fosse \"intrappolato\" dietro di esse, Lynch gir\u00f2 la scena una seconda volta, questa volta senza Silva. Per\u00f2, dopo aver visionato il girato, a Lynch piacque cos\u00ec tanto la presenza di Silva nella scena che decise di inserirlo nella serie. La sera stessa la troupe gir\u00f2 una ripresa della madre di Laura, Sarah, interpretata da Grace Zabriskie, mentre disperata si alza dal divano e comincia ad urlare. Sean Doyle, il cineoperatore, fece per\u00f2 notare al regista un errore: il viso di Frank Silva era visibile nello specchio alle spalle dell'attrice. Lynch la consider\u00f2 una \"felice combinazione\", e decise che il personaggio (ancora senza nome) di Silva si sarebbe rivelato essere il vero assassino di Laura. Quindi incluse ugualmente la scena nel film e svilupp\u00f2 la storia attorno al demone BOB, impersonato per tutta la serie e durante il prequel dall'arredatore Frank Silva. Nel corso di una retrospettiva di \"Twin Peaks\" presso la University of Southern California nel 2013, Phoebe Augustine (Ronette Pulaski) ricord\u00f2 di essersi spaventata scorgendo Silva in mezzo agli altri addetti ai lavori mentre stava girando la sua scena sui binari della ferrovia nell'episodio pilota. Quando Augustine disse a David Lynch che Silva le faceva paura e gli chiese chi fosse, Lynch, secondo Augustine, rispose: \u00abQuello \u00e8 il cattivo, ma non dirlo a nessuno\u00bb."}
{"id": "4076811", "revid": "729019", "url": "https://it.wikipedia.org/wiki?curid=4076811", "title": "Castello di Cormons", "text": "Il castello di Cormons o \"castello di monte Quarin\" nome che gli deriva dal monte su cui sorge, situato nel comune di Cormons \u00e8 stato costruito intorno al VI secolo d.C dai Longobardi per contrastare l'invasione tentata dagli Avari nel 610.\nIl castello diviene nell'VIII secolo propriet\u00e0 dei Patriarcato di Aquileia per passare dopo una lunga contesa nel 1286 sotto il controllo della contea di Gorizia.\nIl 12 aprile del 1500 il castello ed i territori di Cormons alla morte di Leonardo di Gorizia passano quale lascito ereditario a Massimiliano I d'Asburgo.\nSi pensa che il castello sia stato abbandonato intorno al 1600; la struttura attualmente \u00e8 in cattivo stato di conservazione."}
{"id": "4076813", "revid": "44989", "url": "https://it.wikipedia.org/wiki?curid=4076813", "title": "Ola dele Kuku", "text": ""}
{"id": "4076814", "revid": "287204", "url": "https://it.wikipedia.org/wiki?curid=4076814", "title": "Youn\u00e9s Rahmoun", "text": ""}
{"id": "4076816", "revid": "44989", "url": "https://it.wikipedia.org/wiki?curid=4076816", "title": "N'Dary Mbathoi Lo", "text": ""}
{"id": "4076818", "revid": "1543377", "url": "https://it.wikipedia.org/wiki?curid=4076818", "title": "Fulladu West", "text": "Il distretto di Fulladu West \u00e8 un distretto del Gambia nella Divisione del Central River con 71.669 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4076820", "revid": "375960", "url": "https://it.wikipedia.org/wiki?curid=4076820", "title": "Civilt\u00e0 cinese", "text": ""}
{"id": "4076821", "revid": "73843", "url": "https://it.wikipedia.org/wiki?curid=4076821", "title": "Mazzacurati", "text": ""}
{"id": "4076826", "revid": "599013", "url": "https://it.wikipedia.org/wiki?curid=4076826", "title": "W\u00e9lton", "text": "Carriera.\nClub.\nW\u00e9lton vest\u00ec le maglie di Fluminense, Flamengo e Am\u00e9rica (RJ), prima di trasferirsi agli statunitensi del New England Revolution. Milit\u00f2 poi nelle file dei Los Angeles Galaxy, del Miami Fusion e dei Pittsburgh Riverhounds.\nA settembre 2002, W\u00e9lton sostenne un provino di 12 giorni con i norvegesi del Fredrikstad, che gli valse un contratto annuale. La formazione norvegese militava, all'epoca, nella 1. divisjon: il brasiliano esord\u00ec in squadra il 13 aprile 2003, sostituendo Lars Petter Hansen nel successo per 2-0 sullo Skeid. Il 6 luglio, realizz\u00f2 la prima rete in campionato: contribu\u00ec infatti alla vittoria per 2-5 sul campo dell'Oslo \u00d8st. La sua miglior prestazione arriv\u00f2 il 24 agosto, quando fu autore di una doppietta che sanc\u00ec la vittoria per 1-2 del Fredrikstad sull'Alta, in trasferta. A fine stagione, non fu confermato.\nTerminata questa esperienza, torn\u00f2 a giocare negli Stati Uniti e precisamente nei Seattle Sounders. Terminata la carriera agonistica, rimase a vivere proprio a Seattle.\nNazionale.\nPartecip\u00f2, con la Nazionale olimpica brasiliana, ai XII Giochi panamericani. Gioc\u00f2 una sola partita nella manifestazione."}
{"id": "4076830", "revid": "125274807", "url": "https://it.wikipedia.org/wiki?curid=4076830", "title": "Uzumaki (manga)", "text": " \u00e8 un manga seinen di genere horror scritto e disegnato da Junji It\u014d. \n\u00c8 stato serializzato sulla rivista \"Big Comic Spirits\" dal 1998 al 1999 e i capitoli sono stati successivamente raccolti da Shogakukan in tre volumi \"tank\u014dbon\", pubblicati tra agosto 1998 e settembre 1999. \nIn Italia il manga \u00e8 stato distribuito da Star Comics dal 21 marzo 2018 al 26 aprile 2018.\nLa storia parla dei cittadini di Kurozu-cho, una citt\u00e0 immaginaria colpita da una maledizione sovrannaturale che riguarda le spirali. \nL'ispirazione per \"Uzumaki\" venne quando It\u014d tent\u00f2 di scrivere una storia su una lunga fila di persone che vivevano in una casa e lui si \u00e8 ispirato alla forma della spirale per ottenere la forma desiderata. It\u014d inoltre crede che l'orrore di \"Uzumaki\" sia efficace grazie al sovvertimento di simboli che normalmente sono ritratti positivamente nei media giapponesi e si \u00e8 ispirato anche a Lovecraft per il tema dei protagonisti che lottano contro una forza misteriosa.\nDal manga sono stati tratti due videogiochi, un film diretto da Higunchinsky e un anime. Il manga ha ricevuto delle critiche relativamente positive. Nel 2003 \u00e8 stato nominato per il Eisner Award e inserito nella lista dei \"10 romanzi grafici per ragazzi\" della Young Adult Library Services Association nel 2009.\nTrama.\nKirie Goshima e il suo fidanzato Shuichi Saito vivono nella piccola e fittizia cittadina di Kurozu-cho, una citt\u00e0 che \u00e8 maledetta da eventi soprannaturali che riguardano le spirali. Col progredire della storia Kirie e Shuichi sono testimoni di come la maledizione della spirale colpisca le persone intorno a loro facendo diventare i cittadini ossessionati e paranoici sulle spirali. Alla fine, Kirie \u00e8 colpita dalla maledizione e i suoi capelli iniziano ad allungarsi in maniera innaturale diventando simili a delle spirali ipnotizzando la gente, succhiando la sua energia vitale e strangolandola ogni volta che lei prova a tagliarli; Shuichi per\u00f2 riesce a tagliarli e a salvarla. La maledizione continua a colpire la citt\u00e0 fino a quando una tempesta evocata dalla maledizione distrugge la maggior parte degli edifici. Gli unici edifici rimasti sono antiche e abbandonate case a schiera, che i cittadini sono prima costretti a occupare e poi a conviverci quando la maledizione le rende sempre pi\u00f9 affollate.\nKirie e Shuichi escogitano un piano per scappare da Kurozu-cho ma quando tentano di scappare i loro sforzi non hanno successo. Dopo essere tornati in citt\u00e0, scoprono che sono passati molti anni da quando se ne sono andati. Gli altri cittadini hanno ampliato le case a schiera finch\u00e9 non si sono collegate in un'unica struttura che forma un modello a spirale. Kirie e Shuichi decidono di cercare i genitori di Kirie, andando al centro della spirale. Al centro, cadono in una voragine dove scoprono i cadaveri dei genitori di Kirie e degli altri cittadini e un'antica citt\u00e0 completamente ricoperta dalle spirali. Shuichi esorta Kirie ad andare avanti e trovare un modo per fermare la maledizione, ma lei risponde che non ha pi\u00f9 forze e che vuole stare con lui. I due si uniscono e i loro corpi si torcono e avvolgono insieme come risultato della maledizione. Mentre giacciono insieme, Kirie scopre che la maledizione si \u00e8 conclusa nello stesso tempo in cui \u00e8 iniziata e conclude che la maledizione \u00e8 eterna e che tutti gli eventi si ripeteranno nel caso in cui una nuova Kurozu-cho verr\u00e0 costruita dove era stabilita la precedente.\nTemi affrontati.\nNell'intera pubblicazione vengono affrontate, seppur sommariamente, problematiche relative alla prima adolescenza: l'amicizia, l'amore, il bullismo. \nFra le storie che si avvicendano nell'intera pubblicazione, troviamo difatti la narrazione di una storia d'amore fra membri di famiglie rivali ma anche una storia d'amore platonico, lo stalking perpetrato sull'oggetto del desiderio e il suicidio dovuto ad esso.\nRelativamente al bullismo (e non) viene anche affrontata la scarsa autostima e la ricerca dell'attenzione su di s\u00e9 vengono che, insieme al mesmerismo, vengono imputate da Shuichi come cause concomitanti alla corruzione degli abitanti da parte della Spirale. \nMetamorfosi.\nLa corruzione degli abitanti causa in loro comportamenti antisociali quali disturbo ossessivo compulsivo, ricerca smoderata dell'attenzione che sfociano in aggressivit\u00e0, sociopatia e per giunta vampirismo e cannibalismo. Gli abitanti corrotti, poi, subiscono un'alterazione (metamorfosi) del loro aspetto fisico: assumono sembianze di \"uomini-molluschi\" (meglio uomini-lumache/chiocciole) o di non-morti (la Spirale prosciuga infatti l'energia vitale nonch\u00e9 psichica del contagiato) oppure talvolta assumono sembianze spiraliformi. Queste ultime forme sono le pi\u00f9 fluide ed \"astratte\": possono aggrovigliarsi tra loro dando origine a tornado, oppure possono avvinghiarsi tra gli anelli di un ceppo d'albero (che ricordano la forma dello spirale) o tra i meandri di una casa opportunamente infestata dalla Spirale.\nOltre a queste forme comuni fra i paesani, ne abbiamo altre di cui non \u00e8 precisata non sempre la sua eziologia. Per esempio, ci vengono illustrati tre ragazzini che con un soffio riescono a formare vortici d'aria ed abbattere le abitazioni, due ragazze i cui capelli stabiliscono un rapporto di simbiosi e si nutrono dell'attenzione altrui (una delle malcapitate ospiti \u00e8 la protagonista Kirie, che verr\u00e0 soccorsa tempestivamente da Shuichi). \nDi particolare impatto, per\u00f2, ne \u00e8 il racconto dei neonati del reparto di Neonatologia. Le madri, in stato interessante, furono infettate dalle zanzare infette; ordunque il loro benessere psico-fisico venne alterato e si prodigarono a nutrirsi di pasti di sangue dei cadaveri dei pazienti che poc'anzi avevano bestialmente ucciso. I neonati, mostrano in pochi giorni dal concepimento, una crescita esponenziale ed abilit\u00e0 organizzative e linguistiche spiccate. Il loro piano quello di ritornare nell'utero materno.\nDurante la crescita i lattanti mostrano una ricrescita del cordone ombelicale su cui spunter\u00e0 una simil-placenta. Il dottore incaricato, la rimuove, ma con risultati nefasti. Sulle placente rimosse cresceranno delle infiorescenze scambiate erroneamente per funghi edibili, di cui il medico se ne ciber\u00e0 rendendolo collaborativo al volere dei lattanti (e della Spirale). Successivamente viene scoperto che le placente possiedano delle propriet\u00e0 telecinetiche e che nonostante siano rimosse dai pargoli, riusciranno a ricrescere a vista d'occhio. \nL'insorgenza di tale pandemia insorge cos\u00ec improvvisamente che, tranne dai protagonisti, non viene giustamente compresa. Per sfuggire a tale infestazione, presi dal panico assoluto, molti adotteranno le soluzioni pi\u00f9 macabre per disfarsi delle spirali insite nel corpo: dal semplice taglio di capelli si passer\u00e0 al taglio delle pi\u00f9 spiraliformi coclea ed impronte digitali.\nSviluppo.\n\"Uzumaki\" \u00e8 stato scritto e illustrato da Junji Ito. Il desiderio iniziale di Junji Ito era quello di creare una storia con strani cambiamenti che sarebbero accaduti a persone che avrebbero poi vissuto per molto tempo in una tradizionale casa a schiera giapponese. Questa storia sarebbe stata basata sull'esperienza personale di Ito che viveva in una casa a schiera da bambino. Durante il processo di ricerca di un modo per trovare un lungo edificio del genere, Ito venne ispirato dalla forma dello Zampirone e decise che poteva rendere l'edificio a forma di spirale. Ito osserv\u00f2 che la spirale \u00e8 un \"modello misterioso\" e descrisse \"Uzumaki\" come un tentativo di imparare i segreti della spirale. Ito ha cercato ispirazione da metodi come fissare le spirali, cercare le spirali, creare dei motivi a spirale per far girare l'acqua nella vasche da bagno, mangiare cibi dalla forma di spirale e orribili lumache. Guardando indietro in una serie del 2006, Ito ha dichiarato che mentre lui era chiaro su cui rappresentava la spirale, ha pensato che potesse rappresentare l'infinito.\n\"Uzumaki\" venne influenzato dalla rappresentazione positiva delle spirali nei media, ispirando Ito a modificarle per creare orrore e affermando \"i segni a forma di spirale di solito vengono disegnati sulle guance dei personaggi dei fumetti comici giapponesi rappresentando un effetto di calore. Tuttavia, ho pensato che potevano essere spaventosi se li disegnavo in un altro modo.\" Il capitolo in cui i capelli di Kirie vengono maledetti dalla spirale riflette un tema ricorrente nei lavori di Ito, in cui i capelli dell'eroina hanno vita propria. Ito usa queste immagini perch\u00e9 si apprestano bene con l'orrore a causa della loro associazione con l'ideale giapponese femminile Yamato Nadeshiko, cos\u00ec come i movimenti fluenti e snervanti dei capelli lunghi che egli descrive come serpenti. Ito ha anche osservato che lo scrittore di racconti dell'orrore Lovecraft era una delle sue ispirazione per la creazione di \"Uzumaki\", affermando che il graduale sviluppo della maledizione della spirale \u00e8 stata modellata sulla narrazione di Lovecraft e che \"l'Espressionismo per quanto riguarda l'atmosfera ispira molto il mio impulso creativo\".\nPubblicazione.\nIl manga cominci\u00f2 come serie sul settimanale \"Big Comic Spirits\" dal 1998 al 1999. Shogakukan compil\u00f2 i capitoli in tre volumi rilegati e li pubblic\u00f2 dall'agosto 1998 al settembre 1999. Per celebrare l'uscita del film live-action, la serie manga venne pubblicata in un volume omnibus nel marzo 2000 con un ulteriore capitolo \"perso\". Shogakukan rilasci\u00f2 un'altra edizione omnibus il 30 agosto 2010, con gli stessi contenuti e i commenti aggiuntivi di Masaru Sato.\nIn Nord America Viz Media serializz\u00f2 la traduzione in inglese del manga sulla rivista mensile \"Pulp\" dal febbraio 2001 al agosto 2002. Viz Media pubblic\u00f2 poi i volumi dal ottobre 2001 all'ottobre 2002 e ripubblic\u00f2 il manga con nuove copertine dall'ottobre 2007 al febbraio 2008 e pubblic\u00f2 un volume Omnibus in hardcover con dodici pagine a colori il 13 ottobre 2013. Il manga \u00e8 stato anche tradotto in altre lingue, come in spagnolo, in francese, in portoghese, in polacco, in svedese, in cinese, in coreano e in serbo. \nDa marzo 2018 \u00e8 disponibile anche in Italia, distribuito da Star Comics, sulla collana \" Umami\".\nMedia correlati.\nVideogiochi.\nDue videogiochi sono stati sviluppati e pubblicati da Omega Micott per Bandai WonderSwan. Il primo, , \u00e8 stato rilasciato il 3 febbraio 2000 ed \u00e8 una visual novel che racconta gli eventi del manga. L'attrice che ha interpretato Kirie Goshima nel film, Eriko Hatsune, fa un'apparizione speciale. Il secondo gioco, intitolato , \u00e8 stato rilasciato il 4 marzo 2000 ed \u00e8 un videogioco di simulazione. I giocatori sono incaricati dal di diffondere la maledizione in tutta la citt\u00e0 e trovare degli oggetti nascosti per ottenere pi\u00f9 \"Spiral Power\" e continuare la storia. Include anche un minigioco che coinvolge una delle lumache umane, presenti nel manga.\nFilm.\nNel 2000, un adattamento live action di Uzumaki \u00e8 stato rilasciato in Giappone. Diretto da Higunchinsky, ha come interpreti Eriko Hatsune come Kirie Goshima, Shin Eun-kyung come Chie Maruyama, Fhi Fan come Shuichi Saito, Keiko Takahashi come Yukie Saito, Ren Osugi come Toshio Saito e Hinako Saeki come Kyoko Sekino. \nIl film \u00e8 diviso in quattro parti (\"A Premonition\", \"Erosion\", \"Visitation\", e \"Transmigration\"), e ha un finale molto diverso dall'opera originale, siccome \u00e8 stato prodotto prima della sua conclusione.\nAnime.\nAl Crunchyroll Expo del 2019 \u00e8 stato annunciato un adattamento anime di 4 episodi che sar\u00e0 prodotta da Production I.G e direttamente supportata da Adult Swim. \nLa serie sar\u00e0 diretta da Hiroshi Nagahama, con Colin Stetson come compositore, e sar\u00e0 interamente in bianco e nero. \nAndr\u00e0 in onda nel 2020 sul blocco Toonami di Adult Swim prima del suo debutto giapponese, ma a causa della pandemia \u00e8 stato rimandato nel 2022. \nIl direttore creativo Jason Demarco ha affermato che la produzione \u00e8 ancora in corso e non ci sono state ripercussioni causate dalla pandemia di coronavirus."}
{"id": "4076833", "revid": "287204", "url": "https://it.wikipedia.org/wiki?curid=4076833", "title": "Francoisite-(Nd)", "text": ""}
{"id": "4076835", "revid": "287204", "url": "https://it.wikipedia.org/wiki?curid=4076835", "title": "Hugelite", "text": ""}
{"id": "4076836", "revid": "599013", "url": "https://it.wikipedia.org/wiki?curid=4076836", "title": "Li Leilei", "text": "Carriera.\nCon la Nazionale cinese ha preso parte alla Coppa d'Asia 2007, nella quale ha disputato 2 partite."}
{"id": "4076838", "revid": "23", "url": "https://it.wikipedia.org/wiki?curid=4076838", "title": "Gruppo della fosfuranilite", "text": "Il gruppo della fosfuranilite \u00e8 un gruppo di minerali."}
{"id": "4076842", "revid": "1305772", "url": "https://it.wikipedia.org/wiki?curid=4076842", "title": "Bomb Jack", "text": " \u00e8 un videogioco a piattaforme prodotto dalla Tehkan (diventata poi Tecmo) nel 1984. \u00c8 stato originalmente prodotto come arcade, e in seguito convertito per la maggior parte degli home computer a 8 e 16-bit.\nModalit\u00e0 di gioco.\nLo scopo di questo gioco \u00e8 prendere pi\u00f9 bombe accese che daranno un bonus \"P\", mentre con le bombe comuni o spente si raccolgono solo punti: Jack, questo il nome del protagonista, dovr\u00e0 per\u00f2 anche evitare i numerosi nemici che lo attaccano."}
{"id": "4076845", "revid": "210936", "url": "https://it.wikipedia.org/wiki?curid=4076845", "title": "Jurij Sjedych", "text": ""}
{"id": "4076849", "revid": "44989", "url": "https://it.wikipedia.org/wiki?curid=4076849", "title": "Documenta XI", "text": ""}
{"id": "4076855", "revid": "375960", "url": "https://it.wikipedia.org/wiki?curid=4076855", "title": "Epoca Ming", "text": ""}
{"id": "4076858", "revid": "287204", "url": "https://it.wikipedia.org/wiki?curid=4076858", "title": "Nezilovite", "text": ""}
{"id": "4076859", "revid": "838137", "url": "https://it.wikipedia.org/wiki?curid=4076859", "title": "Zhang Yaokun", "text": "Carriera.\nZhang Yaokun ha iniziato la sua carriera calcistica nel 1998 con Dalian Shide; tuttavia, a causa di una frattura alla caviglia,\u00e8 stato costretto a fermarsi per diversi mesi. Terminata la convalescenza, con il Dalian ha vinto titoli nazionali nella stagione 2001 e nella stagione 2002 e la Coppa cinese nel 2001. Il 2004 \u00e8 l'anno dell'ascesa: Vladimir Petrovi\u0107 \u00e8 entrato come nuovo allenatore, ha deciso di darlo in prestito al Sichuan Guancheng. Qui ritrova continuit\u00e0 tanto che nella stagione 2005, diviene uno dei pilastri della squadra.\nLa stagione successiva torna al Dalian e date le ottime prestazioni, diviene capitano della squadra.\nIl 18 dicembre 2012, Zhang si trasferisce nell'altra squadra del campionato cinese, il Guangzhou R &amp; F, con quale ha esordito il 9 marzo 2013, nella sconfitta per 4-2 contro il Liaoning Whowin.\nNazionale.\nZhang \u00e8 stato chiamato per la squadra nazionale cinese per la Coppa d'Asia 2004 e ha partecipato alle qualificazioni per la Coppa d'Asia 2007."}
{"id": "4076860", "revid": "117491845", "url": "https://it.wikipedia.org/wiki?curid=4076860", "title": "Parasacco (Ferrara)", "text": "Parasacco \u00e8 una frazione di Ferrara di 40 abitanti, facente parte della Circoscrizione 4. L'etimologi\u00e0 deriva dal greco \"par\u00e0\", ovvero \"presso\", e dal latino \"saccus\", cio\u00e8 \"insenatura\", quindi l'etimologia \u00e8 quella di \"luogo presso un gomito di fiume\" ed infatti il borgo sorge lungo una svolta del Po di Volano.\nIl paese viene citato gi\u00e0 negli Statuti Ferraresi del 1287. \nMonumenti e luoghi d'interesse.\nArchitetture civili.\nNelle vicinanze del paese sono ubicate la villa di Filippo Calzolari, chimico ed ex rettore dell'Universit\u00e0 degli Studi di Ferrara, e la stalla-fienile della \"possessione Tassona\" del 1798.\nAltri punti di interesse.\nA Parasacco era presente anche un grande platano alto circa 15 metri e vecchio di tre secoli, ma attorno il 2010 \u00e8 stato abbattuto in quanto morto.\nLa via principale si chiama Via Del Platano. "}
{"id": "4076861", "revid": "4175", "url": "https://it.wikipedia.org/wiki?curid=4076861", "title": "Nunu Abashidze", "text": ""}
{"id": "4076862", "revid": "767487", "url": "https://it.wikipedia.org/wiki?curid=4076862", "title": "Gruppo della plumboferrite", "text": "Il gruppo della plumboferrite \u00e8 un gruppo di minerali."}
{"id": "4076869", "revid": "107705969", "url": "https://it.wikipedia.org/wiki?curid=4076869", "title": "Coppa del Mondo di baseball femminile", "text": "La Coppa del Mondo di baseball femminile \u00e8 un torneo internazionale nel quale competono squadre di baseball femminile\nda tutto il Mondo. \u00c8 gestita dalla International Baseball Federation. Nelle quattro volte in cui s'\u00e8 tenuto, il torneo \u00e8 stato vinto due volte dagli Stati Uniti e pi\u00f9 recentemente cinque volte consecutive dal Giappone.\nStoria.\nIl torneo inaugurale della Coppa del Mondo di Baseball femminile fu tenuto a Edmonton, in Canada dal 30 luglio all'8 agosto 2004 dopo esser stato previsto dalla International Baseball Federation nel 2002. Prima di questo torneo l'unico altro torneo era stato il Women's World Series che solitamente coinvolgeva tre o quattro nazioni, di solito l'Australia, il Canada, il Giappone e, occasionalmente, gli Stati Uniti.\nFormula della competizione.\nTutte le nazionali in competizione giocano una partita conto ciascuna nazionale avversaria. Le quattro migliori squadre vanno in semifinale.\nA questo punto ci sono gli scontri diretti. La squadra qualificatasi nel girone all'italiana al primo posto contro quella classificatasi al quarto e quella classificatasi al secondo posto contro quella classificatasi al terzo. Le squadre che perdono le semifinali giocano la finale per il 3\u00ba posto, mentre le vincenti disputano la finale per il 1\u00ba posto.\nTutte le gare durano sette inning con l'eccezione della mercy rule applicata quando una squadra \u00e8 in vantaggio di 12 punti dopo 4 inning o 10 punti dopo 5 inning."}
{"id": "4076870", "revid": "726373", "url": "https://it.wikipedia.org/wiki?curid=4076870", "title": "Sakuran", "text": " (In inglese \"derangement\"), \u00e8 una serie manga creata da Moyoco Anno e pubblicato a partire dal 2001. La storia parla di una giovane e bella ragazza che vuole diventare un'oiran, ovvero una cortigiana. \nNe \u00e8 stato tratto un film live action uscito nel 2007 con Hiroki Narimiya che interpreta la parte del co-protagonista maschile.\nTrama.\nLa giovane Kamuro, cameriera in un bordello viene venduta al quartiere a luci rosse Yoshiwara e messa sotto le cure dell'oiran della casa Tamakiko, Shouhi.\nLa ragazza si dimostra esser inizialmente molto ribelle, pertanto i capi famiglia cominciano a pensare seriamente ch'ella potr\u00e0 divenire un giorno una grande oiran; dal momento che non sono necessarie soltanto bellezza e talento, ma anche e soprattutto tenacia e carattere forte.\nLa giovane diventa cos\u00ec una cortigiana in formazione (una hikkomi, apprendista); in seguito Kiyoha, la ragazza pi\u00f9 bella ed affascinante della casa. La sua popolarit\u00e0 inizia addirittura a minacciare la posizione di Mikumo, un'oiran affermata di casa Tamakiko, creando una forte tensione tra le due donne ognuna alla ricerca dell'affermazione definitiva sull'altra.\nMa la rivalit\u00e0 femminile non \u00e8 il principale problema per la nostra protagonista, bens\u00ec quello che vien presto a rappresentare un giovanotto di nome Soujiro, ovvero l'impossibilit\u00e0 per lei di poter realizzare compiutamente il sogno dell'amore corrisposto."}
{"id": "4076871", "revid": "4175", "url": "https://it.wikipedia.org/wiki?curid=4076871", "title": "Nataliya Akhrimenko", "text": ""}
{"id": "4076874", "revid": "4175", "url": "https://it.wikipedia.org/wiki?curid=4076874", "title": "Valentina Fedjuschina", "text": ""}
{"id": "4076885", "revid": "339392", "url": "https://it.wikipedia.org/wiki?curid=4076885", "title": "Vladimir Kiselyov", "text": ""}
{"id": "4076887", "revid": "716642", "url": "https://it.wikipedia.org/wiki?curid=4076887", "title": "Zhao Xuri", "text": "Carriera.\nClub.\nHa giocato nella prima divisione cinese.\nNazionale.\nHa partecipato ai Mondiali Under-20 del 2005, ai Giochi Olimpici del 2008 ed a tre diverse edizioni della Coppa d'Asia."}
{"id": "4076892", "revid": "729019", "url": "https://it.wikipedia.org/wiki?curid=4076892", "title": "Olad\u00e9l\u00e9 Ajiboy\u00e9 Bamgboy\u00e9", "text": "Biografia.\nOlad\u00e9l\u00e9 Ajiboy\u00e9 Bamgboy\u00e9 nasce in nigeria nel 1963 e studia Ingegneria chimica a Glasgow dal 1981 al 1985 e Media Art a Londra dal 1996 al 1998.\nAttivit\u00e0.\nEsposizioni.\nDalla met\u00e0 degli anni Novanta comincia ad esporre a livello internazionale. Partecipa tra le tante mostre alla Biennale di Johannesburg del 1997, a Documenta X del 1997 e alla Biennale di Dakar del 1998."}
{"id": "4076895", "revid": "287204", "url": "https://it.wikipedia.org/wiki?curid=4076895", "title": "Oladele Ajiboye Bamgboye", "text": ""}
{"id": "4076896", "revid": "1684799", "url": "https://it.wikipedia.org/wiki?curid=4076896", "title": "Rete collettiva", "text": "Una rete collettiva \u00e8 un insieme di gruppi sociali collegati, direttamente o indirettamente, da legami comuni. Secondo questo approccio delle scienze sociali per studiare le relazioni sociali, i fenomeni sociali sono analizzati considerando le propriet\u00e0 delle relazioni fra gruppi, che a loro volta influenzano le relazioni interne fra gli individui di ogni gruppo all'interno del sistema.\nDescrizione.\nUna rete collettiva, dall'inglese \"collective network\", pu\u00f2 essere definita come un sistema di gruppi sociali collegato, direttamente o indirettamente, da alcuni legami comuni, da status di gruppo condivisi, da funzioni di gruppo similari o condivise, o da connessioni culturali o geografiche; i collegamenti intergruppi hanno anche la funzione di rinforzare i collegamenti intragruppo, quindi l'identit\u00e0 di gruppo. In tipologie informali di associazioni, quali la mobilitazione di movimenti sociali, per rete collettiva pu\u00f2 intendersi un insieme di gruppi i cui individui, sebbene possano non conoscersi o non condividere niente altro che i criteri organizzativi della rete, sono psicologicamente legati alla rete stessa e desiderosi di mantenerla indefinitamente, stringendo i collegamenti fra le persone in un gruppo e al contempo formando nuovi collegamenti con persone in altri gruppi della rete collettiva.\nBackground.\n\u00c8 forse interessante notare che il termine rete collettiva \u00e8 stato usato ufficialmente per la prima volta a livello pubblico non grazie alla scienza, bens\u00ec in un meeting globale richiesto dall'Esercito Zapatista di Liberazione Nazionale (EZLN): il 27 luglio 1996 oltre 3.000 attivisti da oltre 40 nazioni si riunirono nel territorio ribelle zapatista del Chiapas, Messico, per partecipare al \u201cPrimo Encuentro Internazionale per l'Umanit\u00e0 e contro il Neoliberalismo\u201d. Al termine dell'Encuentro (Incontro), il comando generale dell'EZLN ha emesso la \u201cSeconda Dichiarazione de La Realidad (La Realt\u00e0) per l'Umanit\u00e0 e contro il Neoliberalismo\u201d, auspicando la creazione di una \u201c\"rete collettiva\" di tutte le nostre particolari lotte e resistenze, una rete intercontinentale di resistenza contro il neoliberismo, una rete intercontinentale di resistenza per l'umanit\u00e0\u201d.\nNella scienza, il termine network collettivo \u00e8 in relazione con lo studio dei sistemi complessi. Poich\u00e9 tutti i sistemi connessi hanno numerose componenti interconnesse, la scienza dei network e la teoria dei network sono aspetti importanti dello studio dei sistemi complessi, quindi anche dei network collettivi. L'idea di netwok collettivo origina da quella di rete sociale e dalla suo analisi, cio\u00e8 dall'analisi delle reti sociali, o SNA (dall'inglese social network analysis).\nIl gruppo di Cynthia F. Kurtz (Snowden 2005) ha sviluppato dei metodi per eseguire la SNA dove alle persone sono poste domande riguardo ai gruppi (SNA per identit\u00e0) e riguardo rappresentazioni astratte di comportamenti (SNA per astrazioni). Mentre la SNA riguarda in via principale le connessioni fra individui, secondo Cynthia F. Kurtz la collective network analysis riguarda la creazione di \u2018costrutti di gruppi di identit\u00e0\u2019 come espressioni astratte delle interazioni gruppo a gruppo.\nDal 2007, il gruppo di ricerca interdisciplinare CoCo della Binghamton University, stato di New York, studia le dinamiche collettive di diverse tipologie di agenti interagenti come sistemi complessi. Gli obiettivo di CoCo consistono (i) nell'avanzare la comprensione delle dinamiche collettive dei sistemi complessi di tipo fisico, biologico, sociale, e progettuali, mediante la ricerca scientifica; (ii) promuovere la collaborazione interdisciplinare fra facolt\u00e0 e studenti in diverse scuole e dipartimenti; (iii) trasferire tale comprensione a prodotti e processi che possono migliorare il benessere delle persone su scala regionale, statale, nazionale e globale.\nNel 2011 Emerius, l'Istituto di Ricerca Euro-Mediterraneo sulle Scienze Sociali con sede a Roma, ha iniziato lo sviluppo di un network collettivo sperimentale denominato Yoosphera con lo scopo di studiare le dinamiche intra- e intergruppi al fine di rinforzare il senso di comunit\u00e0 nei gruppi territoriali lungo quattro principali componenti: (i) la percezione razionale ed affettiva della similarit\u00e0 con altri individui nel gruppo principale di un soggetto e in altri gruppi; (ii) una consapevole e riconosciuta dipendenza intra- ed intergruppi; (iii) l'impegno volontario a mantenere tale dipendenza fin tanto che si dimostra di valore e utile sia per il singolo, sia per i gruppi principali di appartenenza, sia per il macrogruppo percepito (la Yoosphera); (iv) la volont\u00e0 di non risultare nocivi ad altri individui, gruppi o macrogruppi.\nEsperimenti.\nLa ricerca di Emerius sulle reti collettive incorpora il grafo della teoria del mondo piccolo, con i nodi rappresentati dagli individui e dai loro gruppi, cos\u00ec come integra l'idea di Malcolm Gladwell espressa nel suo libro \"Il punto critico. I grandi effetti dei piccoli cambiamenti\", sebbene mentre Gladwell considera che \u201cIl successo di ogni tipo di epidemia sociale dipende pesantemente dal coinvolgimento di persone con un particolare e raro insieme di doti sociali\u201d, secondo Emerius il successo di ogni epidemia sociale \u00e8 anche fortemente dipendente dal coinvolgimento di gruppi speciali con un elevato grado di coesione intra- e intergruppi.\nLe scienze sociali mirano anche allo sviluppo di nuovi modelli per gestire i gruppi e le loro relazioni interne ed esterne secondo i limiti e le abilit\u00e0 della natura umana, in modo da incrementare l'efficienza dei gruppi. Questo \u00e8 lo scopo di Yoosphera, la rete collettiva sperimentale che \u00e8 costantemente controllata e sviluppata grazie ad un software specifico, dello stesso nome di Yoosphera, che rinforza il senso di comunit\u00e0 nei gruppi territoriali come menzionato sopra. Esso, inoltre, incentiva la creazione di piccoli gruppi organizzati a cerchi concentrici, essendo i gruppi piccoli pi\u00f9 facili da gestire, secondo la teorie del professor Robin Dunbar, in particolare il numero di Dunbar.\nLe prime osservazioni dell'esperimento Yoosphera sembrano segnalare che tende a migliorare la qualit\u00e0 delle relazioni fra ogni individuo e il suo ambiente mediante l'organizzazione di piccoli gruppi cooperativi che supportano i loro membri e i gruppi pi\u00f9 vicini, sia negli aspetti materiali sia in quelli psicologici, cos\u00ec creando anche connessioni di tipo emotivo ed affettivo.\nAlla funzione di socializzazione si aggiungono quelle di organizzazione e coesione dei gruppi, le quali permettono di contemperare l'esigenza di massimizzare le potenzialit\u00e0 della comunit\u00e0 con quella di rispettare le diverse condizioni dei propri membri in quanto a cultura, professione, impegno familiare, disponibilit\u00e0 economiche, disponibilit\u00e0 di tempo, nonch\u00e9 di tener conto della mutevolezza delle suddette condizioni ed essere in grado di assecondarla con la massima flessibilit\u00e0.\nDa porre in relazione alla definizione di rete collettiva \u00e8 quella di intelligenza di rete collettiva, in inglese collective network intelligence, o colnetigence, a sua volta vicina a quella di intelligenza collettiva, sebbene la colnetigence si differenzi poich\u00e9 emerge dalla cooperazione competitiva intra- e intergruppi."}
{"id": "4076897", "revid": "599013", "url": "https://it.wikipedia.org/wiki?curid=4076897", "title": "Olad\u00e9l\u00e9 Ajiboy\u00e9 Bamgboye", "text": ""}
{"id": "4076898", "revid": "1543377", "url": "https://it.wikipedia.org/wiki?curid=4076898", "title": "Elizabeth Chandler", "text": "Mary Claire Helldorfer \u00e8 un'autrice per adolescenti e per bambini. Laureata alla scuola Mercy High School (Baltimora , Maryland). Ha scritto numerosi libri illustrati per i bambini con il suo vero nome (Mary Claire Helldorfer). Scrive anche romanzi rosa, che comprendono Summer in the City, Love at First Click e la ex trilogia piena di romanticismo e mistero Baciata da un Angelo, pubblicato con lo pseudonimo Elizabeth Chandler. \u00c8 anche conosciuta per la saga Dark Secrets.\nBaciata da un Angelo (Kissed by an Angel).\nEx trilogia, ora diventata una saga. Edita in Italia dalla Newton Compton editori, nella collana Vertigo. Ivy \u00e8 una ragazza come tante, innamorata follemente del suo Tristan. Ma all'improvviso un incidente spezza la vita del suo amore e Ivy piomba in un abisso di disperazione. Eppure Tristan non l'ha abbandonata: presto ritorna al suo fianco, mandato sulla Terra come angelo custode. Mentre i ricordi riaffiorano e la solitudine cede il passo a una nuova, dolcissima consapevolezza, il giovane angelo comincia a chiedersi se il suo sia stato davvero un incidente. Ma proteggere Ivy dai pericoli che la minacciano sar\u00e0 impossibile, finch\u00e9 Tristan non trover\u00e0 un modo per comunicare con la sua amata... Sospesa tra realt\u00e0 e fiaba, la trilogia Baciata da un angelo (L'amore che non muore; Il potere dell'amore; Anime gemelle) narra una delicata storia d'amore in cui sono protagonisti gli angeli, misteriose creature della luce, custodi delle fragili vite umane: una saga dedicata a chi crede che il romanticismo sia il sale della vita. Composta da:\nSekrets (Dark Secrets).\nSaga. Edita in Italia dalla Newton Compton editori, nella collana Vertigo. \u00c8 una serie che si rivolge a lettrici piuttosto giovani, e fonde mistero, temi soprannaturali e romanticismo. Composta da:"}
{"id": "4076899", "revid": "44989", "url": "https://it.wikipedia.org/wiki?curid=4076899", "title": "Olad\u00e9l\u00e9 Bamgboy\u00e9", "text": ""}
{"id": "4076902", "revid": "44989", "url": "https://it.wikipedia.org/wiki?curid=4076902", "title": "Ola dele Ajiboye Bamgboye", "text": ""}
{"id": "4076906", "revid": "767487", "url": "https://it.wikipedia.org/wiki?curid=4076906", "title": "Moatasem Salem", "text": ""}
{"id": "4076908", "revid": "44989", "url": "https://it.wikipedia.org/wiki?curid=4076908", "title": "Salifou Lindoun", "text": ""}
{"id": "4076914", "revid": "768068", "url": "https://it.wikipedia.org/wiki?curid=4076914", "title": "Rotulus", "text": "Un rotulus \u00e8 un rotolo progettato come supporto di scrittura, in cui una striscia lunga e stretta di papiro o pergamena, scritta da un lato, \u00e8 stata anche descritta come una \"tapparella o serranda (avvolta) sul suo bastone di legno\".\nI \"rotuli\" hanno formato il primo tipo di \"volume\" (\"volume dal latino\" \"volvere\", avvolgere), di cui abbiamo conoscenza. Molti di questi \"rotuli\" sono stati recuperati nella loro forma primitiva provenienti dagli scavi di Ercolano e altrove. Nei secoli quarto e quinto, per\u00f2, questi rotoli hanno cominciato a formare dei Codici, libri rilegati come li conosciamo oggi; cio\u00e8 un certo numero di fogli scritti sono stati riposti su un piano uno sopra l'altro e collegati l'uno all'altro per i bordi corrispondenti, ma per alcuni scopi i \"rotuli\" venivano ancora mantenuti in uso.\nI \"rotuli\" rimanevano per:\nRotoli mortuari.\nQuesti \"rotoli mortuari\" (in francese \"rouleaux des morts\") sono stati chiamati in latino \"rotuli\". Essi erano costituiti da strisce di pergamena, talvolta di enorme lunghezza, a capo della quale \u00e8 stata inserita la notifica della morte di una particolare persona deceduta o, talvolta, di un gruppo di tali persone. Il rotolo veniva poi trasportato da un messaggero speciale (\"gerulus\", \"rotularius\", \"rollifer\", \"tomiger\", \"breviator\", erano alcuni dei vari titoli che gli erano attribuiti) da un monastero all'altro, e per ciascuno di essi vi era una voce sul rotolo attestante il fatto che l'avviso era stato ricevuto e che i suffragi necessari erano stati fatti.\nA poco a poco \u00e8 cresciuta in molti luoghi una consuetudine di fare queste voci in versi con spiegazioni e aggiunte spesso occupando molte righe. Queste registrazioni, alcune delle quali esistono ancora, conservano esempi di composizione di versi ornati. Essi offrono materiali per lo studio della paleografia e anche per un giudizio comparativo degli standard dell'istruzione prevalenti in questi diversi centri di apprendimento.\nL'uso di questi \"rotoli mortuari\" fior\u00ec la maggior parte nei secoli XI, XII e XIII. Alcuni sono di dimensioni straordinarie. Quello della badessa Matilda di Caen, figlia di Guglielmo il Conquistatore, misurava circa 22 metri di lunghezza per 20-25 cm di larghezza , ma questo \u00e8 stato senza dubbio eccezionale."}
{"id": "4076920", "revid": "1034604", "url": "https://it.wikipedia.org/wiki?curid=4076920", "title": "Consonante labiovelare", "text": "In fonetica articolatoria, una consonante labiovelare (o velolabiale) \u00e8 una consonante coarticolata che possiede due luoghi di articolazione:\nLa doppia articolazione labiovelare si verifica nelle occlusive e nelle nasali per la maggior parte delle lingue dell'Africa occidentale e centrale (per esempio nel nome di Laurent Gbagbo, ex-presidente della Costa d'Avorio; \u00e8 stata riscontrata anche in molte lingue della famiglia linguistica niger-kordofaniana ed \u00e8 relativamente comune nell'estremit\u00e0 orientale della Nuova Guinea.\nCaratteristiche.\nI suoni labiovelari sono: , che si pronunciano, emettendo i suoni ma chiudendo inizialmente le labbra come se si pronunciasse , quindi riaprendole come nella pronuncia normale di .\nLa Lingua yel\u00ee dnye delle isole Rossel, in Papua-Nuova Guinea, possiede sia le labiovelari che le labioalveolari. In Lingua vietnamita esistono sia le labiovelari che le nasali, ma solo alla fine della parola.\nQuesti suoni sono chiaramente singole consonanti piuttosto che insiemi di consonanti.La Lingua eggon, si differenzia dalla regola, infatti possiede i suoni e nettamente distinti da . Ignorando le tonalit\u00e0, si ha:\nSi noti che, sebbene tali simboli siano facilmente comprensibili, non sono considerati nell'IPA, e non hanno una codifica Unicode. Possono, tuttavia, essere specificati tramite i font OpenType visualizzando i digrafi \"gb\" e \"kp\".\nA volte, per trascrivere questi suoni, si usano i seguenti segni:"}
{"id": "4076925", "revid": "119159", "url": "https://it.wikipedia.org/wiki?curid=4076925", "title": "May Ionnes Cherry", "text": ""}
{"id": "4076928", "revid": "399137", "url": "https://it.wikipedia.org/wiki?curid=4076928", "title": "Rotolo (pergamena)", "text": ""}
{"id": "4076939", "revid": "1566286", "url": "https://it.wikipedia.org/wiki?curid=4076939", "title": "Yuki Uchida", "text": "Inizia come giovane idol nel 1990 per poi dedicarsi quasi subito alla carriera di modella in varie pubblicit\u00e0 televisive ottenendo subito una notevole popolarit\u00e0 per il suo \"look\" da maschiaccio coi capelli corti e la voce roca.\nHa pubblicato il suo primo singolo alla fine del 1994 per poi passare al cinema col primo film dedicato al famoso manga \"Hanayori Dango\" nel 1995 e l'anno successivo col film \"Cat's Eye\", live action di Occhi di gatto.\nSi ritir\u00f2 temporaneamente dallo show business dopo aver sposato l'attore Hidetaka Yoshioka nel 2002, ma dopo il suo divorzio nel 2005 torn\u00f2 a recitare in diversi dorama di successo affiancando giovani attori e cantanti come Jun Matsumoto e Kazuya Kamenashi.\nIl famoso attore Shun Oguri ha confessato di essere da sempre un suo grandissimo fan e di aver iniziato a studiare recitazione solo per merito suo."}
{"id": "4076945", "revid": "298229", "url": "https://it.wikipedia.org/wiki?curid=4076945", "title": "Coppa del Mondo di nuoto 2008", "text": "La XX edizione della Coppa del Mondo di nuoto (\"FINA/Arena Swimming World Cup 2008\") si disput\u00f2 tra il 10 ottobre e il 16 novembre 2008.\nLe tappe in programma furono sette, le stesse dell'edizione precedente, come sempre divise in tre \"cluster\" o \"zone geografiche\".\nI vincitori furono il ranista sudafricano Cameron van der Burgh, autore di tre record mondiali nel corso della manifestazione, e l'australiana Marieke Guehrer, che precedette in classifica la campionessa uscente Therese Alshammar.\nVincitori.\nBelo Horizonte.\nFonte\nDurban.\nFonte\nSydney.\nFonte\nSingapore.\nFonte\nMosca.\nFonte\nStoccolma.\nFonte\nBerlino.\nFonte"}
{"id": "4076947", "revid": "1728", "url": "https://it.wikipedia.org/wiki?curid=4076947", "title": "Simone Bonaccorsi", "text": ""}
{"id": "4076949", "revid": "106582387", "url": "https://it.wikipedia.org/wiki?curid=4076949", "title": "Episodi di Coppia di re (terza stagione)", "text": " \nLa terza stagione della serie televisiva Coppia di re \u00e8 stata trasmessa sul canale statunitense Disney XD dal 18 giugno 2012.\nIn Italia la stagione ha debuttato il 16 dicembre 2012. Adam Hicks (Boz) entra nel cast a partire dalla terza stagione sostituendo Mitchel Musso (Brady)."}
{"id": "4076951", "revid": "834", "url": "https://it.wikipedia.org/wiki?curid=4076951", "title": "Marais poitevin", "text": ""}
{"id": "4076955", "revid": "1573940", "url": "https://it.wikipedia.org/wiki?curid=4076955", "title": "Monoclonius crassus", "text": "Monoclonius crassus \u00e8 una specie di dinosauro quadrupede ed erbivoro della famiglia dei Ceratopsidi vissuto nel Tardo Cretaceo (pi\u00f9 precisamente dal Santoniano al Maastrichtiano) e i cui resti fossili sono stati ritrovati nella zona del fiume Judith, nel Montana (Stati Uniti), in Alberta, in Nuovo Messico e in Messico.\nScuole di pensiero contrastanti hanno dibattuto a lungo sulla reale esistenza di questa specie. Grazie al crescere delle conoscenze paleontologiche ed a pi\u00f9 moderne tecnologie i reperti classificati come appartenenti alla specie \"Monoclonius crassus\" sono stati infatti, nel tempo, interamente riclassificati come \"Centrosaurus\" o altri Ceratopsidi con caratteristiche analoghe.\nA tutt'oggi, la comunit\u00e0 scientifica non ha una posizione univoca sull'esistenza della specie.\nCi\u00f2 nonostante \u00e8 opinione diffusa che la specie \"M. crassus\" sia da considerarsi come una categorizzazione sommaria nata in un periodo storico in cui mancavano i mezzi per fornire classificazioni adeguate e pi\u00f9 specifiche. \"Monoclonius\" aveva quindi assunto il ruolo di \"specie contenitore\" per molti esemplari di Ceratopsidi che la scienza di un tempo falliva ad identificare in maniera pi\u00f9 approfondita.\nAspetto ed alimentazione.\nIl Monoclonius presenta molte caratteristiche fisiche e biologiche analoghe a quelle del pi\u00f9 conosciuto Triceratopo.\nSi differenzia per\u00f2 da questo per la presenza di un corno posto al centro della corona ossea che ne circonda il cranio e altri due pi\u00f9 piccoli posti al di sopra degli occhi.\nLungo all'incirca 6 metri e pesante oltre due tonnellate, i dinosauri del genere \"Monoclonius\" si cibavano di piante; in particolare palme e cicladi.\nA causa della massa e del peso, l'animale si muoveva probabilmente in maniera lenta e goffa, trascinandosi sui suoi grandi zoccoli ossei.\nAveva un corpo particolarmente voluminoso e una coda corta e spessa, una testa molto grande circondata da un collare osseo ruvido e squamoso che usava per difesa personale e probabilmente per i rituali di accoppiamento (era infatti sensibilmente pi\u00f9 grande negli esemplari maschi).\nIl muso termina con un grosso becco tozzo ed uncinato privo di denti, simile a quello dei pappagalli; aveva inoltre due file di denti interni all'altezza della mandibola.\nStoria dei ritrovamenti.\n\"M. crassus\" fu la terza specie di ceratopside nominata dal paleontologo Edward Drinker Cope dopo quelle di \"Agathaumas\" e di \"Polyonax\".\nI suoi primi ritrovamenti risalgono al giugno 1876, situati a meno di due chilometri di distanza dal luogo della Battaglia di Little Bighorn.\nDal momento che all'epoca la famiglia dei Ceratopsidi era ancora sconosciuta, Cope fu inizialmente incerto sulla classificazione da assegnare a buona parte del materiale fossile che trov\u00f2.\nFu solo dopo gli studi e le scoperte di O. C. Marsh sui triceratopi nel 1889 che Cope riesamin\u00f2 i propri campioni concludendo che il \"Monoclonius\", \"Agathaumas\" e \"Triceratops\" erano tre diversi generi appartenenti alla stessa famiglia: quella dei \"Ceratopsidi\" appunto.\nNegli anni a venire i metodi di scavo e di raccolta dei fossili di Cope vennero derisi e contestati da John Bell Hatcher.\nHatcher sosteneva che Cope non riuscisse a classificare con precisione i reperti sui siti di scavo, finendo cos\u00ec per identificare erroneamente come specie a s\u00e9 stanti dei composti fossili formati dai resti di pi\u00f9 esemplari appartenenti a diverse specie.\nNel 1904 Lawrence Lambe descrisse come \"Centrosaurus\" dei reperti precedentemente considerati appartenenti alla specie \"M. crassus\"; in seguito Charles H. Starnberg afferm\u00f2 che \"Centrosaurus\" e \"Monoclonius\" erano in effetti due specie distinte.\nIn una sua pubblicazione del 1914 Barnum Brown corresse la definizione di \"Monoclonius\" e \"Centrosaurus\" scartando la maggior parte delle specie precedentemente classificate da Cope.\nConfrontando \"M. crassus\" e \"Centrosaurus\", Brown determin\u00f2 che i campioni di \"Monoclonius crassus\" appartenevano ad un esemplare vecchio e i cui resti erano danneggiati dall'erosione, ma comunque appartenenti alla specie del \"Centrosaurus\".\nLawrence Lambe rispose a Brown in una sua pubblicazione ufficiale nella quale rinomin\u00f2 due famiglie di Ceratopsidi chiamate \"Monoclonius dawsoni\" e \"Monoclonius sphenocerus\" rispettivamente in \"Brachyceratops\" e \"Styracosaurus\" lasciando fuori \"Monoclonius crassus\" da lui considerato come non diagnostico a causa della mancanza del corno frontale.\nQuesto botta e risposta prosegu\u00ec negli anni a seguire con continue revisioni.\nNel 1933 Richard Swann Lull nella sua pubblicazione \"\u201cRevision of Ceratopsia\u201d\" basandosi sullo studio dei reperti trovati in Alberta (Canada), disse che il termine \u201c\"Centrosaurus\"\u201d fosse attribuibile ad un esemplare giovane di \"Monoclonius\" forse sufficientemente distinto dagli altri da meritare una sottocatergorizzazione generica.\nNel 1940, Charles M. Sternberg stabil\u00ec che alcuni ritrovamenti della zona dell'Alberta appartenessero di fatto a creature della specie di \"Monoclonius\", evidenziando le differenze che portavano alla distinzione tra \"Monoclonius\" e \"Centrosaurus\".\n\"Sternberg\" not\u00f2 che gli esemplari da lui studiati erano molto pi\u00f9 rari di quelli di \"Centrosaurus\" e che si trovavano in strati di terreno pi\u00f9 profondi, il che avrebbe potuto indicare che i primi fossero predecessori di questi ultimi.\nLa questione resta comunque tuttora aperta e dibattuta ma \u00e8 ormai opinione comune tra i paleontologi che sia opportuna la riclassificazione della maggior parte degli esemplari di \"Monoclonius\" in \"Centrosaurus\".\nClassificazione.\nBuona parte degli esemplari di\"Monoclonius\" sono oggi ritenuti essere esemplari giovani o sub-adulti di specie note (principalmente\"Centrosaurus\"), ma \u00e8 aperta la possibilit\u00e0 che alcuni di essi rappresentino specie valide.\nIn tal caso, secondo il modello linneiano di classificazione il \"Monoclonius\" appartiene all'ordine degli \"Ornitischia\" (o \"Predentata\"), al sotto-ordine dei \"Marginocephalia\" ed appartiene alla famiglia dei \"Ceratopsidi\".\nEtimologia.\nContrariamente a quanto il suo aspetto potrebbe suggerire, \u201c\"Monoclonius\"\u201d non significa \u201ccorno singolo\u201d.\nLa specie venne infatti nominata prima di sapere che gli esemplari presentavano un caratteristico corno posto nella parte centrale del muso, al di sopra delle cavit\u00e0 nasali, ed era inizialmente considerato un Adrosauro.\nIl nome significa \u201cgermoglio singolo\u201d e si riferisce alla modalit\u00e0 di crescita dei denti dell'animale.\nSi contrappone a \"Diclonius\", un'altra specie della famiglia Ceratopsidae anch'essa nominata da Edward Drinker Cope in una sua pubblicazione: nell'interpretazione di Cope dei fossili di Diclonius sono descritti due apparati dentali usati contestualmente, mentre nei fossili di \"Monoclonius\" si notava un solo apparato usato singolarmente al fine della masticazione."}
{"id": "4076959", "revid": "1543377", "url": "https://it.wikipedia.org/wiki?curid=4076959", "title": "Discografia dei Mr. Children", "text": "Questa pagina contiene la discografia dei Mr. Children, un gruppo musicale giapponese fondato nel 1988."}
{"id": "4076968", "revid": "106376", "url": "https://it.wikipedia.org/wiki?curid=4076968", "title": "Sabbioni", "text": " \nSabbioni \u00e8 una frazione di Ferrara di 325 abitanti, facente parte della Circoscrizione 3.\nIl toponimo si riferisce alla costituzione sabbiosa dei terreni sui quali il paese si \u00e8 sviluppato, un tempo legati alle terre di riporto del Po di Venezia dopo la rotta di Ficarolo del 1152.\nSebbene sprovvisto della parrocchia, il borgo \u00e8 legato alla vicina Chiesa parrocchiale di Pescara, perch\u00e9 detto Sabbioni di Pescara. \nIl paese si sviluppa lungo la strada principale che si dipana da Francolino e conta poche case, comprese tra le vicine localit\u00e0 di Pescara e Fossa d'Albero."}
{"id": "4076974", "revid": "46291", "url": "https://it.wikipedia.org/wiki?curid=4076974", "title": "Enkianthus", "text": "Enkianthus \u00e8 un genere di cespugli o piccoli alberi della famiglia Ericaceae.\n\"Enkianthus\" \u00e8 il solo genere della sottofamiglia Enkianthoideae.\nDescrizione.\nLe specie del genere \"Enkianthus\" sono cespugli o piccoli alberi.\nDistribuzione e habitat.\nLe specie di questo genere sono presenti in Asia, nell'area delimitata a ovest dall'Himalaya orientale, a sud dall'Indocina, a nord e a est da Cina e Giappone.\nTassonomia.\nSi riportano di seguito le specie incluse nel genere \"Enkianthus\":"}
{"id": "4076977", "revid": "287204", "url": "https://it.wikipedia.org/wiki?curid=4076977", "title": "Ottone Hamerani", "text": "Ottone, noto anche come Otto, era figlio di un altro medaglista, Giovanni Martino Hamerani e faceva parte di una dinastia, gli Hamerani, fondata da Johann Andreas Hameran, un incisore di conii proveniente dalla Bassa Baviera e presente a Roma dal 1616. \nOttone lavor\u00f2 con Clemente XII e i suoi successori Benedetto XIV e Clemente XIII, incidendo diverse medaglie. \nIncise anche diverse medaglie per conto di Giacomo Francesco Edoardo Stuart, pretendente giacobita al trono d'Inghilterra. \nDivenne maestro della zecca di Roma nel 1734 e mantenne l'incarico fino alla sua morte."}
{"id": "4076978", "revid": "23", "url": "https://it.wikipedia.org/wiki?curid=4076978", "title": "Boehmite", "text": ""}
{"id": "4076984", "revid": "531291", "url": "https://it.wikipedia.org/wiki?curid=4076984", "title": "Enkianthoideae", "text": ""}
{"id": "4076986", "revid": "89688", "url": "https://it.wikipedia.org/wiki?curid=4076986", "title": "Museo nazionale d'arte occidentale", "text": "Il - noto anche con il nome inglese \"National Museum of Western Art\", sigla NMWA - \u00e8 un museo di Tokyo, situato nel distretto museale del parco di Ueno. Si tratta dell'unico museo nazionale interamente dedicato all'arte occidentale in un paese non occidentale.\nStoria.\nIl museo nacque nell'aprile del 1959 come organizzazione per l'esposizione al pubblico della collezione Matsukata, restituita qualche anno prima dal governo francese. L'apertura al pubblico risale al giugno di quell'anno. Kojiro Matsukata, presidente delle industrie navali Kawasaki per 32 anni, fu un grande collezionista d'arte sulla scena europea, amico di intellettuali e pittori soprattutto a Parigi (tra i quali Monet e Rodin), e aveva tra i suoi desideri quello di poter offrire al popolo giapponese la possibilit\u00e0 di ammirare direttamente i capolavori dell'arte occidentale, con la prospettiva quindi di creare un museo in patria. All'epoca era infatti difficile, per il suo popolo, visitare l'estero e la circolazione di opere d'arte tramite prestiti ed esposizioni temporanee era cosa molto rara, tanto pi\u00f9 verso il Giappone. Dopo aver raccolto una vasta collezione di arte europea, che spaziava dal medioevo ai post-impressionisti, e circa ottomila esemplari di Ukiyo-e giapponesi (dal 1944 al Museo nazionale di Tokyo), nel 1920 sped\u00ec una prima parte della sua collezione nel suo paese di origine, dove fu esposta con un grande successo di pubblico e di critica.\nTuttavia, nel marzo 1927, il fallimento della Banca Jugo, che finanziava le industrie Kawasaki, port\u00f2 la compagnia sull'orlo del fallimento, che venne arginato tramite la vendita delle opere d'arte di Matsukata gi\u00e0 in Giappone. Una consistente parte delle collezioni dell'imprenditore era per\u00f2 ancora in Europa, tenuta in un deposito a Londra e uno a Parigi. Quando Matsukata si preparava a spedire questi due nuclei superstiti, venne a mancare la disponibilit\u00e0 immediata di denaro contante per finanziare la spedizione e, poco dopo, scoppi\u00f2 la seconda guerra mondiale, complicando estremamente le vicende della collezione. La parte londinese and\u00f2 infatti distrutta in un incendio, mentre quella parigina venne infine confiscata dal governo francese, che la dichiar\u00f2 di sua propriet\u00e0 come parte di indennizzo nei confronti di un Paese sconfitto: tale atto venne ratificato dal trattato di San Francisco nel 1951, un anno dopo che Matsukata era deceduto.\nGi\u00e0 in quell'occasione per\u00f2, il primo ministro giapponese Shigeru Yoshida avvi\u00f2 una serie di contatti e trattative per ottenere la restituzione della collezione Matsukata al popolo giapponese. I negoziati tra i due paesi proseguirono per molti anni, con fasi di stallo. Infine, con un decreto firmato da Charles de Gaulle, la Francia decise di fare dono unilateralmente al Giappone della collezione Matsukata, tenendo tuttavia solo qualche esemplare volto a coprire particolari lacune nelle collezioni d'arte dei musei nazionali francesi. 365 pezzi d'arte (di cui 196 dipinti, 80 disegni, 26 stampe e 63 sculture) furono destinate cos\u00ec al Giappone nel 1957 e, nel clima di relazioni amichevoli tra i due paesi, il direttore del Louvre Georges Salles propose che fosse Le Corbusier a disegnare l'edificio museale per ospitare la collezione, cosa effettivamente venne messa in pratica, grazie anche all'intermediazione di tre studenti giapponesi assistenti di Le Corbusier: Kunio Maekawa, Junzo Itakura e Takamasa Yoshisaka, ciascuno poi diventato un architetto di rilievo nel campo dell'architettura contemporanea in patria. Le condizioni finanziarie del governo giapponese all'epoca, impegnato nella ricostruzione postbellica, permisero tuttavia che solo una parte del progetto di Le Corbusier fosse creata, ottenendo una superficie espositiva totale di circa 1533 metri quadri, compreso il cortile antistante l'edificio in cui trovarono posto copie della \"Porta dell'inferno\", \"Il pensatore\" e altri bronzi di Rodin.\nL'istituzione vera e propria del museo, come gi\u00e0 accennato, avvenne nell'aprile del 1959, quando le opere d'arte arrivarono dalla Francia, e a giugno avvenne l'apertura al pubblico, che rappresent\u00f2 uno straordinario successo: nei primi dieci mesi furono registrati pi\u00f9 di 500.000 visitatori.\nNegli anni successivi la collezione si arricch\u00ec di altre donazioni e di acquisti, rendendo necessario l'ampliamento dell'edificio, progettato nel 1967/1968 da Maekawa e completato nel 1979, in occasione del ventesimo anniversario dall'apertura. La nuova ala aggiunse 1525 metri quadri all'esposizione, permettendo, ad esempio, di destinare alcune sale alla mostra a rotazione di opere della collezione grafica. Nel 1993 si progett\u00f2 poi la creazione di uno spazio per le esposizioni temporanee, che venne completato nel 1997, mentre nel 1999 venne portato a termine l'isolamento sismico dell'intera struttura museale e delle sue opere monumentali come \"La porta dell'inferno\".\nCollezioni.\nNel dicembre 2007 il museo possedeva pi\u00f9 di 4500 pezzi d'arte, di cui 370 dipinti, 136 acquarelli e stampe, pi\u00f9 di 3700 stampe, 101 sculture e 176 opere di altri media. Il percorso espositivo \u00e8 fondamentalmente diviso in due tronconi, che rispecchiano la struttura della collezione Matsukata. Il primo, quello pi\u00f9 consistente, \u00e8 dedicato alla pittura francese del XIX e XX secolo, con opere di pittori della scuola di Barbizon, impressionisti, post-impressionisti, simbolisti e fauves, a cui si aggiungono una serie di opere di pittori pi\u00f9 legate all'accademismo o alle mode floreali in voga negli anni di Matsukata, solo di recente rivalutate. Fanno parte di questa sezione opere di Delacroix, Courbet, F\u00fcssli, Corot, Millet, Manet, Monet (11 opere, nell'arco intero della sua produzione), Renoir (3 opere), Gauguin (3 opere), Van Gogh, C\u00e9zanne, Dante Gabriel Rossetti, Signac. Aggiunte successive, con opere di Picasso, Fernand L\u00e9ger, Max Ernst, Joan Mir\u00f3, Jackson Pollock e altri, portano il percorso museale fino agli anni cinquanta del Novecento.\nL'altra sezione, la prima che si incontra nel percorso espositivo, documenta l'arte europea dal Basso Medioevo (un'icona greca di Andreas Ritzos, un \"San Michele\" di scuola senese e altre opere), attraverso il Rinascimento, il secolo d'oro olandese e il barocco, fino al XVIII secolo. Sebbene non in grado di competere con le collezioni delle grandi istituzioni europee e americane, la raccolta documenta tutto lo sviluppo dell'arte occidentale e tutte le principali scuole (italiana, fiamminga, olandese, tedesca, francese, spagnola), con opere di Cranach il Vecchio, Tintoretto, Veronese, Vasari, El Greco, Guercino, Guido Reni, Rubens, Van Dyck, Jusepe de Ribera, Murillo, Georges de La Tour, Claude Lorrain, Tiepolo, Fragonard.\nA parte \u00e8 la collezione di sculture, prevalentemente di Auguste Rodin, di cui Matsukata possedeva ben 59 esemplari: tranne alcuni bozzetti, le statue esposte sono tutte fusioni tratte fedelmente dagli originali, rimasti in Francia."}
{"id": "4077000", "revid": "767487", "url": "https://it.wikipedia.org/wiki?curid=4077000", "title": "Gruppo del diasporo", "text": "Il gruppo del diasporo \u00e8 un gruppo di minerali."}
{"id": "4077006", "revid": "671029", "url": "https://it.wikipedia.org/wiki?curid=4077006", "title": "Rhinos Milano 2012", "text": "Questa voce raccoglie le informazioni riguardanti i Rhinos Milano nelle competizioni ufficiali della stagione 2012."}
{"id": "4077011", "revid": "109936454", "url": "https://it.wikipedia.org/wiki?curid=4077011", "title": "Antonio Tarsia", "text": "Utilizzando un moderato classicismo, ha lasciato principalmente opere di soggetto sacro in varie chiese veneziane (San Vitale, San Stae, San Giorgio Maggiore), ma anche a tema profano, per esempio in alcune ville venete.\nSuo \u00e8 l'altare maggiore della chiesa di Santa Maria Assunta a Loreo, in Polesine. Il capolavoro del Tarsia \u00e8 considerato il magniloquente monumento Valier nella Basilica veneziana dei Santi Giovanni e Paolo (vulgo San Zanipolo) dove al raffinato apparato scultoreo si affianca una elegante ricerca cromatica ottenuta mediante il sapiente uso di marmi policromi."}
{"id": "4077020", "revid": "1650990", "url": "https://it.wikipedia.org/wiki?curid=4077020", "title": "Distretto di Janjanbureh", "text": "Il distretto di Janjanbureh \u00e8 un distretto del Gambia nella Divisione del Central River con 3.954 abitanti (dato 2012).\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077021", "revid": "767487", "url": "https://it.wikipedia.org/wiki?curid=4077021", "title": "Vadim Ivanov", "text": ""}
{"id": "4077022", "revid": "1546219", "url": "https://it.wikipedia.org/wiki?curid=4077022", "title": "Lower Saloum", "text": "Il distretto di Lower Saloum \u00e8 un distretto del Gambia nella Divisione del Central River con 13.524 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077023", "revid": "1543377", "url": "https://it.wikipedia.org/wiki?curid=4077023", "title": "Niamina Dankunku", "text": "Il distretto di Niamina Dankunku \u00e8 un distretto del Gambia nella Divisione del Central River con 6.000 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077024", "revid": "1869172", "url": "https://it.wikipedia.org/wiki?curid=4077024", "title": "Betty Parsons", "text": "Biografia.\nSecondogenita di tre figlie in una famiglia benestante di New York, che nel corso degli anni si trasfer\u00ec a Newport, Palm Beach e Parigi.\nAll'et\u00e0 di 8 anni entr\u00f2 nella scuola femminile Miss Chapin di New York, dove rimase fino al 1916. I due anni successivi frequenta la Randall McKeever Finishing School. Nel 1913 una visita all'International Exhibition of Modern Art, in cui scopr\u00ec artisti come Picasso, Matisse e Duchamp, la ispir\u00f2 al punto di volere intraprendere studi artistici, nonostante la disapprovazione dei genitori e dedicare la sua vita all'arte.\nIl 18 maggio del 1919 spos\u00f2 Schuyler Livingston Parsons, facoltoso personaggio della mondanit\u00e0 di New York, da cui per\u00f2 divorzi\u00f2 dopo tre anni. La Pierson, ora nota come Betty Parsons, entr\u00f2 nella Acad\u00e9mie de la Grande Chaumi\u00e8re per studiare scultura con \u00c9mile-Antoine Bourdelle, Alexander Archipenko e Ossip Zadkine.\nSuccessivamente acquist\u00f2 una casa a Montparnasse, nella quale visse insieme all'artista inglese Adge Baker, col quale instaur\u00f2 una relazione sentimentale durata fino al 1932.\nNel 1933, con la Grande depressione, torn\u00f2 negli Stati Uniti, dove insegn\u00f2 scultura a Santa Barbara, in California. Nel 1936 torn\u00f2 a New York e tenne la sua prima mostra personale alla Midtown Gallery, dove continuer\u00e0 a esporre nei successivi venti anni.\nNel 1940 divenne direttore della galleria d'arte del Wakefield Bookshop. Quattro anni dopo dirigeva la sezione di arte moderna della Mortimer Brandt Gallery, e nel 1946 apr\u00ec la sua galleria personale a Manhattan, la Betty Parsons Gallery, per continuare a esporre i suoi artisti. La galleria era condivisa con la Sidney Janis Gallery ed esponeva prevalentemente opere degli espressionisti astratti, tra cui Jackson Pollock, William Congdon, Ad Reinhardt, Clyfford Still, Ellsworth Kelly, Mark Rothko, Barnett Newman, Bradley Walker Tomlin e Robert Rauschenberg. Tuttavia, molti degli artisti che lei aveva aiutato a rendere noti, la abbandonarono per altre galleristi pi\u00f9 facoltose. Successivamente cominci\u00f2 ad occuparsi di una pi\u00f9 moderna generazione di artisti, tra cui Agnes Martin, T\u014dk\u014d Shinoda, Jasper Johns e Richard Pousette-Dart.\nNel tempo libero dalla galleria, la Parsons dipingeva nel suo studio di Long Island. Il suo stile mut\u00f2 nel tempo, da piccoli paesaggi e ritratti a una massiccia astrazione sviluppata anche in forma di sculture in cui utilizzava vecchie tavole di legno logorate dal mare.\nNel 1981, dopo 35 anni di intensa attivit\u00e0, la Betty Parsons Gallery chiuse i battenti, e la Parsons si ritir\u00f2 a vita privata fino alla morte, l'anno successivo, causata da un ictus."}
{"id": "4077025", "revid": "30610", "url": "https://it.wikipedia.org/wiki?curid=4077025", "title": "La Porta dell'Inferno", "text": ""}
{"id": "4077026", "revid": "1543377", "url": "https://it.wikipedia.org/wiki?curid=4077026", "title": "Niamina East", "text": "Il distretto di Niamina East \u00e8 un distretto del Gambia nella Divisione del Central River con 19.034 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077027", "revid": "767487", "url": "https://it.wikipedia.org/wiki?curid=4077027", "title": "Test Dept", "text": "I Test Department, meglio conosciuti con l'abbreviazione Test Dept sono un gruppo della scena musicale industriale britannica. La loro musica e le loro canzoni erano caratterizzate da un forte radicalismo socialista.\nStoria del gruppo.\nIl gruppo nasce nei sobborghi londinesi di New Cross nel 1981. Il nucleo principale del gruppo era composto da Angus Farquhar, Graham Cunnington, Paul Jamrozy, Paul Hines e Toby Burdon, ma in momenti diversi fecero parte della band anche Alistair Adams, Neil Starr, John Eacott, Tony Cudlip, David Coulter, Gus Ferguson e Martin King. Brett Turnbull era il regista degli spettacoli e dei video da loro prodotti.\nNel 1995, con l'album \"Totally\" pubblicato per la KK, la band rinnova le sue sonorit\u00e0 dirigendosi verso una techno-trance, di cui secondo alcuni questo album \u00e8 un vero manifesto in versione ritmico-rumorista."}
{"id": "4077032", "revid": "1305772", "url": "https://it.wikipedia.org/wiki?curid=4077032", "title": "Un pap\u00e0 quasi perfetto", "text": "Un pap\u00e0 quasi perfetto \u00e8 una miniserie televisiva in 6 puntate diretta da Maurizio Dell'Orso e trasmessa su Rai Uno nel 2003.\nTrama.\nMichele Salvi (Michele Placido) direttore di un supermercato, \u00e8 vedovo da poco, ha 55 anni e sei figli d'et\u00e0 diverse (Tommaso, Caterina, Chiara, Matteo, Adele e Luca). Poco prima di Natale il proprietario del supermercato avvisa Michele che sar\u00e0 costretto a chiudere a causa della concorrenza sempre pi\u00f9 forte, ma fortunatamente una holding spagnola si dichiara interessata all'attivit\u00e0 e ne acquista il possesso, ponendo come direttore marketing Elena Melli (Elena Sofia Ricci). Inizialmente Michele mal sopporta i cambiamenti apportati dalla nuova societ\u00e0 che punta tutto sul marketing e sull'attrazione dei clienti, decidendo anche di licenziare i dipendenti pi\u00f9 anziani e sar\u00e0 difficile rapportarsi anche con Elena, ma poi tra i due comincer\u00e0 una storia anche se la donna non sar\u00e0 ben accetta dai figli dell'uomo. Oltre ai problemi sul lavoro, nella gestione della casa e alla mancanza della moglie, Michele si ritrova da solo a dover far fronte anche ai problemi della prole: Tommaso (Vincenzo Ferrera) lavora anch'egli al supermercato e vive con la moglie Federica e la figlia Marina, ma la donna un giorno lo butta fuori casa perch\u00e9 si sente trascurata e ha bisogno di riflettere e quindi il ragazzo sar\u00e0 costretto a dormire sul divano del padre. Caterina (Barbara Rizzo) ha 30 anni, lavora come infermiera nello stesso reparto del suo ex fidanzato, il Dottor Biondi ed \u00e8 insoddisfatta della sua vita; lo stretto contatto con il dottore e il dover svolgere tutte le faccende a casa e occuparsi dei suoi fratelli le causano un certo nervosismo, ha paura di rimanere incastrata nel ruolo di figlia maggiore, tanto che inizia a valutare l'idea di trasferirsi in Tanzania come volontaria in un ospedale per pensare finalmente a se stessa, e non pi\u00f9 a sostituire la madre defunta. Chiara (Sabina Began) ha da poco lasciato lo stravagante fidanzato Marcello, lavora in un pub e inizia a frequentare un ragazzo di colore. Matteo (Luca Bastianello) ha 21 anni, suona il violino e si \u00e8 innamorato di Gloria, la moglie del suo insegnante di musica, nonostante la donna abbia il doppio dei suoi anni e non si accorge che la sua amica Cristina \u00e8 cotta di lui. Adele (Francesca Perini) ha 15 anni, \u00e8 nel pieno dell'adolescenza, in un continuo tira e molla con il suo ragazzo Marco. Infine Luca (Matteo Cicinelli), il pi\u00f9 piccolo di casa, sente la mancanza della madre e non sa come esprimerla"}
{"id": "4077034", "revid": "125644544", "url": "https://it.wikipedia.org/wiki?curid=4077034", "title": "Prezzemolo (fumetto)", "text": "Prezzemolo \u00e8 un albo a fumetti creato nel 1995 da Lorenzo De Pretto, per raccontare le avventure dell'omonima mascotte del parco divertimenti di Gardaland.\nStoria della testata.\nIl fumetto raccontava le avventure dell'omonimo personaggio, al quale nel 1993, dallo stesso De Pretto, era stato dato un nuovo aspetto, diverso da quello che lo aveva caratterizzato negli anni ottanta, quando veniva usato per sponsorizzare Gardaland.\nLa numerazione degli albi a fumetti, che venivano pubblicati mensilmente nel periodo di apertura del parco divertimenti, ricominciava ogni anno da 1, e il numero variava da otto a nove pubblicazioni annue; il primo numero pubblicato in edicola fu quello del maggio 1996, mentre i numeri del 1995, pubblicati come bimestrali (furono in totale sei, di cui l'ultimo uscito nel marzo del 1996) vennero distribuiti solo all'interno di Gardaland, gratuitamente, a chi si iscriveva al \"Club di Prezzemolo\".\nIl primo editore del fumetto, nel 1995, fu FPM Editore, mentre dall'anno successivo e fino al 2000 il fumetto pass\u00f2 ad Egmont Publishing; dal 2001 fino alla soppressione della testata il fumetto fu pubblicato da Gaghi Editrice.\nNel 2007, Gardaland pass\u00f2 all'azienda britannica Merlin Entertainments, che decise di sospendere le pubblicazioni del fumetto, che aveva una tiratura annua di 35.000 copie ma che non vendeva abbastanza da giustificarne l'esistenza. Nonostante l'appello di Lorenzo De Pretto e una petizione on-line promossa dal sito internet \"Gardaland Tribe\", il giornale non fu pi\u00f9 pubblicato, e l'ultimo numero fu quindi il numero 8 dell'ottobre 2006.\nDa maggio a giugno 2020, un'edizione speciale del giornale \u00e8 stata resa disponibile in versione digitale e gratuita sul sito di Gardaland, a cadenza settimanale. Ogni numero contiene due storie a fumetti e una rubrica.\nAutori.\nAl giornale collaboravano, oltre al gi\u00e0 citato Lorenzo De Pretto (che si occupava di disegnare tutte le copertine e spesso sceneggiava e disegnava la storia di apertura), anche altri artisti, famosi o meno, fra i quali Giuseppe Ferrario, che cre\u00f2 alcuni dei personaggi delle storie a fumetti, Luciano Gatto e Stefano Intini, disegnatori anche di storie di Topolino e Paperino.\nLa copertina del numero 8 del settembre 2000 \u00e8 invece opera di Giorgio Cavazzano.\nContenuti del giornale.\nProtagonisti delle storie a fumetti.\nLe storie a fumetti contenute nel giornale si svolgevano nel parco di Gardaland, e vedevano protagonisti Prezzemolo e i suoi amici.\nSviluppo delle storie a fumetti.\nLe storie di Prezzemolo si svolgono principalmente all'interno del parco di Gardaland, anche se non mancano occasioni in cui i protagonisti si trovano ad uscire dal parco.\nNei primi due numeri della serie (aprile e giugno 1995), i protagonisti delle storie sono Prezzemolo, Mousley, Tinoxio, Tinox III e Xonit 3000, mentre dai numeri successivi vengono introdotti anche Pagui ed Aurora. Il gruppo rester\u00e0 invariato fino al 1999 quando, senza alcuna spiegazione, vengono eliminati i Tinoxiani e vengono introdotti i personaggi di Bamb\u00f9 e di Mister T-Gey.\nDal 2004, viene cambiata l'ambientazione delle storie: non \u00e8 pi\u00f9 Gardaland il centro dell'azione, bens\u00ec \"Tanaboo\", un paese immaginario, di cui \u00e8 sindaco T-Gey; questa scelta, \u00e8 fatta per restare in linea con la serie animata nata nel 2002, e per questo vengono anche introdotti i personaggi di Prezzemolino e Zenda, oltre che attribuire a Prezzemolo dei super poteri. In questo modo, per\u00f2, si va a stravolgere la figura originale di Prezzemolo, che ne faceva un personaggio ingenuo, goloso e alle volte piuttosto pigro.\nAltri contenuti.\nNel giornale, oltre alle storie a fumetti, erano contenute varie rubriche, che parlavano di animali, cantanti o altri temi, presentazioni delle novit\u00e0 introdotte a Gardaland durante il periodo di chiusura invernale e giochi.\nAlmeno una volta all'anno, veniva regalato con il giornale un biglietto che permetteva l'entrata gratuita nel parco divertimenti."}
{"id": "4077035", "revid": "481349", "url": "https://it.wikipedia.org/wiki?curid=4077035", "title": "Alfa 90", "text": ""}
{"id": "4077039", "revid": "1543377", "url": "https://it.wikipedia.org/wiki?curid=4077039", "title": "Niamina West", "text": "Il distretto di Niamina West \u00e8 un distretto del Gambia nella Divisione del Central River con 6.630 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077042", "revid": "637047", "url": "https://it.wikipedia.org/wiki?curid=4077042", "title": "Edoardo, duca di Kent", "text": ""}
{"id": "4077044", "revid": "1543377", "url": "https://it.wikipedia.org/wiki?curid=4077044", "title": "Distretto di Niani", "text": "Il distretto di Niani \u00e8 un distretto del Gambia nella Divisione del Central River con 22.242 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077045", "revid": "1272592", "url": "https://it.wikipedia.org/wiki?curid=4077045", "title": "Ravalle", "text": "Ravalle \u00e8 una frazione di Ferrara di 362 abitanti, facente parte della Circoscrizione 3.\nIl toponimo possiede diverse interpretazioni: potrebbe derivare dalla radice \"rav\" che sta ad indicare un declivio o una riva, oppure pu\u00f2 derivare dal latino \"erat vallis\", cio\u00e8 \"qui c'era una valle\"; infine, potrebbe derivare dal termine medievale \"rapale\".\nLe origini del borgo sono molto antiche ed esso viene citato in un documento del 903, scoperto da Ludovico Antonio Muratori, ed \u00e8 ricordato anche negli Statuti Ferraresi del 1287 col nome di \"Ravallis\".\nMonumenti e luoghi d'interesse.\nArchitetture religiose.\nIl paese sorge ai margini delle sponde del Po e si sviluppa fra le vicine localit\u00e0 di Porporana e di Casaglia. Nelle vicinanze vi scorre anche l'itinerario del percorso cicloturistico Destra Po."}
{"id": "4077047", "revid": "1543377", "url": "https://it.wikipedia.org/wiki?curid=4077047", "title": "Nianija", "text": "Il distretto di Nianija \u00e8 un distretto del Gambia nella Divisione del Central River con 8.205 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077049", "revid": "1543377", "url": "https://it.wikipedia.org/wiki?curid=4077049", "title": "Distretto di Sami", "text": "Il distretto di Sami \u00e8 un distretto del Gambia nella Divisione del Central River con 19.157 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077051", "revid": "4175", "url": "https://it.wikipedia.org/wiki?curid=4077051", "title": "Serie A2 1993-1994 (rugby a 15)", "text": "La serie A2 1993-94 fu il 60\u00ba campionato di seconda divisione di rugby a 15 in Italia.\n ripartite su due gironi paritetici di 8 squadre ciascuno.; le prime quattro di ciascun girone ammesse a due \"poule\" di promozione e le ultime quattro ad altrettante \"poule\" per la salvezza; la squadra ultima classificata di ciascuna \"poule\" salvezza sarebbe retrocessa in serie B mentre invece le due squadre vincitrici delle rispettive \"poule\" promozione avrebbero disputato la finale in gara doppia, alla fine della quale sarebbe risultata la vincitrice del campionato da promuovere in serie A1 per la stagione successiva e qualificata ai play-off scudetto di A1 della stagione in corso; rispetto alla stagione precedente infatti solo una squadra fu ammessa alle gare scudetto.\nA vincere il torneo fu il , che prese parte ai playoff di A1 venendo tuttavia eliminato dal , e fu promosso in massima serie per la stagione successiva; a retrocedere furono e , ultimi dei rispettivi gironi salvezza."}
{"id": "4077052", "revid": "1543377", "url": "https://it.wikipedia.org/wiki?curid=4077052", "title": "Upper Saloum", "text": "Il distretto di Upper Saloum \u00e8 un distretto del Gambia nella Divisione del Central River con 15.970 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077058", "revid": "767487", "url": "https://it.wikipedia.org/wiki?curid=4077058", "title": "Giuseppe Fiaschi", "text": "Carriera.\nGiocatore.\nNel 1959-1960 gioc\u00f2 nella Fiorentina, partecipando alla finale di Coppa Italia che fu persa dai toscani. Debutta in Serie B con il Prato nel 1960 disputando 10 gare.\nL'anno successivo passa alla Lucchese dove disputa altri due campionati di Serie B per un totale di 58 presenze, e quattro anni in Serie C.\nNel 1967 viene ceduto all'Internapoli in Serie C; nel 1970 termina la sua carriera da calciatore.\nAllenatore.\nHa allenato per due anni il Cuoiopelli nei campionati regionali toscani."}
{"id": "4077061", "revid": "599013", "url": "https://it.wikipedia.org/wiki?curid=4077061", "title": "Fausto Vicino", "text": "Carriera.\nEsordisce in Serie D nel 1957 col Bagheria, e due anni dopo (nel 1959) milita nella medesima categoria con la Pro Mogliano e l'anno seguente va al Treviso in Serie C. Nel 1961 passa al Parma con cui disputa due campionati di Serie B per un totale di 53 presenze e 5 gol.\nNegli anni successivi gioca altre 8 gare in due campionati di Serie B con il Venezia, inframmezzati da un anno in Serie C con la Mestrina.\nChiude la carriera in Serie C con la Maceratese."}
{"id": "4077070", "revid": "36426", "url": "https://it.wikipedia.org/wiki?curid=4077070", "title": "Il Pensatore", "text": ""}
{"id": "4077073", "revid": "92723", "url": "https://it.wikipedia.org/wiki?curid=4077073", "title": "H\u00f6flein (forte romano)", "text": "Il forte romano di H\u00f6flein era un piccolo avamposto militare che faceva parte della catena di postazioni militari presenti lungo il \"limes danubiano\" nel settore pannonico. Si trova nei pressi della cittadina di H\u00f6flein della Bassa Austria, nel distretto di Bruck an der Leitha. Vi erano quindi nelle sue immediate vicinanze tre diverse torrette di avvistamento, lungo una strada militare che costeggiava il grande fiume.\nPosizione.\nIl sito si trova a circa 5\u00a0km a sud di H\u00f6flein lungo il Danubio ed a 5 miglia a nord del capoluogo Bruck/Leitha. Il fortino sorgeva sulla cosiddetta \"Kirchberg\" che ora si trova completamente sepolta sotto la chiesa parrocchiale di St. Ulrich e l'annesso cimitero. Nelle vicinanze c'erano tre torri di guardia romane:\nGli ultimi due si trovavano a fianco della strada romana che conduceva a \"Carnuntum\" e poi a \"Scarbantia\".\nStoria del sito.\nH\u00f6flein \u00e8 noto da parecchio tempo come fonte di reperti romani. Fin dal 1846 fu trovato il coperchio di sarcofago, dotato di un'iscrizione, oltre ad una \"tegula\" con il timbro della \"legio XIV Gemina\". A questi reperti segu\u00ec il ritrovamento di una stele funeraria, oggi depositata presso il Museo di Vienna. Importanti furono anche due iscrizioni su pietra con dediche, uno ad un \"beneficiarius consularis\" e una ad un \"custos armorum\" rinvenute presso la necropoli lungo la Kirchberg.\nFortino romano.\nIl forte era a forma leggermente irregolare, spostato nella parte sud-est della piazza, con angoli arrotondati e misurava 61,85-64,50 metri per 52,50-54,75 (ognuno dei quali si riferisce esclusivamente ai tratti rettilinei del muro) e copriva circa l'area del cimitero che circonda la chiesa. Le fondazioni sono ancora visibili nella parte est e nord-ovest, il lato ovest \u00e8 stato quasi completamente distrutto. A nord e a sud non \u00e8 stato possibile analizzarlo. Il forte aveva intorno un fossato largo 4\u20135\u00a0m e 1,20-1,40\u00a0m di profondit\u00e0, con un \"vallum\" interno largo mediamente 0,80-1,20\u00a0m."}
{"id": "4077074", "revid": "6923", "url": "https://it.wikipedia.org/wiki?curid=4077074", "title": "Teatro Stabile di Brescia", "text": "Il CTB Teatro Stabile di Brescia \u00e8 teatro Stabile di prosa a gestione pubblica di Brescia, situato in via Felice Cavallotti, 20. Il CTB Teatro Stabile di Brescia \u00e8 nato nel 1974 per iniziativa del Comune di Brescia e della Provincia di Brescia, cui si \u00e8 affiancata nel 1991 la Regione Lombardia.\nLa sigla CTB sta per Centro Teatrale Bresciano cio\u00e8 l'ente pubblico (con personalit\u00e0 giuridica e con sede in Piazza della Loggia) cui fa capo l'attivit\u00e0 teatrale di Brescia.\nStoria.\nIl CTB Teatro Stabile di Brescia fa parte dei diciassette teatri stabili pubblici italiani ed ha una particolarit\u00e0 che condivide solo con un altro teatro stabile, quello di Catania, quella, in pratica, di agire in una regione nella quale esiste un altro stabile, che nel nostro caso \u00e8 il Piccolo Teatro di Milano. \u00c8 un'eccezione questa che chiarisce il bisogno di teatro della regione Lombardia.\nNato da una compagnia che aveva raggiunto un livello di qualit\u00e0 nazionale, il CTB Teatro Stabile di Brescia si \u00e8 dato uno statuto di Teatro Stabile Pubblico nel 1994 e da allora ha svolto continuativamente e con successo la sua attivit\u00e0 a Brescia e in provincia.\nL'anno di fondazione \u00e8 il 1974 dall'attivit\u00e0 della Compagnia della Loggetta e l'apporto creativo della regista Mina Mezzadri. Gli esordi del CTB sono affidati all'azione teatrale e di pensiero di Massimo Castri che \u00e8 direttore del neonoato stabile fino al termine degli anni Ottanta. Le sue regie di Pirandello e Ibsen \u2013 prodotte dal CTB\u00a0\u2013 sono tappe fondamentali nella storia del teatro di regia italiano della seconda met\u00e0 del Novecento e forniscono al teatro bresciano l'occasione per costruire una propria identit\u00e0 a livello nazionale. Contestualmente alla presenza come direttore artistico, Massimo Castri chiama al CTB registi come Nanni Garella e Cesare Lievi, fondatore col fratello Daniele, scenografo, del Teatro dell'Acqua di Gargnano. I fratelli Lievi mettono in scena per il CTB Torquato Tasso e Clavigo di Goethe, un'anticipazione della storia recente dello stabile bresciano. Il testimone a fine anni ottanta poi passa a Sandro Sequi]che promuove un'eclettica apertura a diverse posizioni stilistiche. Sequi, regista raffinato e colto, caratterizzato da uno stile neobarocco e di respiro europeo, chiama a collaborare con lo stabile registi come Roman Viktiuk che realizza lo sconcertante l'intenso Play Strindberg di Friedrich D\u00fcrrenmatt, Jos\u00e9 Caldas, Cherif, Federico Tiezzi, Nanni Garella, Mina Mezzadri. La direzione artistica di Sequi propone cicli dedicati al teatro russo, al teatro francese e al teatro inglese con scambi internazionali che anticipano la necessit\u00e0 di un'apertura dello stabile ai fermenti europei.\nCon la stagione 1996/1997 Cesare Lievi assume la direzione artistica del CTB e si pone in una posizione di continuit\u00e0 nei confronti della storia dello stabile ma anche con la consapevolezza che agire in uno scenario di rinnovamento dei testi e della drammaturgia di matrice europea sia necessario per restituire al teatro il suo ruolo etico. Tra le tante produzioni si citano: Torquato Tasso (1986), Clavigo (1988), Caterina di Heilbronn (1997), La brocca rotta (2003), Fotografia di una stanza (2005), Il mio amico Baggio (2006), La badante (2008), che con questo spettacolo ha ricevuto il premio UBU \"come migliore novit\u00e0 italiana\", il premio internazionale intitolato ad Ennio Flaiano \"Il Pegaso d'oro\" per la regia e a luglio 2009 gli \u00e8 stato assegnato il Premio UNESCO alla Cultura.\nLa voce registica di Lievi si affianca a quella di altri registi: Nanni Garella, Werner Waas, Valter Malosti, Fran\u00e7ois Kahn, Monica Conti, Vincenzo Pirrotta, Elena Bucci e Marco Sgrosso fino a Danio Manfredini chiamati dal CTB per dare voce alle tendenze della scena contemporanea. Sguardo all'Europa con particolare attenzione alla feconda realt\u00e0 tedesca, l'attenzione al contemporaneo e la consapevolezza che il teatro sia mezzo per pensare la realt\u00e0 fanno del CTB Teatro Stabile di Brescia e della direzione artistica di Cesare Lievi l'esempio di una buona pratica per costruire un modo di intendere il teatro non meramente come svago, ma come specchio della complessit\u00e0 del quotidiano.\nUna intensa collaborazione con La Compagnia Le Belle Bandiere si \u00e8 protratta dal 2006 ad oggi che hanno messo in scena per il CTB: Macbeth di William Shakespeare, Hedda Gabler di Ibsen, Juana de la Cruz di Elena Bucci, La locandiera di Carlo Goldoni, L\u2019amante di Harold Pinter, Ella di Herbert Achtenbusch, Antigone ovvero una strategia del rito, da Sofocle.\nDal 2 luglio 2010 la direzione del CTB Teatro Stabile di Brescia \u00e8 affidata ad Angelo Pastore, gi\u00e0 consulente del CTB dal 2000, si \u00e8 occupato di programmazione teatrale a partire dagli anni Ottanta, iniziando la sua carriera allo stabile di Torino e successivamente al Franco Parenti di Milano mentre dal 2009 ha assunto l'incarico di direttore del teatro Quirino di Roma pur mantenendo la sua collaborazione con il teatro bresciano.\nConsulente artistico dalla stessa stagione, Franco Branciaroli, attore e regista poliedrico conosciuto e applaudito dal pubblico bresciano nelle passate stagioni di prosa. Lo ricordiamo sui nostri palcoscenici in Otello di Shakespeare per la regia di Gabriele Lavia (1996); Medea, per la regia di Luca Ronconi (1998); La Moscheta (2001), Cos\u2019\u00e8 l\u2019amore, dello stesso Branciaroli (2002) e Caligola (2004) di Camus, per la regia di Claudio Longhi e con le scene del bresciano Giacomo Andrico; Finale di partita di Samuel Beckett, per la regia dello stesso Branciaroli (2006); Vita di Galileo di Brecht, regia di Calenda (2008); Don Chisciotte, progetto e regia di Branciaroli (2009), che gli \u00e8 valso il premio Pegaso d'oro 2009, Edipo Re di Sofocle (2010), per la regia di Antonio Calenda.\nIl CTB Teatro Stabile produce, ogni stagione, spettacoli che vengono rappresentati in sede - nella sala del teatro Sociale e nella pi\u00f9 piccola del teatro Santa Chiara \u2013 per poi essere venduti e inseriti nei circuiti di programmazione nazionale e talvolta anche internazionale grazie al livello culturale e artistico ormai generalmente riconosciutogli. Nella programmazione per\u00f2 non manca la realt\u00e0 locale, le sue tradizioni, la sua lingua e i suoi artisti, curando la messa in scena d'importanti testi di autori dialettali contemporanei.\nAccanto all'attivit\u00e0 produttiva il CTB - Teatro Stabile di Brescia, organizza, all'interno di tre diverse rassegne, l'ospitalit\u00e0 di spettacoli di vario genere: teatro classico, teatro contemporaneo.\nSi dedica, inoltre, ad attivit\u00e0 culturali ormai fortemente radicate nella citt\u00e0 quale le letture di poesie, conferenze, incontri e dibattiti svolti nel foyer del Teatro."}
{"id": "4077091", "revid": "293539", "url": "https://it.wikipedia.org/wiki?curid=4077091", "title": "Vincenzo Pritelli", "text": "Biografia ed opere.\nArchitetto eclettico, fu titolare della cattedra di disegno geometrico e costruttivo nella scuola comunale di disegno di Faenza e, dal 1906 al 1910, direttore della stessa. \nOpere realizzate a Faenza: \nSempre a Faenza realizz\u00f2 una torre nella villa dei conti Rossi, detta villa San Prospero, agli inizi della strada di Castel Raniero, e un villino come sua casa nel viale della stazione.\nOpere realizzate altrove:\nIl Museo Torricelliano di Faenza conserva inoltre un modello di dirigibile progettato durante la Prima guerra mondiale dal Pritelli."}
{"id": "4077092", "revid": "461603", "url": "https://it.wikipedia.org/wiki?curid=4077092", "title": "Shenzhen Ruby", "text": ""}
{"id": "4077094", "revid": "23", "url": "https://it.wikipedia.org/wiki?curid=4077094", "title": "Kosmochlor", "text": ""}
{"id": "4077096", "revid": "1305772", "url": "https://it.wikipedia.org/wiki?curid=4077096", "title": "Discografia delle Morning Musume", "text": "Questa pagina contiene la discografia delle Morning Musume, un gruppo musicale interamente femminile giapponese fondato nel 1997."}
{"id": "4077102", "revid": "682976", "url": "https://it.wikipedia.org/wiki?curid=4077102", "title": "Gruppo del pirosseno", "text": ""}
{"id": "4077103", "revid": "36426", "url": "https://it.wikipedia.org/wiki?curid=4077103", "title": "Monastero di Patmos", "text": ""}
{"id": "4077109", "revid": "767487", "url": "https://it.wikipedia.org/wiki?curid=4077109", "title": "Smart Card Open Monet+ 2012", "text": "Lo Smart Card Open Monet+ 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Zl\u00edn in Repubblica Ceca dal 4 al 10 giugno 2012 su campi in terra battuta e aveva un montepremi di $25,000.\nVincitori.\nSingolare.\n Mar\u00eda-Teresa Torr\u00f3-Flor ha battuto in finale Jasmina Tinjic 6\u20131, 1\u20136, 6\u20131\nDoppio.\n Elica Kostova / Jasmina Tinjic hanno battuto in finale Ver\u00f3nica Cepede Royg / Teliana Pereira 4\u20136, 6\u20131, [10\u20138]"}
{"id": "4077112", "revid": "375960", "url": "https://it.wikipedia.org/wiki?curid=4077112", "title": "Periodo Han", "text": ""}
{"id": "4077114", "revid": "92723", "url": "https://it.wikipedia.org/wiki?curid=4077114", "title": "Karshi Womens 2 2012", "text": "Il Karshi Womens 2 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Karshi in Uzbekistan dal 4 al 10 giugno 2012 su campi in cemento e aveva un montepremi di $25,000.\nVincitori.\nSingolare.\n Nade\u017eda Ki\u010denok ha battuto in finale Tadeja Majeri\u010d 6\u20133, 7\u20136(7\u20133)\nDoppio.\n Valentina Ivachnenko / Kateryna Kozlova hanno battuto in finale Veronika Kap\u0161aj / Teodora Mir\u010di\u0107 7\u20135, 6\u20133"}
{"id": "4077118", "revid": "767487", "url": "https://it.wikipedia.org/wiki?curid=4077118", "title": "Hunt Communities USTA Women's Pro Tennis Classic 2012", "text": "L'Hunt Communities USTA Women's Pro Tennis Classic 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a El Paso negli USA dal 4 al 10 giugno 2012 su campi in cemento e aveva un montepremi di $25,000.\nVincitori.\nSingolare.\n Marie-\u00c8ve Pelletier ha battuto in finale Ashley Weinhold 7\u20135, 6\u20134\nDoppio.\n Sanaz Marand / Ashley Weinhold hanno battuto in finale Fatma Al-Nabhani / Mar\u00eda Fernanda \u00c1lvarez Ter\u00e1n 6\u20134, 6\u20133"}
{"id": "4077120", "revid": "375960", "url": "https://it.wikipedia.org/wiki?curid=4077120", "title": "Periodo Jin", "text": ""}
{"id": "4077122", "revid": "547034", "url": "https://it.wikipedia.org/wiki?curid=4077122", "title": "John Fillmore Hayford", "text": "Biografia.\nLaureatosi in ingegneria civile nel 1889, entr\u00f2 nello \"U. S. coast and geodetic survey\", dove rest\u00f2 fino al 1909.\nSuccessivamente fu direttore del Collegio di ingegneria presso l'universit\u00e0 di Evanston.\nDalle sue ricerche sull'isostasia derivarono importanti risultati sulla forma, le dimensioni e la distribuzione delle masse sulla Terra.\nDa queste ricerche Hayford dedusse i parametri di un ellissoide di riferimento che, nel 1924, fu assunto come riferimento internazionale.\nCondusse anche diversi stud\u00ee idrografici, in particolare sul regime dei grandi laghi statunitensi.\nOnorificenze.\nIn suo onore sono stati nominati:"}
{"id": "4077124", "revid": "23", "url": "https://it.wikipedia.org/wiki?curid=4077124", "title": "Edenbergite", "text": ""}
{"id": "4077129", "revid": "1498232", "url": "https://it.wikipedia.org/wiki?curid=4077129", "title": "Wind Music Awards 2012 (compilation)", "text": "Wind Music Awards 2012 \u00e8 la seconda compilation legata all'omonima manifestazione che \u00e8 stata pubblicata il 22 giugno 2012 per la Rhino Records. \u00c8 costituita da 35 brani divisi 16 nel primo CD (artisti italiani) e 19 nel secondo (artisti stranieri)."}
{"id": "4077130", "revid": "599013", "url": "https://it.wikipedia.org/wiki?curid=4077130", "title": "Celestino Prieto", "text": "Ha preso parte a sei edizioni del Tour de France e ad altrettante della Vuelta a Espa\u00f1a; in quest'ultima si \u00e8 aggiudicato anche una tappa.\nCarriera.\nPassato professionista con la Kelme centre subito un importante traguardo riuscendo ad aggiudicersi all'esordio una tappa della Vuelta a Espa\u00f1a 1981. Nella stessa stagione riuscir\u00e0 ad aggiudicarsi anche un'altra corsa, una tappa alla Costa del Azahar, breve corsa a tappe spagnola che concluder\u00e0 al sesto posto della classifica generale.\nNel 1982 sfiora nuovamente il successo alla Vuelta, arrivando secondo nella Antella-Albacete, quattordicesima frazione, dietro il francese Dominique Arnaud. Concluder\u00e0 la grande corsa a tappe spagnola al dodicesimo posto finale, suo miglior risultato nella classifica generale di un grande giro, eguagliato solo e sempre alla Vuelta nel 1985.\nLa stagione lo vede comunque vincitore di due frazioni in brevi corse a tappe spagnole.\nNel 1983 passa alla Reynolds con la quale partecipa sia alla Vuelta che al Tour de France come gregario di Pedro Delgado. Ottiene anche delle soddisfazioni personali: vince una tappa alla Vuelta Burgos che conclude al quarto posto ed \u00e8 quinto nella Vuelta a Castilla e decimo ai Campionati spagnoli.\nNel 1984 \u00e8 accompagna nuovamente Delgado sia alla Vuelta che al Tour, \u00e8 una stagione in cui non riesce a vincere, ma \u00e8 comunque secondo nei campionati spagnoli, terzo nella Classica di San Sebastian e nella Vuelta Burgos, sesto al Tour de l'Aude e settimo nella Prieba Villafranca de Ordizia, inoltre riceve anche la convocazione per il Campionato mondiale corso nella sua natia Barcellona, da questa stagione e per i successivi tre anni sar\u00e0 complnene stabile della nazionale spagnola ai mondiali.\nTorna al successo nel 1985 imponendosi in una corsa in linea spagnola, il Gran Premio Navarra (sar\u00e0 anche il suo ultimo successo tra i professionisti), \u00e8 terzo alla Vuelta Burgos, ottavo alla Volta Ciclista a Catalunya ed ai campionati spagnoli, e sia alla Vuelta che al Tour ottiene una buona classifica arrivando rispettivamente dodicesimo e diciassettesimo.\nLa stagione successiva non \u00e8 altrettanto prolifica ed un sesto posto nella classifica generale della Vuelta a la Rioja sar\u00e0 il suo miglior risultato. Passa dunque nel 1987 alla Kas, squadra capitanata da Sean Kelly ed Ac\u00e1cio da Silva, il suo ultimo risultato di rilievo sar\u00e0 il secondo posto nel Trofeo Luis Puig proprio in quella annata, chiuder\u00e0 la carriera alla ONCE due anni pi\u00f9 tardi."}
{"id": "4077131", "revid": "1543377", "url": "https://it.wikipedia.org/wiki?curid=4077131", "title": "Walter Owen Bentley", "text": "A seguito delle pioneristiche sperimentazioni che lo portarono alla realizzazione dei primi motori aeronautici in alluminio, tanto da esserne considerato l'inventore, egli nel 1919 fond\u00f2 la Bentley Motors Ltd., che ancora attualmente produce vetture sportive e di lusso. \nBiografia.\nGli studi e la formazione.\nWalter Owen Bentley, MBE, conosciuto semplicemente come \u201cW.O.\u201d, nacque a Londra, nel sobborgo residenziale di Hampstead, da Alfred Bentley ed Emily Waterhouse. \nUltimo di nove figli, frequent\u00f2 con profitto il Clifton College di Bristol dal 1902 al 1905 e successivamente il King's College of London ma, contemporaneamente, la sua grande passione per la meccanica lo port\u00f2 a frequentare svariate officine, prime tra tutte quelle ferroviarie della Great Northern Railway dove si fabbricavano le locomotive che tanto affascinavano il giovane W.O. Egli stesso scrisse in seguito: \u00abla vista di una Patrick Stirling a otto assi mi colp\u00ec profondamente.\u00bb\nL\u2019apprendistato nelle officine ferroviarie.\nE fu proprio presso le officine della Great Northern Railway che nel 1905 il giovane W.O. inizi\u00f2 la sua esperienza professionale, avviando un produttivo apprendistato di circa cinque anni per la somma di 75 sterline e realizzando anche l'amb\u00ecto desiderio che aveva fin da bambino, ovvero condurre una locomotiva della Great Northern Atlantic. \nEffettivamente, al termine dell'apprendistato nell\u2019estate del 1910 W.O. divenne fuochista di seconda sulla linea ferroviaria Londra-Leeds tuttavia, nel frattempo, aveva anche acquisito le nozioni necessarie per progettare e costruire macchine complesse. \nSempre pi\u00f9 affascinato dalla velocit\u00e0 e dalla competizione, il giovane W.O. si confront\u00f2 anche con l\u2019equitazione e l\u2019ambito motociclistico, gareggiando con una \"Quadrant\", una \"Rex\" e una \"Indian\", tant\u2019\u00e8 che al termine dell\u2019apprendistato presso la Great Northern Railway, W.O. intu\u00ec che la carriera nelle ferrovie non lo avrebbe soddisfatto pienamente, poich\u00e9 egli si scopr\u00ec sempre pi\u00f9 orientato verso il mondo dei motori e soprattutto dell\u2019automobile, che si stava imponendo come nuovo mezzo di trasporto, nonch\u00e9 nuovo emblema di ricchezza dell\u2019epoca.\nLa Bentley&amp;Bentley e le prime sperimentazioni meccaniche.\nNel 1911 W.O. termin\u00f2 gli studi di ingegneria al King's College of London e, dopo un periodo di lavoro presso la National Motor Cab Company, nel 1912 fond\u00f2 la Bentley&amp;Bentley insieme a suo fratello Horace Millner, detto \u201cH.M.\u201d, un\u2019impresa che importava in Gran Bretagna le vetture francesi DFP. \nDa appassionato dei motori W.O. era fermamente convinto che la partecipazione a competizioni fosse il mezzo migliore per commercializzare le automobili e, non soddisfatto delle prestazioni delle DFP che importava dalla Francia, W.O. inizi\u00f2 la sua avventura nel mondo dell\u2019automobilismo elaborandone i motori. In una prima officina di \"Mews Street\" a Londra, W.O. appront\u00f2 un primo modulo di pistoni in lega di alluminio con un albero adattato e li mont\u00f2 in un motore di una DFP, con cui effettu\u00f2 numerosi collaudi presso la pista di Brooklands tra il 1913 e il 1914.\nIl successo dei motori aeronautici in alluminio.\nNella primavera del 1914 W.O. si spos\u00f2 con Leonie Gore, la figlia di un baronetto e durante gli anni della Grande Guerra, W.O. ebbe l\u2019occasione di lavorare per il Royal Naval Air Service, che lo convoc\u00f2 per merito della sua conoscenza riguardo l\u2019elaborazione dei motori DFP delle vetture che la Bentley&amp;Bentley importava in Gran Bretagna. Grazie a questa occasione egli conobbe Lord Hives, celebre ingegnere della Rolls-Royce che era alle prese con le fasi embrionali di progettazione di un motore aeronautico, con cui W.O. ebbe modo di sperimentare le ottime potenzialit\u00e0 dell\u2019alluminio: fu cos\u00ec che il primo propulsore aeronautico Rolls-Royce \"Eagle\" fu realizzato con questo materiale, anzich\u00e9 in acciaio. \nA seguito della realizzazione del motore \"Eagle\", la fama di W.O. inizi\u00f2 a diffondersi e dalle officine Rolls-Royce di Derby W.O. venne chiamato a Wolverhampton da Louis Coatalen della Sunbeam, che produsse un analogo motore aeronautico per i propri velivoli. \nIn seguito W.O. fu contattato anche dall'industria francese Clerget che aveva aperto un nuovo stabilimento a Chiswick e poi prest\u00f2 la sua consulenza alle officine Humber di Coventry, dove gli fu affidata un\u2019intera squadra per la progettazione di un nuovo motore, il cui primo prototipo fu pronto nell'estate del 1916. \nDa quest\u2019ultima esperienza nacque il Bentley \"BR1\" a cui segu\u00ec un secondo pi\u00f9 grande, il \"BR2\" del 1918, la cui pi\u00f9 nota applicazione \u00e8 quella del Sopwith \"Snipe\", il caccia monoposto standard RAF del primo dopoguerra e sulla sua versione da attacco al suolo, il Sopwith \"TF-2 Salamander\".\nQuesto importante traguardo valse a W.O. la nomina di MBE e il merito di essere considerato l\u2019inventore del motore in alluminio. \nLa nascita della Bentley Motors Ltd., le corse e i \"Bentley Boys\".\nNel 1919 Leonie Gore lasci\u00f2 vedovo W.O. a causa di un\u2019epidemia di influenza spagnola. Egli, seppur provato nell\u2019animo, torn\u00f2 presto a dedicarsi alacremente al lavoro e nello stesso anno valut\u00f2 che i tempi erano maturi per fondare una propria azienda automobilistica, pertanto la piccola officina di \"Mews Street\" divenne la prima sede della Bentley Motors Ltd. \nGrazie alla recente e pionieristica esperienza di realizzazione dei potenti motori aeronautici in alluminio, da questa prima officina usc\u00ec il prototipo \"3 Litre\", che montava un propulsore in alluminio da tre litri a quattro cilindri, progettato dallo stesso W.O. che, nel gennaio 1920, guid\u00f2 personalmente per un lungo percorso di collaudo lungo le strade dell'Inghilterra.\nNell\u2019autunno del 1920 W.O. spos\u00f2 Audrey \u201cPoppy\u201d Hutchinson e nel 1921 la Bentley Motors Ltd. trasfer\u00ec la propria sede in un nuovo stabilimento a Cricklewood, dove vennero fabbricate in serie e vendute le prime \"3 Litre\" a marchio Bentley.\nLa passione per la velocit\u00e0 e le corse automobilistiche port\u00f2 presto W.O. a investire moltissime risorse per creare vetture dalle prestazioni sempre pi\u00f9 sportive e, nel 1922, egli decise di partecipare per la prima volta alla celebre \"500 miglia di Indianapolis\" con un modello speciale di \"3 Litre\" pilotata da Douglas Hawkes che si classific\u00f2 al 13\u00ba posto, gareggiando a una media di 80 miglia orarie. \nNel 1923 la Bentley, con un nuovo team rinominato \"Bentley Boys\" capitanato da Richard Sidney Witchell, un vecchio compagno di scuola di W.O., partecip\u00f2 con la medesima \"3 Litre\" alla celebre \"24 Ore di Le Mans\", raggiungendo il quarto posto. Tuttavia la vittoria non tard\u00f2 ad arrivare quando, nel 1924, lo stesso modello \"3 Litre\" fu pilotato da Woolf Barnato classificandosi al 1\u00ba posto. \nNel 1928 W.O. progett\u00f2 un innovativo motore in alluminio a sei cilindri e con sei marce, che consentiva alte prestazioni con consumi pi\u00f9 contenuti. W.O. decise di montare questo nuovo propulsore sulla \"6\u00bd Litre Speed Six\" con cui vinse nuovamente la \"24 Ore di Le Mans\". La robustezza delle vetture e il successo nelle gare automobilistiche fecero di Bentley sinonimo indiscusso di prestigio e sportivit\u00e0, tanto da portare il collega Ettore Bugatti ad affermare che \u00absoltanto Mr. Bentley pu\u00f2 costruire i pi\u00f9 veloci bolidi sportivi.\u00bb\nLa crisi della Bentley e la sua vendita.\nNel 1926 W.O. era uno stimato uomo di successo, a capo di un\u2019azienda automobilistica tra le tante nate nei primi decenni del Novecento, che tuttavia si distingueva per le collaudate prestazioni sportive e l\u2019affidabilit\u00e0. \nNonostante il buon successo commerciale delle vetture W.O., sempre pi\u00f9 impegnato nella sua passione per le competizioni, and\u00f2 incontro a una carenza di liquidit\u00e0 che lo vide costretto a cercare un nuovo finanziatore. Egli conobbe Barney Barnato, noto proprietario delle miniere sudafricane di Kimberley, nonch\u00e9 padre del pilota Woolf che gi\u00e0 aveva apprezzato per la sua vittoria del 1924 a bordo della \"3 Litre\". Egli gli propose di finanziare la Bentley con un capitale di circa centomila sterline e alla luce di questo nuovo investimento W.O. riusc\u00ec a continuare la propria attivit\u00e0, senza abbandonare le competizioni sportive della \"24 Ore di Le Mans\", che gli riservarono nuove vittorie nel 1927 e nel 1928 con una \"4\u00bd Litre\" pilotata da Woolf Barnato e Bernard Rubin. \nMalgrado ci\u00f2 la celebre crisi economica del 1929 decret\u00f2 la fine di un periodo di gloria e W.O. si trov\u00f2 solo a combattere contro una gestione alquanto difficile, senza pi\u00f9 il fondamentale sostegno economico di Barney Barnato. \nAlla fine del 1930 il bilancio della Bentley era in perdita di oltre centotrentamila sterline e W.O. si vide costretto a mettere in liquidazione volontaria l\u2019azienda, tuttavia prese contatti con la Napier, un\u2019industria meccanica che ormai fabbricava aerei ma che avrebbe desiderato tornare a produrre automobili. A seguito di alcuni incontri preliminari, W.O. e la dirigenza della Napier presero accordi per un\u2019eventuale fusione, ipotizzando un piano di produzione di nuove vetture da lui progettate. \nInaspettatamente, nell\u2019autunno del 1931 il British Central Equitable Trust che gestiva la pratica di liquidazione della Bentley Motors Ltd. ricevette una nuova richiesta d'acquisto anonima, il cui insolito vincolo stabiliva la rivelazione dell'acquirente soltanto ad affare concluso. Fu cos\u00ec che W.O., dopo aver siglato l'accordo, scopr\u00ec che ad acquistare la Bentley era stata la celebre azienda rivale Rolls-Royce Ltd.\nA seguito di questa operazione, W.O. ottenne dal tribunale un contratto di consulenza di quattro anni con la Rolls-Royce e i debiti della Bentley vennero appianati ma la produzione sub\u00ec un momentaneo arresto e gli storici stabilimenti di Cricklewood vennero chiusi. \nW.O. venne dapprima ingaggiato per riprogettare un nuovo motore V12 per la Rolls-Royce \"Phantom III\" ma in seguito venne incaricato di seguire la clientela e, soprattutto, di occuparsi dei collaudi delle vetture in giro per l'Europa.\nA questo proposito W.O. comp\u00ec svariati viaggi in Gran Bretagna, Scozia, ma anche in Francia e sulle Alpi, tuttavia questi nuovi incarichi si rivelarono mirati prevalentemente a estrometterlo al pi\u00f9 presto dalla dirigenza Rolls-Royce, con cui non mancarono inevitabili dissapori.\nAnche la vita privata di W.O. risent\u00ec di questa situazione e il 1931 fu segnato anche dal divorzio con la seconda moglie \u201cPoppy\u201d.\nDalla Rolls-Royce alla Lagonda.\nNel 1935, allo scadere del proprio contratto e alla luce di una politica aziendale che non condivise mai pienamente, W.O. decise di lasciare ogni incarico in Rolls-Royce, dato che con il nuovo assetto societario fu presto evidente che molte scelte avrebbero radicalmente cambiato il destino della Bentley. \nDopo essere convolato a nozze una terza volta con Margaret Roberts Hutton, W.O. approd\u00f2 alla Lagonda come direttore tecnico e con cui inizi\u00f2 una proficua collaborazione, pur mantenendo la direzione del \"Bentley Drivers' Club\", fondato da lui stesso nel 1936 e di cui nel 1947 nomin\u00f2 direttore l'ex pilota Woolf Barnato.\nGli anni di lavoro con la Lagonda videro W.O. collaborare alacremente con il gruppo costituito in gran parte da progettisti che lo avevano seguito lasciando la Rolls-Royce e ritorn\u00f2 a partecipare a quelle competizioni sportive a cui la Bentley, ormai marchio minore della Rolls-Royce a tutti gli effetti, non partecipava pi\u00f9 da tempo. Il nuovo motore V12 progettato da W.O, con Stewart Tresilian come capo progetto, fu lanciato nel 1937 e in seguito montato sul modello \"Rapide\" esibito nel 1939 al New York Motor Show, che divenne protagonista di quell'edizione poich\u00e9 considerata l'\u00abauto pi\u00f9 costosa al mondo\u00bb.\nDurante la Seconda Guerra mondiale W.O. lavor\u00f2 su un nuovo motore a sei cilindri in linea e in seguito svilupp\u00f2 un nuovo tipo di motore con camme in testa e doppio carburatore che tuttavia non fu pronto fino al 1948.\nGli ultimi anni: il passaggio alla Aston Martin e poi alla Armstrong Siddeley.\nNel settembre del 1948 fu reso noto l'acquisto della Lagonda da parte della David Brown &amp; Sons, industria siderurgica produttrice di ruote meccaniche dentate, gi\u00e0 proprietaria della Aston Martin e la produzione fu trasferita a Feltham.\nDavid Brown nomin\u00f2 W.O. a capo della nuovo progetto della Lagonda \"Straight-6\", insieme a Frank Feeley che disegn\u00f2 la \"DB2\". \nW.O. ricopr\u00ec la carica di ingegnere capo alla Aston Martin-Lagonda fino alla met\u00e0 degli anni sessanta e poi accett\u00f2 l'incarico analogo alla Armstrong Siddeley, dove divenne responsabile del progetto per la nuova \"Sapphire\" di cui disegn\u00f2 anche il telaio.\nLa scomparsa.\nMagrado W.O. si sia sposato ben tre volte non ebbe figli. Egl\u00ec mor\u00ec a 83 anni a Woking, un venerd\u00ec di agosto del 1971 mentre era al lavoro nella propria officina, lasciando la moglie Margaret, che mor\u00ec nel 1989."}
{"id": "4077135", "revid": "439868", "url": "https://it.wikipedia.org/wiki?curid=4077135", "title": "Porporana", "text": "Porporana \u00e8 una frazione di Ferrara di 201 abitanti, facente parte della Circoscrizione 3.\nIl toponimo potrebbe derivare dall'aggettivo \"purpuria\" dato alle campagne circostanti quando le terre erano incolte, oppure potrebbe derivare dal plurale latino della radice \"bur\" o \"pur\" di Burana, ovvero uno dei rami del Po che corre dal mantovano a Bondeno.\nDa una ricerca effettuata nel 1957 da una maestra elementare Edy Marini, sembra che il nome gli sia stato dato dai Fenici che vi soggiornarono e tingevano i loro tessuti color porpora\nIl paese viene citato negli Statuti Ferraresi del 1287 mentre \u00e8 del 1590 la chiesa parrocchiale dedicata a San Paolo, la quale \u00e8 stata in seguito restaurata in stile barocco.\nPorporana rappresenta l'estremit\u00e0 pi\u00f9 occidentale del territorio urbano di Ferrara, essendo l'ultima frazione del territorio comunale posta ad ovest, e si sviluppa fra le vicine localit\u00e0 di Salvatonica e di Ravalle. Poco distante, sull'argine del Po, vi scorre l'itinerario del percorso cicloturistico Destra Po.\nSorge anche nelle vicinanze il Bosco di Porporana, una delle poche zone boschive riparie rimaste nel tratto ferrarese del Po. Esso \u00e8 inserito nella rete dei siti di interesse comunitari e delle zone di protezione speciali."}
{"id": "4077136", "revid": "287204", "url": "https://it.wikipedia.org/wiki?curid=4077136", "title": "Acacio da Silva", "text": ""}
{"id": "4077156", "revid": "767487", "url": "https://it.wikipedia.org/wiki?curid=4077156", "title": "Il miracolo della farfalla", "text": "Il miracolo della farfalla (\"Le Papillon\") \u00e8 un film del 2002 scritto e diretto da Philippe Muyl.\nTrama.\nElsa \u00e8 una bambina di nove anni che vive con la madre Isabelle, con cui desidera passare un'intera giornata insieme, anche se purtroppo la madre \u00e8 sopraffatta dai suoi impegni. Inizia cos\u00ec a frequentare Julien, un anziano signore con la passione per le farfalle.\nJulien si dirige sulle prealpi del Vercors, non sapendo di essere stato seguito da Elsa, per cercare una farfalla rara. Egli rivela alla bambina che in realt\u00e0 la passione delle farfalle era di suo figlio, deceduto prematuramente, che gli aveva chiesto di trovare una particolare farfalla.\nLa madre crede che Elsa sia stata rapita e contatta le forze dell'ordine. Elsa intanto cade in una buca e Julien chiama i soccorsi, ma al loro arrivo, viene sospettato del rapimento e quindi viene messo sotto sorveglianza. Un ragazzo di nome S\u00e9bastien tira fuori Elsa che pu\u00f2 tornare a casa con la madre.\nChiarito l'equivoco, Julien viene rilasciato ed Elsa pu\u00f2 tornare a frequentarlo, cosicch\u00e9 possano andare alla ricerca delle farfalle."}
{"id": "4077158", "revid": "767487", "url": "https://it.wikipedia.org/wiki?curid=4077158", "title": "Cartoline italiane", "text": "Cartoline italiane \u00e8 un film drammatico diretto da Mem\u00e8 Perlini nel 1987.\nTrama.\nVittorio \u00e8 un programmista televisivo che vuole realizzare un servizio su Pola Mareschi, una grande attrice di teatro ritiratasi dalle scene. Decide di mandare la moglie Lidia, che di mestiere fa la fotografa, alla pensioncina in cui la donna vive, per intervistarla con un microfono nascosto. Lidia, che si \u00e8 spacciata per un'attrice, rimane coinvolta dal folle ambiente teatrale, finendo col tradire il marito e scappando di casa."}
{"id": "4077168", "revid": "123607536", "url": "https://it.wikipedia.org/wiki?curid=4077168", "title": "Palazzo della Moncloa", "text": "Il Palazzo della Moncloa \u00e8 un edificio storico di Madrid, che si trova nell'omonimo quartiere, che, dal 1977, ospita la sede della Presidenza del Governo del Regno di Spagna e la residenza ufficiale del Presidente e della sua famiglia."}
{"id": "4077173", "revid": "1442080", "url": "https://it.wikipedia.org/wiki?curid=4077173", "title": "Gastein Ladies 2012 - Doppio", "text": "Il doppio del Gastein Ladies 2012 \u00e8 stato un torneo di tennis facente parte del WTA Tour 2012.\nAnabel Medina Garrigues e Lucie Hradeck\u00e1 erano le detentrici del titolo ma non hanno partecipato a questa edizione del torneo.\nJill Craybas e Julia G\u00f6rges hanno sconfitto in finale Anna-Lena Gr\u00f6nefeld e Petra Marti\u0107 per 64-7, 6-4, [11-9]."}
{"id": "4077176", "revid": "120626545", "url": "https://it.wikipedia.org/wiki?curid=4077176", "title": "Augustin Mouchot", "text": "Biografia.\nMouchot \u00e8 nato a Semur-en-Auxois, in Francia, il 7 aprile 1825. Ha insegnato presso le scuole primarie di Morvan (1845-1849) e successivamente di Digione, prima di conseguire una laurea in matematica nel 1852 e una laurea in Scienze Fisiche nel 1853. Successivamente, ha insegnato matematica nelle scuole secondarie di Alen\u00e7on (1853-1862), Rennes e nel liceo di Tours (1864-1871). Fu durante questo periodo che egli intraprese la ricerca sull'energia solare, che ha portato alla fine al governo francese di ottenere i finanziamenti per la ricerca a tempo pieno.\nLa ricerca solare.\nMouchot elabor\u00f2 l'idea di trovare nuove fonti di energia alternative, credendo che il carbone, che aveva alimentato la rivoluzione industriale alla fine si sarebbe esaurito. Nel 1860 inizi\u00f2 ad esplorare l'energia solare, sulla base del lavoro di Horace-B\u00e9n\u00e9dict de Saussure e Claude Pouillet. Ulteriori esperimenti hanno coinvolto una caldaia piena d'acqua racchiusa in vetro, esposta al calore del sole fino alla bollitura dell'acqua, il vapore cos\u00ec prodotto avrebbe dovuto fornire l'energia motrice per un piccolo motore a vapore.\nNell'agosto del 1866, Mouchot svilupp\u00f2 il primo collettore parabolico solare, che fu presentato all'imperatore Napoleone III a Parigi. La pubblicazione del suo libro sull'energia solare,\" La Chaleur solaire et ses Applications industrielles\" (1869), ha coinciso con l'inaugurazione del pi\u00f9 grande motore a vapore solare mai costruito. Questo motore fu esposto a Parigi fino a quando la citt\u00e0 cadde sotto assedio durante la Guerra Franco-Prussiana nel 1871, e non fu trovato dopo che l'assedio fin\u00ec.\nNel settembre 1871, Mouchot ricevette assistenza finanziaria dal Consiglio Generale di Indre-et-Loire per installare un generatore solare sperimentale presso la biblioteca Tours. Present\u00f2 un documento sul generatore per l'Accademia delle Scienze il 4 ottobre 1875, e nel dicembre dello stesso anno present\u00f2 all'Accademia un dispositivo che, con il sole ottimale, avrebbe fornito un flusso di vapore di 140 litri al minuto. In seguito l'anno successivo chiese l'autorizzazione dal ministero per prendere congedo dal suo posto di insegnante al fine di sviluppare un motore per l'Esposizione Universale del 1878, Lettera e nel gennaio del 1877 ottiene una missione e una sovvenzione per l'acquisto di materiali ed esecuzione dei suoi motori solari in Algeria francese, dove la luce solare era in abbondanza. Il direttore delle missioni scientifiche raccomanda Mouchot al Governatore di Algeria, sottolineando l'importanza della sua missione in Francia, \"per la scienza e per la gloria dell 'Universit\u00e0\".\nL'Esposizione Universale di Parigi.\nTornando alla Francia metropolitana nel 1878, Mouchot e il suo assistente Abel Pifre, Mouchot realizz\u00f2 un motore presso l'Esposizione Universale di Parigi, e vinse una medaglia d'oro per le sue opere, in particolare per la produzione di ghiaccio con il calore solare concentrato. Tuttavia, i benefici economici del Trattato Cobden-Chevalier, in combinazione con un mezzo di trasporto interno pi\u00f9 efficiente per la consegna del carbone, fece s\u00ec che il carbone diventasse pi\u00f9 economico, in Francia, riducendo la necessit\u00e0 di ricerca nel campo dell'energia alternativa. Il governo francese infatti, valut\u00f2 in un rapporto che l'energia solare era antieconomica, ritenendo la ricerca di Mouchot senza pi\u00f9 importanza e terminando cos\u00ec il suo finanziamento.\nMouchot successivamente torn\u00f2 a insegnare. Non fu per\u00f2 completamente dimenticato, e fu insignito dei premi de l'Institut de France nel 1891 e nel 1892. Mor\u00ec nel 1912 a Parigi.\nCitazioni.\n\"Non si deve credere, nonostante il silenzio degli scritti moderni, che l'idea di utilizzare il calore solare per le operazioni meccaniche sia recente. Al contrario, si deve riconoscere che questa idea \u00e8 molto antica e il suo lento sviluppo attraverso i secoli ha dato vita a vari dispositivi curiosi. \"\n\"Alla fine l'industria non trover\u00e0 pi\u00f9 in Europa le risorse per soddisfare la sua prodigiosa espansione... il carbone sar\u00e0 senza dubbio esaurito. Cosa fare, allora dell'industria?\""}
{"id": "4077177", "revid": "88740", "url": "https://it.wikipedia.org/wiki?curid=4077177", "title": "Caruana", "text": ""}
{"id": "4077179", "revid": "762947", "url": "https://it.wikipedia.org/wiki?curid=4077179", "title": "Pierre Moerlen", "text": "Divenne famoso come membro della band di space rock Gong. Fece anche parte del gruppo francese Les Percussions de Strasbourg e collabor\u00f2 negli album di diversi musicisti famosi, tra i quali Mike Oldfield e l'ex Rolling Stones Mick Taylor.\nBiografia.\nInizi.\nPierre Moerlen nacque a Colmar in Alsazia il 23 ottobre 1952, terzo di cinque figli. Il padre Maurice era un famoso organista e la madre era un'insegnante di musica. Sia il fratello che le sorelle sono diventati musicisti, in particolare Benoit, che a sua volta avrebbe suonato nei Gong e con Oldfield.\nPierre si trasferisce a Strasburgo nel 1967 per studiare percussioni in conservatorio da Jean Batigne, fondatore del gruppo Les Percussions de Strasbourg. Si unisce anche a due band locali di jazz-rock, una delle quali sono gli Hasm Cong\u00e9lateur, dove suona assieme al futuro chitarrista dei Magma Gabriel F\u00e9d\u00e9row. La pi\u00f9 importante \"performance\" di questo gruppo \u00e8 l'apertura del Festival di Seloncourt nel settembre del 1972, a cui partecipano i Genesis ed i Matching Mole. In questo periodo, Moerlen scrive i primi brani insieme alla sua ragazza, la compagna di conservatorio Mireille Bauer.\nI Gong.\nNel gennaio del 1973, Pierre e Mireille si uniscono ai Gong di Daevid Allen. In primavera, mentre Allen e Gilli Smyth soggiornano a Maiorca, la nuova formazione dei Gong esegue una serie di concerti in Francia con il nome Paragong. L'esordio su vinile di Moerlen avviene in quello da molti ritenuto il capolavoro dei Gong, l'album \"Angel's Egg\", il secondo capitolo della \"Trilogia di Radio Gnome\", registrato in estate con la formazione al completo. In giugno, il proprietario della Virgin Records Richard Branson lo ingaggia per suonare al concerto di lancio dell'album \"Tubular Bells\" di Mike Oldfield, assieme a molti tra i migliori musicisti della scena di Canterbury. Tra il 1975 ed il 1977, Moerlen diventa il percussionista preferito da Oldfield, che lo fa suonare nei suoi album e nei concerti dal vivo.\nIn quegli anni Pierre lascia e torna nei Gong diverse volte, sia per gli impegni con Oldfield che per quelli con Les Percussions de Strasbourg, con i quali prende parte allo spettacolo \"Musik im Bauch\" di Karlheinz Stockhausen e a \"Hi\u00e9rophonie V\" di Yoshihisa Ta\u00efra. Nelle varie pause intercorse tra gli impegni con le varie band in cui \u00e8 entrato, spesso Morlen si \u00e8 dedicato all'insegnamento musicale. Dopo le sessioni di registrazione di \"You\", nel 1974, lascia la band prima del tour promozionale dell'album. Nell'estate del 1975, dopo che i membri fondatori dei Gong Allen e Gilli Smyth avevano lasciato il gruppo, Branson gli chiede di rientrare e di diventare il leader della band insieme a Didier Malherbe e Steve Hillage. Quest'ultimo esce a sua volta dopo le registrazioni di \"Shamal\" del 1975, per concentrarsi sulla carriera da solista.\nI Pierre Moerlen's Gong.\nLa formazione e la musica dei nuovi Gong non hanno ormai molto in comune con quelle dei Gong 'classici'. Con il nuovo album \"Gazeuse!\" del 1977, pubblicato negli Stati Uniti con il titolo \"Expresso\", lo space rock e la psichedelia che avevano caratterizzato i migliori album del gruppo lasciano il posto alla fusion e per la prima volta tutti i brani sono strumentali. Per ragioni contrattuali \"Gazeuse!\" viene ufficialmente attribuito ai Gong, ma \u00e8 considerato il debutto della formazione di Moerlen.. L'uscita di Malherbe lascia il gruppo in mano a Moerlen e la nuova formazione partecipa alla grande reunion dei vari gruppi della 'Gong Global Family', tenuta a Parigi nel maggio del 1977. Nell'estate di quell'anno i Gong di Moerlen pubblicano \"Expresso II\" e per il tour promozionale dell'album il gruppo prende il nome Gong-Expresso. Nello stesso anno finisce la relazione con la Bauer, che esce dal gruppo. Nei lavori successivi, la band prende il nome definitivo Pierre Moerlen's Gong (PMG).\nNel 1978, i Pierre Moerlen's Gong risolvono il contratto con la Virgin e firmano con l'americana Arista Records. Gli album che seguono sono \"Downwind\" e \"Time Is The Key\" del 1979, \"Live\" e \"Leave It Open\" del 1980. Le nuove formazioni sono impostate sui musicisti americani di fusion Bon Lozaga, alla chitarra, e Hansford Rowe al basso. Il gruppo si scioglie nel 1981 dopo una tourn\u00e9e americana ed europea; Moerlen continua ad essere impegnato nei concerti di Oldfield ed entra per pochi mesi nei Magma come secondo batterista. Alla fine degli anni ottanta riforma i PMG e con due formazioni diverse registra \"Breakthrough\" nel 1986 e \"Second Wind\" nel 1988, ma scioglie nuovamente il gruppo subito dopo per lo scarso successo ottenuto.\nNegli ultimi anni di vita Pierre Moerlen si dedica spesso a nuove versioni del PMG. L'ultima pubblicazione, del 2004, \u00e8 il \"live\" \"Pentanine\", registrato a Mosca nel 2002 con una nuova formazione comprendente musicisti russi.\nAltre collaborazioni.\nDopo un tour con Mike Oldfield, dal 1985 al 1987 si trasferisce in Svezia dove entra nella locale band di rock sinfonico Tribute, con i quali realizza due album. Dopo il nuovo scioglimento dei Pierre Moerlen's Gong, Moerlen negli anni novanta si esibisce soprattutto come batterista partecipando a diverse tourn\u00e9e che portano con s\u00e9 famosi \"musical\" come \"Evita\", \"Jesus Christ Superstar\", \"Les Mis\u00e9rables\", e \"West Side Story\". Nel 1997, si unisce alla band britannica di jazz-rock Brand X per una serie di concerti in Giappone ed in Europa, ai quali partecipa anche il bassista Percy Jones. In agosto fa il suo rientro nella formazione storica dei Gong, assieme ai quali suona in diversi concerti fino alla primavera del 1999, quando lascia nuovamente il gruppo.\nOltre a portare avanti il progetto PMG, Pierre Moerlen suona nel 2002 con i Gongzilla, formati da musicisti che erano stati in alcune precedenti formazioni dello stesso PMG. Muore nel sonno nella sua abitazione il 3 maggio del 2005, nel periodo in cui stava lavorando ad un nuovo album del PMG con nuovi musicisti alsaziani.\nTributo.\nNel 2010, un gruppo di musicisti che avevano suonato nei Pierre Moerlen's Gong, tra i quali il fratello Benoit, si riuniscono per realizzare il disco \"Tribute\" dedicato a Pierre Moerlen."}
{"id": "4077188", "revid": "97610979", "url": "https://it.wikipedia.org/wiki?curid=4077188", "title": "Torch song", "text": "Nella tradizione americana viene definita torch song (letteralmente \"canzone torcia\") una canzone d'amore nella quale il cantante canta di un amore non ricambiato o perduto, o di un amore nel quale uno dei due amanti \u00e8 ignaro dell'esistenza dell'altro, oppure uno dei due amanti \u00e8 partito, o ancora una relazione rovinata da un intrigo romantico.\nIl termine deriva dal modo di dire \"reggere il moccolo a qualcuno\" (in inglese appunto \"to carry a torch for someone\"), o da \"alimentare la fiamma di un amore non corrisposto\".\nLe torch song sono pi\u00f9 una nicchia che un genere, estrapolata dalla tradizione del canto jazz dal momento che le torch song seguono una struttura melodica blues.\nAlcuni esempi di \"torch songs\" sono: \"Can't help lovin' dat man\" (1927), \"Lili Marlene\" (1938), \"One for my baby\" (1943), \"The man that got away\" (1954), \"Ne me quitte pas \" (1959), \"Losing My Mind\" (1971) e \"And I am telling you\" (1982).\nTorch singers.\nLe cantanti donne di musica leggera vengono chiamate \"torch singers\" quando il loro repertorio consiste soprattutto di canzoni di questo stile. Tuttavia l'appellativo di \"torch singer\" che all'inizio veniva quasi esclusivamente associate alle cantanti donne, oggi viene usato anche per cantanti uomini.\nCollegamenti esterni.\nTorch Songs at allmusic.com"}
{"id": "4077196", "revid": "1543377", "url": "https://it.wikipedia.org/wiki?curid=4077196", "title": "Song Meiling", "text": "Fu la pi\u00f9 giovane e l'ultima sopravvissuta delle sorelle Song, che ebbero ruoli significativi nella storia della Cina.\nBiografia.\nSong Meiling nacque a Shanghai (Cina), nel distretto di Hongkou, il 5 marzo 1898, sebbene alcune biografie riportino come anno di nascita il 1897, in quanto la tradizione cinese ritiene che, alla nascita, si abbia gi\u00e0 un anno di vita. Fu la quarta dei sei figli di Ni Kwei-tseng e Charlie Soong, ricco uomo d'affari ed ex missionario metodista proveniente da Hainan. Tra i suoi familiari si ricordano le sorelle maggiori Ai-ling (la pi\u00f9 anziana) e Ching-ling, il fratello maggiore Tse-ven e i fratelli minori Tse-liang (T.L.) e Tse-an (T.A.).\nSong Meiling parlava correntemente l'inglese, avendo vissuto per diversi anni negli Stati Uniti, dove si laure\u00f2 al Wellesley College. Spos\u00f2 Chiang Kai-shek il 1\u00ba dicembre 1927. Fu una figura significativa nel panorama politico della Repubblica di Cina e ricopr\u00ec anche la carica di preside dell'Universit\u00e0 Cattolica Fu Jen.\nPromosse la \"lobbying\" cinese a Washington: nel 1949 avrebbe sostenuto Henry Luce, Walter Judd e Richard Nixon nelle accuse al segretario di Stato Dean Acheson di non aver saputo contrastare l'ascesa di Mao nella Cina continentale. Era considerata dal giornalista britannico Jonathan Fenby la donna pi\u00f9 potente del mondo nei primi anni '40 , mentre Ernest Hemingway la paragon\u00f2 a una \"imperatrice della Cina\".\nDopo la morte del marito, si trasfer\u00ec a New York. Rientr\u00f2 nella Repubblica Popolare Cinese una sola volta dopo il 1949, quando le autorit\u00e0 di Pechino le concessero di partecipare ai funerali della sorella Song Qingling, vedova di Sun Yat-sen, il fondatore e \"padre\" della Repubblica di Cina. Mor\u00ec nel 2003, all'et\u00e0 di 105 anni, a New York."}
{"id": "4077199", "revid": "1022840", "url": "https://it.wikipedia.org/wiki?curid=4077199", "title": "Kelli Berglund", "text": "Carriera.\nKelli ha iniziato la sua carriera d'attrice molto giovane in una serie di telefilm chiamata \"Hip Hop Harry\". La sua carriera in televisione include anche telefilm come \"Are You Smarter Than a 5th Grader\" e \"America's Next Producer\". Kelli \u00e8 apparsa anche nel film \"Bye Bye Benjamin\".\nPer quanto riguarda la sua carriera negli spot televisivi, Kelli ha anche partecipato a campagne per Hyundai, Bratz, McDonald's, e molti altri. \u00c8 apparsa anche in campagne di stampa per Reebok e per Camarillo Academy of Performing Arts.\nNel 2011 viene scelta per interpretare il ruolo di Bree nella serie Disney XD, Lab Rats. Bree \u00e8 una ragazza bionica con super velocit\u00e0 e super agilit\u00e0, che prova ad avere una vita normale. Nel 2014 viene scelta insieme a China Anne McClain per essere protagonista nel film Disney per la televisione \"Come creare il ragazzo perfetto\", cantandone la colonna sonora.\nSempre 2014 ha partecipato anche alla cover della canzone \"Do You Want To Build A Snowman?\" (Frozen) insieme ad altre star disney, nel gruppo Disney Channel Circle of Stars.\nKelli \u00e8 anche un'eccezionale ballerina nello stili contemporanei, hip-hop e jazz, preferendo lo stile contemporaneo: un insieme di danza classica e jazz; ha ricevuto anche molti premi e riconoscimenti in molte gare di danza ed \u00e8 stata ballerina promozionale per un evento nazionale per \"Happy Feet\".\nKelli nel 2015 ha preso parte anche al film Raising the Bar.\nVita privata.\nKelli risiede a Moorpark (California), insieme ai genitori Mark e Michelle Berglund e a sua sorella Kirra. \u00c8 in un programma di studio indipendente della Moorpark High School.\nDoppiatrici Italiane.\nNelle versioni in italiano dei suoi film, Kelli Berglund \u00e8 stata doppiata da:"}
{"id": "4077200", "revid": "1714743", "url": "https://it.wikipedia.org/wiki?curid=4077200", "title": "Maria di Savoia (1448-1475)", "text": "Era figlia di Ludovico, duca di Savoia, e di Anna di Lusignano, principessa di Cipro.\nBiografia.\nNel 1454, all'et\u00e0 di sei anni, venne ufficialmente fidanzata a Filippo Maria Sforza, conte di Corsica e Pavia, cinquenne figlio del duca di Milano Francesco Sforza e di Bianca Maria Visconti: il contratto porta la data del 13 dicembre. Per motivi non noti il fidanzamento venne successivamente annullato e Filippo Maria spos\u00f2 poi la cugina Costanza Sforza.\nNel 1466 Maria spos\u00f2 Luigi di Lussemburgo-Saint-Pol, conte di Saint-Pol, Conte di Brienne, di Ligny e di Guisa, vedovo di Giovanna di Bar (1415 - 1462), contessa di Marle e di Soissons, dalla quale aveva gi\u00e0 avuto sette figli.\nNel 1475 Luigi venne condannato a morte per tradimento nei confronti del re Luigi XI dal Parlamento francese e decapitato sulla Piazza di Gr\u00e8ve di Parigi. I suoi beni furono confiscati a beneficio della Corona di Francia.\nDiscendenza.\nMaria diede a Luigi tre figli:"}
{"id": "4077201", "revid": "767487", "url": "https://it.wikipedia.org/wiki?curid=4077201", "title": "Gruppo della djerfisherite", "text": "Il gruppo della djerfisherite \u00e8 un gruppo di minerali."}
{"id": "4077208", "revid": "118422820", "url": "https://it.wikipedia.org/wiki?curid=4077208", "title": "Atkarsk", "text": "Atkarsk () \u00e8 una citt\u00e0 della Russia europea centro-meridionale, situata nell'oblast' di Saratov alla confluenza fra Medvedica e Atkara. \u00c8 capoluogo dell'Atkarskij rajon.\nLa sua fondazione risale al XVIII secolo; lo \"status\" di citt\u00e0 fu concesso nel 1781 dalla zarina Caterina II."}
{"id": "4077221", "revid": "2171879", "url": "https://it.wikipedia.org/wiki?curid=4077221", "title": "Francesco Di Carlo", "text": "Biografia.\nDi Carlo \u00e8 entrato in relazione con la famiglia mafiosa di Altofonte negli anni '60 grazie al boss Salvatore La Barbera (da non confondere con il Salvatore La Barbera che \u00e8 stato ucciso nel 1963).\nDivenne \"capo famiglia\" a met\u00e0 degli anni 1970. Altofonte era parte del mandamento di San Giuseppe Jato, guidato da Antonio Salamone e Bernardo Brusca. Secondo il pentito Giuseppe Marchese, Di Carlo era un mafioso influente e un trafficante di droga connesso con i Corleonesi.\nIl 24 aprile 2014 \u00e8 apparso, a volto coperto, per la prima volta in televisione, intervistato a \"Servizio Pubblico Pi\u00f9\" da Sandro Ruotolo sui rapporti con Silvio Berlusconi e Marcello Dell'Utri.\nL'espulsione da Cosa Nostra.\nDi Carlo \u00e8 stato espulso da Cosa Nostra per un conflitto riguardo ad un carico di eroina perduto o una consegna di hashish non pagata. Grazie ai suoi utili servizi alla mafia non \u00e8 stato ucciso, ma ha dovuto lasciare l'Italia. Si \u00e8 trasferito a Londra. Suo fratello Andrea Di Carlo lo sostitu\u00ec a capo della famiglia mafiosa e divenne un membro della Commissione.\nSecondo Di Carlo \u00e8 stato espulso nel 1982 perch\u00e9 si era rifiutato di tradire alcuni membri del clan Cuntrera-Caruana (Pasquale Cuntrera e Alfonso Caruana) durante la guerra di mafia nella provincia di Agrigento.\nTraffico di droga.\nNel Regno Unito Di Carlo ha trafficato hashish ed eroina. Ha comprato una villa a Woking, Surrey, e si \u00e8 alleato ad Alfonso Caruana. Ha comprato un hotel, agenzie di viaggio e compagnie import-export per agevolare il contrabbando.\nNel giugno del 1985 la polizia trov\u00f2 58 chili di eroina in una consegna. Venne arrestato insieme ad altre tre persone. Nel marzo del 1987 fu condannato a 25 anni di prigione per traffico di eroina. Il fratello di Alfonso Caruana, Geraldo, venne condannato in Canada.\nIl pentimento.\nNel giugno del 1996 Di Carlo decise di collaborare con le autorit\u00e0 italiane. Venne trasferito dalla sua prigione del Regno Unito a Roma. Venne considerato come il \"nuovo Tommaso Buscetta\". Di Carlo fece i nomi di molti politici come membri di Cosa Nostra, tra cui Bernardo Mattarella, il precedente presidente della Sicilia Giuseppe Provenzano e Giovanni Musotto.\nTestimoni\u00f2 anche a proposito dell'omicidio del giornalista Mauro De Mauro, che era stato rapito e ucciso dalla mafia nel 1970. Nel 2001 disse che era stato ucciso perch\u00e9 aveva appreso che uno dei suoi vecchi amici, il principe Junio Valerio Borghese, stava pianificando un colpo di Stato (il cosiddetto Golpe Borghese) per fermare quella che era considerata la svolta a sinistra dell'Italia.\nCoinvolgimento nell'omicidio di Roberto Calvi.\nNel luglio del 1991 il pentito Francesco Marino Mannoia afferm\u00f2 che Di Carlo aveva ucciso Roberto Calvi, soprannominato \"il banchiere di Dio\" per il suo incarico al Banco Ambrosiano. Calvi sarebbe stato ucciso perch\u00e9 avrebbe perso i fondi della mafia quando il Banco Ambrosiano era collassato. L'ordine di uccidere Calvi sarebbe provenuto dal boss mafioso Giuseppe Cal\u00f2.\nQuando Di Carlo divenne un testimone nel giugno del 1996 neg\u00f2 di essere l'assassino, ma ammise che Cal\u00f2 gli aveva chiesto di uccidere Calvi. Comunque, Di Carlo non poteva essere raggiunto in tempo, e quando successivamente chiam\u00f2 Cal\u00f2, quest'ultimo gli disse che si erano gi\u00e0 organizzati diversamente. Secondo Di Carlo, gli assassini erano Vincenzo Casillo e Sergio Vaccari, che apparteneva alla Camorra di Napoli ed era stato ucciso.\nMorte.\nFrancesco Di Carlo \u00e8 morto di COVID-19 in un ospedale parigino il 16 aprile 2020 all'et\u00e0 di 79 anni: l'ex boss viveva in Francia da alcuni anni."}
{"id": "4077227", "revid": "767487", "url": "https://it.wikipedia.org/wiki?curid=4077227", "title": "Chernobyl Diaries - La mutazione", "text": "Chernobyl Diaries - La mutazione (\"Chernobyl Diaries\") \u00e8 un film del 2012 diretto da Bradley Parker, visibile sulla piattaforma Amazon Prime Video\nTrama.\nTre ragazzi americani, Chris, la sua fidanzata Natalie ed un'amica dei due, Amanda, decidono di partire da Los Angeles per un viaggio in Europa. I tre arrivano a Kiev, in Ucraina, dove si \u00e8 stabilito Paul, fratello maggiore di Chris. Il loro intento \u00e8 pernottare da lui per poi ripartire il giorno seguente per Mosca, ultima tappa del loro viaggio, dove Chris ha in programma di chiedere a Natalie di sposarlo.\nIl mattino successivo, invece, Paul convince gli altri a fare un'escursione \"estrema\" a Pryp\"jat', citt\u00e0 fantasma divenuta famosa in seguito all'esplosione della centrale nucleare di \u010cernobyl' del 1986. A loro si aggiungono anche Yuri, una guida turistica ucraina, e Michael e Zoe, una coppia di turisti. Arrivati a destinazione, vengono inizialmente bloccati ad un checkpoint da un gruppo di guardie, ma riescono comunque ad entrare in citt\u00e0 per una strada secondaria. Nel tardo pomeriggio, il gruppo ritorna al pulmino per fare rientro a Kiev, ma il mezzo non si mette in moto. Dopo aver dato una controllata al motore, si accorgono che i cavi dell'alimentazione sono stati danneggiati: rinchiusi dentro il pulmino, i giovani passano la notte l\u00ec dentro. Yuri, armato di pistola, e Chris, dopo aver sentito degli strani rumori si allontanano per controllare, ma poco dopo si sentono degli spari. Chris ritorna, ferito, al pulmino, e spiega che lui e Yuri sono stati attaccati da esseri sconosciuti.\nLa mattina successiva Paul, Michael e Amanda decidono di andare a cercare Yuri e capire cosa sia successo, lasciando Natalie e Zoe a badare a Chris, aggravatosi nel frattempo a causa delle ferite riportate. Poco lontano dal luogo in cui la sera prima avevano udito i colpi di arma da fuoco, trovano il walkie-talkie di Yuri e delle tracce di sangue. Seguendole, entrano in un edificio dove trovano il cadavere di Yuri, per met\u00e0 divorato. Spaventati, i tre riescono a fuggire, non prima di avere scorto una figura umanoide cibarsi dei resti dell'uomo.\nTornati al pulmino, raccontano a Chris, Natalie e Zoe la loro esperienza. Impauriti, soprattutto dai gruppi di cani randagi che pi\u00f9 volte cercano di attaccarli, Michael, Amanda e Zoe decidono nuovamente di uscire per andare a cercare dei cavi di alimentazione per rimettere in moto il pulmino. Dopo essersi spinti oltre la zona visitata con Yuri il giorno prima arrivano in un parcheggio dove sostano, abbandonate, decine di auto. Trovati presto in una di loro un gruppo di cavi ancora in buono stato tornano dove si erano fermati con il mezzo, ma al loro arrivo non lo trovano pi\u00f9. Lo scorgono poco distante, ribaltato, mentre dei loro amici non vi \u00e8 pi\u00f9 traccia. Precipitatisi dentro la carcassa del mezzo, trovano la fotocamera di Amanda, che sta ancora registrando. Nel video si vede Natalie che filma Chris mentre questi le d\u00e0 l'anello che avrebbe voluto consegnarle a Mosca: i due vengono poi attaccati e trascinati via da indistinte figure.\nPresa coscienza di non essere soli, i ragazzi si mettono alla ricerca dei due amici, venendo per\u00f2 continuamente attaccati da gruppi o da solitari mutanti. Pi\u00f9 tardi, ritrovata Natalie in stato di shock, il gruppo viene spinto dai mutanti che gli danno la caccia sempre pi\u00f9 nei pressi della centrale nucleare. Dopo aver perso Michael, Zoe e Natalie per mano degli umanoidi, Paul e Amanda entrano all'interno dello stabile, dove gli alti livelli di radiazioni ben presto bruciano la loro pelle e causano la cecit\u00e0 a Paul.\nRiusciti comunque a ritornare in strada, trovano un checkpoint presieduto da alcune guardie in tuta anti-radiazioni. I militari sparano in pieno petto a Paul, uccidendolo. Prelevata invece Amanda, i soldati la mettono subito al corrente che ci\u00f2 che ha visto non sono altro che pazienti di un laboratorio segreto scappati e perci\u00f2 lasciati vivere allo stato brado a Pryp\"jat'. Con la scusa di curare la ragazza, un gruppo di finti medici la porta nel laboratorio segreto dalla quale i mutanti erano scappati, intrappolandola alla fine in una stanza dove sono rinchiusi gli umanoidi superstiti.\nRiprese.\nLe riprese sono state effettuate in Serbia per le riprese \"sotterranee\" e in Ungheria presso un ex aeroporto di uso sovietico (Sz\u00f6k\u0151k\u00fat maradv\u00e1nya) nei pressi della cittadina di Kiskunlach\u00e1za, dove la citt\u00e0 di Prip\"jat' \u00e8 stata fedelmente ricostruita.\nData di uscita.\nIl film \u00e8 uscito nei seguenti paesi il:"}
{"id": "4077229", "revid": "767487", "url": "https://it.wikipedia.org/wiki?curid=4077229", "title": "Il ventre di Maria", "text": "Il ventre di Maria \u00e8 un film del 1992 diretto da Mem\u00e8 Perlini. Il film \u00e8 tratto da un racconto di Franca Bigliardi, moglie di Pier Carpi, il quale ha scritto la sceneggiatura insieme al regista.\nTrama.\nMaria \u00e8 una giovane popolana, molto povera, costretta a vivere in un capannone con la madre. Si innamora e viene ricambiata da Giuseppe un artigiano del luogo. Il loro amore \u00e8 particolare infatti i due si amano e vogliono restare insieme ma al tempo stesso provano repulsione l'uno per l'altra. Maria comincia ad avere visioni , crede di vedere infatti un giovane nudo davanti a lei che le annuncia un \"cambiamento\" nel suo futuro. Crede addirittura di essere posseduta da questo giovanotto. Alla fine Maria rimane incinta e nonostante ci\u00f2 lei e Giuseppe vanno a vivere insieme. Maria d\u00e0 alla luce un bambino che chiamer\u00e0 Ges\u00f9 e dopo molti anni il bambino cresce. Ges\u00f9 \u00e8 un bambino apparentemente autistico, sempre isolato da tutti, ma che riesce a trasformare giocattoli di creta in uccelli."}
{"id": "4077230", "revid": "212348", "url": "https://it.wikipedia.org/wiki?curid=4077230", "title": "Eger V. Murphree", "text": "\u00c8 noto soprattutto per aver contribuito a creare il processo di cracking catalitico a letto fluido. \u00c8 stato inserito nella National Inventors Hall of Fame nel 1999.\nBiografia.\nNacque il 3 novembre 1898 a Bayonne, nel New Jersey, trasferendosi da bambino nel Kentucky. Si laure\u00f2 in Chimica e Matematica all'Universit\u00e0 del Kentucky nel 1920, e consegu\u00ec il master in Chimica nel 1921. Dopo aver insegnato per un anno, trascorse diversi anni presso il Massachusetts Institute of Technology come Staff Assistant e Research Associate al Dipartimento di Ingegneria Chimica. Nel 1930 si un\u00ec all'allora Standard Oil del New Jersey.\nDurante la seconda guerra mondiale, Murphree fu membro del comitato che organizz\u00f2 il Progetto Manhattan e fu ampiamente riconosciuto come leader nei settori della sintesi di toluene, butadiene e idrocarburi, cracking catalitico a letto fluido, idroformatura di fluidi e coking di fluidi.\n\u00c8 stato anche coinvolto nel primo progetto Manhattan come membro della sezione S-1. Murphree era a capo del progetto della centrifuga (presto abbandonato) e ingegnere generale per il Progetto Manhattan nel giugno 1942. Negli anni Cinquanta prest\u00f2 servizio nel Dipartimento della Difesa programmando missili e coordinando i programmi dei tre servizi.\nDal 1947 al 1962 fu vicepresidente della ricerca e dell'ingegneria presso la Exxon, erede della Standard Oil.\nTra i suoi riconoscimenti vi furono la medaglia Perkin nel 1950. e la medaglia dell'Industry Research Institute (IRI) nel 1953. A lui \u00e8 intitolato il premio E. V. Murphree in chimica industriale e ingegneristica assegnato ogni anno dall'American Chemical Society.\nMor\u00ec il 29 ottobre 1962 all'Overlook Hospital di Summit, nel New Jersey, per trombosi coronarica."}
{"id": "4077231", "revid": "124064713", "url": "https://it.wikipedia.org/wiki?curid=4077231", "title": "Mammatus", "text": "La nube mammatus o nube mammellare \u00e8 una speciale nube temporalesca.\nFormazione.\nI temporali con le correnti ascensionali pi\u00f9 intense, o quelli che nascono in condizioni di aria estremamente umida alle quote basse, riescono a portare fino alla tropopausa enormi quantit\u00e0 di acqua, dapprima sotto forma di vapore, poi come cristalli di ghiaccio e acqua sopraffusa. Quando il temporale si smorza, o l'incudine arriva a distendersi fino a molti chilometri di distanza dalla torre principale (lontana dalla corrente ascensionale), sull'incudine stessa tenderanno a prevalere i cristalli di ghiaccio pi\u00f9 piccoli, ma in quantit\u00e0 enormi; questi inizieranno a scendere verso il basso a causa del loro peso, ma appena usciti dalla nube troveranno subito un ambiente ostile, con aria estremamente secca e fredda. Ecco che allora sublimeranno subito, tornando sotto forma di vapore acqueo e tendendo a risalire verso l'alto. Data la grande mole di acqua in gioco sotto varie forme, il moto di discesa da una parte e di risalita dall'altra, si organizzer\u00e0 con una certa regolarit\u00e0 e simmetria spaziale.\n\u00c8 probabile vedere mammatus soprattutto quando si parte da condizioni di aria estremamente umida nei bassi strati (afa estiva opprimente, ad esempio), si verifica un temporale e ad alta quota non c'\u00e8 troppo vento (altrimenti l'incudine si sfilaccia in brevissimo tempo)."}
{"id": "4077243", "revid": "228587", "url": "https://it.wikipedia.org/wiki?curid=4077243", "title": "Elisabetta di Brandeburgo (disambigua)", "text": ""}
{"id": "4077244", "revid": "1543377", "url": "https://it.wikipedia.org/wiki?curid=4077244", "title": "Jarra Central", "text": "Il distretto di Jarra Central \u00e8 un distretto del Gambia nella Divisione del Lower River con 6.494 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077245", "revid": "1702319", "url": "https://it.wikipedia.org/wiki?curid=4077245", "title": "Chiese di Verona", "text": "Le chiese di Verona sono i luoghi di culto cattolico che sono sorti all'interno dei confini amministrativi del comune di Verona, testimonianze delle alterne vicende che la citt\u00e0 ha vissuto nella sua storia.\nStoria.\nDalle origini al terremoto del 1117.\nDei numerosi edifici sorti agli albori del cristianesimo a Verona non sono purtroppo rimaste numerose testimonianze; tra le prime sono da annoverare da basilica paleocristiana sorta nel IV secolo in corrispondenza dell'attuale complesso della cattedrale veronese, di cui sono sopravvissuti resti archeologici ancora ammirabili all'interno della chiesa di Sant'Elena, in particolare degli interessanti pavimenti musivi. Tra gli altri indizi archeologici vi sono anche le tracce rinvenute durante alcuni scavi che hanno permesso di ritrovare un'abside concentrica nelle fondazioni della chiesa dei Santi Apostoli.\nL'edificio pi\u00f9 antico pervenuto fino a noi in maniera quasi integra \u00e8 invece il sacello delle Sante Teuteria e Tosca, adiacente all'abside della chiesa appena citata, di cui sono sopravvissuti gran parte delle murature del V secolo: si tratta di una tipica costruzione a croce greca con piccola cupola a coprire la crociera, una tipologia di edificio che in et\u00e0 paleocristiana veniva destinato a contenere la tomba di qualche personaggio importante o, come in questo caso, di un santo. Tuttavia l'edificio ha subito nel tempo alcune trasformazioni che non permettono di ammirarlo nell'aspetto originario, in particolare a causa dell'aggiunta di alcuni spazi nel XIV secolo, quando divenne cappella funeraria della famiglia Bevilacqua e assunse un impianto planimetrico quadrato; ci\u00f2 nonostante la chiesa conserva ancora la sua essenza paleocristiana.\nSempre alla stesso secolo appartengono vaste porzioni murarie della chiesa di Santo Stefano, che sub\u00ec comunque alcune trasformazioni in epoca altomedievale e romanica; questo edificio, edificato \"extra moenia\" e incluso nelle mura di Verona solo pi\u00f9 tardi, risulta particolarmente importante per la storia della Chiesa veronese, in quanto fu quasi certamente sede vescovile dalla fine del V secolo fino al vescovado di Annone, nell'VIII secolo. Si trattava, probabilmente, di un edificio preceduto da un quadriportico e con una pianta ad aula unica terminante in un'abside; decisamente insolita la disposizione a navata unica unica, visto che la maggior parte delle chiese paleocristiane erano caratterizzate da tre navate, anche se trova diverse esempi in altre costruzioni religiose coeve in Lombardia e nel centro Europa.\nIn epoca longobarda e franca sorsero numerose chiese e monasteri, edifici per lo pi\u00f9 conosciuti grazie a due importanti testimonianze di quel periodo: il \"Versus de Verona\", un componimento in prosa ritmica databile al regno di Pipino, e l\"Iconografia rateriana\", una mappa che il vescovo Raterio fece realizzare intorno alla met\u00e0 del X secolo. Questi importanti documenti scritti ci permettono di conoscere quali chiese erano gi\u00e0 esistenti all'epoca tra cui si ricordano in particolare la chiesa di Santa Maria Matricolare, il battistero di San Giovanni in Fonte, la chiesa di Sant'Elena e la chiesa di Santa Maria Antica nel centro pi\u00f9 antico, quindi la chiesa di San Giovanni in Valle al di l\u00e0 dell'Adige e il monastero benedettino di San Fermo nelle sue vicinanze. All'interno delle mura i documenti ricordano anche la presenza dei monasteri di Sant'Eufemia e la chiesa di San Lorenzo, mentre al di fuori i monasteri dei Santi Nazaro e Celso e di Santa Maria in Organo, quest'ultimo sotto la giurisdizione del patriarca di Aquileia. Tutti questi edifici, alcuni dei quali gravemente danneggiati dall'invasione degli Ungari del 932, subirono nei secoli successivi trasformazioni piuttosto significative, per cui pochi resti materiali sono giunti inviolati fino ad oggi.\nNel \"Versus de Verona\", inoltre, vi fu il primo tentativo di descrivere Verona come una piccola Gerusalemme; con l'intento di rendere l'immagine della citt\u00e0 il pi\u00f9 possibile aderente all'ideale di purezza della Gerusalemme celeste, nel testo si cerc\u00f2 di riscattare la fondazione pagana di Verona volgendo grande attenzione alla storia sacra dell'abitato. Questo parallelismo tra le due citt\u00e0 venne celebrato, diversi secoli dopo, anche nel proemio agli Statuti del Comune di Verona, scritti nel 1450 da Silvestro Lando, umanista erudito, e nello stesso sigillo della citt\u00e0 approvato il 26 febbraio 1474, dove comparve l'iscrizione \"\u00abVerona minor Hierusalem di(vo) Zenoni patrono\u00bb\". Tornando all'alto medioevo, era soprattutto l'immagine della citt\u00e0 a dettare i termini di paragone con Gerusalemme, e durante la rinascita carolingia fu in particolare l'arcidiacono Pacifico a dare impulso al rinnovamento architettonico; fu quindi in quel momento che le venne attribuito il nome di \"minor Hierusalem\", trovando diverse analogie tra le antiche forme di Verona e Gerusalemme. Infatti, se a Gerusalemme il torrente Cedron che scorre fuori dalle mura separava le colline del Calvario dal monte Oliveto, similmente a Verona si vedeva l'Adige separare il monte Oliveto, dove sorge la chiesa della Santissima Trinit\u00e0, dal brullo monte Cavro, dove sorge la chiesa di San Rocchetto, detta in passato chiesa del Santo Sepolcro e dove si ergevano tre croci.\nMomento di forte cesura fu il catastrofico terremoto di Verona del 1117, che provoc\u00f2 ingenti danni alla maggior parte dei monumenti causando la sostanziale scomparsa dalla citt\u00e0 della maggior parte delle testimonianze altomedievali; questo fatto, a sua volta, lasci\u00f2 lo spazio per un'ampia diffusione dello stile romanico, utilizzato nella ricostruzione delle chiese colpite. Questo evento fu cos\u00ec cruciale per la citt\u00e0 che la crisi economica e sociale che la attanagli\u00f2 subito dopo il sisma offr\u00ec a una nuova classe cittadina l'opportunit\u00e0 di prendere il potere, di instaurare una forma di governo locale autonomo e istituire a Verona uno dei primi liberi Comuni italiani.\nLa ricostruzione post-sisma: il romanico veronese.\nIl XII secolo fu quindi un periodo florido per l'architettura veronese; sia l'alto numero di edifici chiesastici che le loro peculiarit\u00e0 rendono l'architettura romanica di Verona tra le pi\u00f9 interessanti nonostante sia meno nota rispetto all'architettura romanica lombardo-emiliana, probabilmente perch\u00e9 il romanico veronese, con la sola eccezione dell'esuberante basilica di San Zeno, presenta complessi edilizi discreti e severi, assenti da decorazioni scultoree. Il linguaggio veronese, infatti, \u00e8 solo in parte legato a quello emiliano mentre trova alcuni elementi di impronta veneziana: in particolare dalla laguna si possono trovare somiglianze nell'adozione dell'impianto planimetrico basilicale, nella quasi assenza delle volte e nell'utilizzo, invece, di ampie capriate lignee di copertura; le tipologie di piante trovano per\u00f2 alcuni riscontri anche nell'architettura cluniacense della Francia settentrionale.\nTra le altre caratteristiche che si ritrovano nel romanico veronese vi \u00e8 la spiccata verticalit\u00e0 data dall'utilizzo esterno di lesene e semicolonne (spesso con capitelli di ordine corinzio, quindi ripetizioni di elementi decorativi classici che erano facili da ritrovare in citt\u00e0) addossate alla muratura oltre alla mancanza, nella maggior parte dei casi, di elementi architettonici o decorativi orizzontali, se non per le cornici scolpite in tufo che coronano i prospetti. Vi \u00e8 poi la tecnica costruttiva delle pareti, che diviene per un lungo periodo di tempo una costante, cio\u00e8 l'utilizzo nella muratura di corsi in conci di tufo alternati a corsi in mattoni di laterizio, che creano tra l'altro effetti cromatici vivaci.\nTra gli esempi pi\u00f9 suggestivi di questo fiorire di architetture religiose vi \u00e8 la chiesa di Santa Maria Antica, celebre soprattutto perch\u00e9 i principi di Verona, i Della Scala, edificarono a fianco di essa, divenuta loro cappella personale, un piccolo capolavoro dell'architettura gotica, le cosiddette arche scaligere. L'interno dell'edificio chiesastico si contraddistingue per la presenza di tre navate separate da due file di colonne con capitelli piuttosto rozzi, a forma di piramide rovesciata, con le navate laterali coperte da volte a crociera e la navata centrale, originariamente, coperta da capriate lignee.\nTra le pi\u00f9 antiche costruzioni romaniche vi \u00e8 la chiesa di San Fermo Maggiore, la cui edificazione inizi\u00f2 prima del terremoto e termin\u00f2 nel XII secolo. Il peculiare edificio prevedeva fin dall'origine la sovrapposizione di due chiese identiche in pianta; se la chiesa superiore venne rifatta in stile gotico, quella inferiore presenta sostanzialmente intatto l'aspetto originario, con le navate laterali separate dalla centrale da un'alternanza di pilastrini quadrati e pilastri cruciformi (anche se la navata centrale, per questioni tecniche, venne suddivisa longitudinalmente da una serie di esili pilastrini), e un breve transetto con absidi orientate nella stessa direzione delle tre absidi maggiori, poste in corrispondenza delle navate. Lo spazio \u00e8 infine coperto da una fitta copertura a volte a crociera.\nSignificativi per lo sviluppo della citt\u00e0 comunale furono due complessi sorti sui fianchi dell'antica via Postumia, una strada che da porta Borsari si estendeva verso il contado: la chiesa di San Lorenzo e quella, gi\u00e0 citata, dei Santi Apostoli. La prima presenta una pianta simile a quella della chiesa inferiore di San Fermo, con il transetto i cui corti bracci sono articolati in due campate e dotati di absidi orientate. L'edificio presenta un esterno severo e compatto, ritmato da massicci contrafforti e da due alte torri scalari cilindriche che racchiudono la facciata a capanna; le due torri sono un elemento nuovo nell'architettura padana e rimandano piuttosto alla tradizione nordica. Pure l'interno \u00e8 estremamente peculiare grazie alla presenza, \"unicum\" per l'architettura padana, di un matroneo che corre anche lungo la controfacciata e non solo in corrispondenza delle navatelle laterali. Queste ultime sono separate dalla navata centrale da archeggiature imposta su pilastri cruciformi alternati a colonne e sono coperte da una teoria di volte a crociera, mentre la navata centrale \u00e8 coperto da capriate lignee.\nLa chiesa dei Santi Apostoli presenta una pianta tipica dell'architettura normanna e borgognone, con tre navate che terminavano in tre absidi, di cui quella centrale molto profonda e quelle laterali ricavate nello spessore del muro. La facciata monocuspidata \u00e8 ritmata da quattro contrafforti simili a quelli di San Lorenzo, tuttavia la chiesa fu sopraelevata e le navate ridotte ad una sola durante le trasformazioni che l'edificio sub\u00ec nel XVI secolo; le tracce della costruzione romanica sono comunque evidenti all'esterno, in quanto la parte sopraelevata \u00e8 stata intonacata mentre quella romanica \u00e8 caratterizzata dal tipico paramento a vista del romanico veronese, con corsi alternati di mattoni e di tufo.\nPassando sull'altra sponda dell'Adige, nel quartiere di Veronetta, si trova la chiesa di San Giovanni in Valle, realizzata a partire dal 1120 sui resti di un edificio dell'VIII secolo: questa \u00e8 una delle opere pi\u00f9 preziose del romanico maturo veronese, ove si legge l'ormai raggiunto equilibrio tra pianta e alzato, l'uso della pianta basilicale a tre navate separate da colonne alternate a pilastri, ma con la rinuncia, all'esterno, dell'alternanza cromatica derivata dall'uso di mattoni e tufo. In questo caso il decoro esterno \u00e8 infatti affidato all'utilizzo di conci regolari in tufo e al fregio classico che corona alcuni prospetti. La maggiore sensibilit\u00e0 classica si legge in particolare nell'ampiezza delle masse emergenti delle absidi (di cui la settentrionale dotata di lesene coronate da capitelli corinzi finemente scolpiti), e si ripropone nella misura del campanile, collegato all'edificio per mezzo di una grande arcata a tutto sesto che ricorda il romano ponte Pietra, e nel ritmo delle arcatelle del chiostro, di cui per\u00f2 \u00e8 sopravvissuto solo un braccio. L'interno della chiesa possiede una linearit\u00e0, data dalle tre semplici navate coperte da capriate lignee, interrotta solo dal presbiterio rialzato, sotto il quale trova spazio la cripta, mentre la fioca illuminazione naturale proveniente da strette monofore aperte sulla navata centrale ricreano l'originale e suggestiva atmosfera.\nUn complesso di grande interesse \u00e8 quello della Cattedrale, costituito, oltre che dalla chiesa madre della diocesi di Verona, anche dal chiostro dei Canonici, dal battistero di San Giovanni in Fonte e dalla Chiesa di Sant'Elena, quest'ultima costruita sopra strutture di epoca romana. Questo complesso divenne dall'et\u00e0 comunale un centro religioso dallo sviluppo autonomo rispetto a quello civile, anche dal punto di vista urbanistico, tanto che vide lo stratificarsi di numerose strutture nel corso dei secoli. Il Duomo sub\u00ec nel tempo diverse trasformazioni, tuttavia all'esterno conserva ancora diversi aspetti della chiesa romanica, in particolar modo nella parte bassa della facciata (sopraelevata nel XV secolo), lungo il fianco meridionale e nella zona absidale. Assai pregevole il portale a doppio protiro, opera dello scultore Niccol\u00f2, il quale forse partecip\u00f2 anche al disegno dell'edificio; imponente la zona absidale, geometricamente semplice, con il coro che si staglia sulla scenografia creata dal gioco di navata centrale e navatelle laterali, e un slanciato verticalismo spinto grazie alla mancanza di elementi orizzontali e dalla presenza di snelle lesene con capitelli corinzi, decorati con teste di animali.\nCome anticipato, del complesso fanno parte altre due chiese ricostruite negli stessi anni: il battistero di San Giovanni, consistente in una piccola chiesa a tre navate absidate separate da archeggiature su colonne alternate a pilastri e coperte da capriate lignee, al cui centro si trova il monumentale fonte battesimale ottagonale, opera attribuita a Brioloto de Balneo e alla sua bottega; quindi la chiesetta di Sant'Elena, ad aula unica coperta da capriate e illuminata da strette monofore, il cui sistema costruttivo riprende l'alternanza di fasce di conci di tufo e corsi di mattoni.\nIn posizione isolata (quando venne edificata) si trova invece la chiesa della Santissima Trinit\u00e0 in Monte Oliveto, un angolo di citt\u00e0 pittoresco posto su una piccola altura che d\u00e0 il nome all'edificio, voluto dalla congregazione vallombrosana. La pianta \u00e8 piuttosto semplice anche se l'abside maggiore \u00e8 affiancata da due cappelle laterali absidate che vanno a formare un pseudo-transetto, mentre la facciata \u00e8 anticipata da un atrio coperto ma aperto lungo due lati da una teoria di arcatelle impostate su colonnine binate. La parte pi\u00f9 caratteristica \u00e8 per\u00f2 la torre campanaria, con il tipico paramento bicromo del romanico veronese e una divisione in tre ordini mediante tre filari di archetti pensili in tufo, e una snella lesena che percorre tutto il fusto; sulla cella campanaria, sormontata da una copertura conica, si aprono delle trifore con colonnine binate che sostengono gli archi a doppia ghiera.\nRitornando oltre l'Adige e alla gi\u00e0 citata chiesa di Santo Stefano, il suo ampliamento e le riparazioni di epoca romanica port\u00f2 alla costruzione di una nuova facciata dove si possono riscontrare tutti gli stilemi del romanico veronese, mentre un \"unicum\" nel panorama di Verona \u00e8 il tiburio ottagonale, che si innesta sulla crociera del transetto con le navata, ingloba una piccola cupola e si contraddistingue per la presenza di due ordini di bifore; esso richiama evidentemente una tipologia di elemento presente soprattutto nell'area lombarda.\nL'esempio pi\u00f9 alto del romanico veronese \u00e8 per\u00f2 rappresentato dalla basilica di San Zeno, un edificio che va a chiudere adeguatamente il capitolo su quest'epoca, espressione matura e anticipante alcuni motivi gotici, il cui delicato lessico rimanda chiaramente al linguaggio emiliano coevo piuttosto che a quello severo che aveva contraddistinto l'architettura in citt\u00e0 fino a quel momento. Essa venne costruita nell'arco di tutto il XII secolo, anche se le origini sono anteriori e si rimandano alla la presenza della ricca abbazia di San Zeno, tanto influente da provocare la nascita dell'omonimo borgo fuori dalla cinta muraria romana e comunali di Verona.\nL'importanza dell'edificio principale dell'abbazia, che fronteggia piazza San Zeno, racchiuso a sinistra dalla torre abbaziale e a destra dalla romanica chiesa di San Procolo, si pu\u00f2 intuire ammirando il lungo fronte meridionale con gli spioventi digradante a coprire le navate della chiesa. Al primo momento del cantiere risale l'imponente torre campanaria che si staglia a meridione di San Zeno, costruita in filari alterni di tufo e laterizio, suddivisa in ordini da archetti pensili e coronata da un doppio ordine di trifore, riproponendo quindi la tipologia di quello della Santissima Trinit\u00e0 ma in proporzioni ben diverse. La facciata a salienti \u00e8 l'elemento pi\u00f9 celebre anche grazie alla presenza del celebre portale bronzeo; essa venne realizzata in occasione del prolungamento dell'edificio realizzato nel XIII secolo, costruita con l'uso di tufo e marmi che creano un gioco cromatico pi\u00f9 elegante rispetto a quello pi\u00f9 vivace del primo romanico cittadino. Viene interrotta da una fascia di bifore che la percorrono per tutta la lunghezza, scandite da una serie di lesene, mentre al centro si apre la \"Ruota della Fortuna\", ovvero il rosone opera del maestro Brioloto de Balneo. Infine, l'interno, suddiviso in tre navate da archeggiature che si impostano su massicce colonne e pilastri cruciformi, ha una vastit\u00e0 che non trova riferimento nelle altre chiese romaniche cittadine. Chiara introduzione al gotico si riscontra nel chiostro, dove le arcatelle a doppia ghiera sostenute da colonne in marmo sono, in due bracci, ad arco a sesto acuto, primo esempio dell'utilizzo di questo elemento a Verona, cos\u00ec come nella torre abbaziale dove le finestre assumono dimensioni maggiori e all'alternanza dei mattoni e del tufo si sostituisce l'utilizzo esclusivo della muratura in cotto. Entrambi le strutture risalgono per lo pi\u00f9 al Duecento secolo, quindi ad una fase ormai tarda e di poco precedente a trasformazioni, in particolare politiche, che coinvolgeranno la citt\u00e0.\nDue e Trecento: il passaggio al gotico.\nIl passaggio ad un linguaggio gotico, come visto, avvenne a partire dal XIII secolo, in un primo momento coinvolgendo non edifici chiesastici quanto piuttosto relative pertinenze, dove il romanico cominci\u00f2 a lasciar posto a superfici pi\u00f9 lisce e in cotto e a strutture semplificate; in effetti l'architettura gotica veronese trova la sua massima espressione nella fioritura di complessi e costruzioni civili, nei castelli e nelle fortificazioni. Il rinnovamento delle strutture e tipologie chiesastiche avvenne in parallelo col fiorire edilizio durante la signoria scaligera, di cui l'edilizia religiose riprese in parte il linguaggio e la tecnica. Tuttavia, se in et\u00e0 romanica l'architettura religiosa aveva trovato un linguaggio locale originale e port\u00f2 alla realizzazione di un gran numero di chiese, in epoca gotica, tra XIII e XV secolo, gli esempi si fecero meno numerosi e importanti; le chiese che vengono edificate in questo periodo non hanno quindi caratteristiche cos\u00ec spiccatamente locali, piuttosto presentano rimandi all'architettura coeva lombarda e le tipologie di piante adottate sono spesso da ricercare nei riferimenti degli ordini religiosi che commissionavano i lavori. E infatti il rinnovamento dell'architettura religiosa a Verona si deve in particolar modo all'insediamento di nuovi ordini religiosi, che godettero del favore dei Della Scala, principi di Verona, e della nobilt\u00e0.\nIl linguaggio gotico veronese \u00e8 quindi il medesimo sia che venga utilizzato per l'edilizia religiosa che per quella civile: le superfici murarie subiscono un'ulteriore semplificazione decorativa, arricchendosi per\u00f2 di ghiere piattamente scolpite e di archetti decorativi sottogronda; il mattone di laterizio diviene materiale quasi esclusivo delle murature, conferendo un colore caldo agli edifici che caratterizzano la citt\u00e0 ancora oggi; le aperture diventano di maggiori dimensioni, con archi a tutto sesto o alte bifore e monofore che in altezza occupano l'intera parete; le coperture sono quasi sempre a capriate lignee su ampi vani, solitamente non suddivisi in campate; il verticalismo viene ulteriormente accentuato, anche nell'architettura civile; si fa uso frequente di guglie e pinnacoli sopra la linea di gronda.\nLa domenicana basilica di Santa Anastasia fu l'avvenimento gotico di maggiore portata a Verona, punto di riferimento fondamentale su cui si baseranno l'edificazione delle altre chiese veronesi, non solo grazie ai rinnovamenti apportati alla pianta, ma anche e soprattutto per l'utilizzo della muratura in mattoni e per la nuova tipologia adottata di campanile. Il cantiere del nuovo edificio si avvi\u00f2 al termine del XIII secolo e le strutture fondamentali furono terminate nel terzo decennio del XIV secolo, anche se i lavori di rifinitura proseguirono a lungo. Internamente la chiesa di caratterizza per la suddivisione in tre navate tramite poderose colonne terminanti in capitelli gotici, da cui si dipanano archi e volte a crociera a sesto acuto; l'ampio transetto termina con una teoria di cinque cappelle absidali, e in quella centrale si aprono alte monofore che illuminano l'altare maggiore. Esternamente la facciata \u00e8 incompleta, tuttavia si pu\u00f2 intuire come le murature esterne siano state concepite come una pelle dello spazio interno, come se fosse una semplice scatola arricchita solo di archetti pensili e sottolineata da grandi contrafforti, che riescono a convogliare a terra le spinte degli archi e delle volte interne e che accentuano la verticalit\u00e0 della fabbrica. Come anticipato il campanile, anch'esso in laterizio, introduce in citt\u00e0 una nuova tipologia che ebbe grande diffusione: la verticalit\u00e0 \u00e8 sottolineata da lesene angolari e intermedie che percorrono tutto il fusto, diviso in ordini da eleganti cornici marcapiano, coperto non pi\u00f9 con la caratteristica pigna conica romanica ma da una guglia costolonata.\nLungo la piazza Santa Anastasia, inoltre, sorge, come se fosse quinta scenica, la chiesa di San Pietro Martire; una semplice struttura in cotto ritmata da lesene e coronata da archetti pensili e guglie, mentre l'interno, ad aula unica, \u00e8 diviso in due grandi e ariose campate.\nUn altro ordine religioso che assunse grande importanza negli stessi anni, era quello dei serviti, posto sotto il diretto protettorato dei Signori di Verona, da cui ottennero numerosi privilegi e donazioni, tra cui il terreno su cui sarebbe poi sorta la chiesa di Santa Maria della Scala, che proprio dai principi veronesi prende il nome. Dei primi decenni del XIV secolo, \u00e8 di volumetria molto semplice ed era dotata di una pianta a tre navate molto ampie; verso l'esterno, tutto in cotto, si aprivano ampie finestre in facciata e nella zona absidale. L'edificio venne purtroppo quasi raso al suolo dai bombardamenti della seconda guerra mondiale, dalla quale si salvarono solamente il campanile, le murature perimetrali e la pregevole cappella Guantieri.\nAgli agostiniani si deve invece il rinnovamento della chiesa di Sant'Eufemia, costruita al posto di un edificio precedente: i lavori iniziarono nel 1275 e la chiesa fu consacrata nel 1331, anche se pi\u00f9 tardi la zona absidale venne ampliata e allungata grazie a un grosso lascito di Diamante, moglie del condottiero Giacomo Dal Verme, che permise la ricostruzione dell'abside maggiore nel 1361, mentre sul fianco di questa dopo il 1390 venne aggiunta la cappella Spolverini Dal Verme, su disegno di Nicol\u00f2 da Ferrara. Il complesso era inoltre dotato di due chiostri, di cui uno sopravvissuto fino ad oggi ma trasformato nel XVII secolo su progetto di Lelio Pellesina. Esternamente la chiesa presenta ancora la sua semplice veste gotica in cotto, con la facciata a capanna ritmata da due basse lesene e coronata da archetti, e su cui solo pi\u00f9 tardi vennero aggiunti un portale e due bifore dal sapore ormai rinascimentale; sempre all'esterno, infine, la zona absidale e il campanile richiamano prepotentemente all'esempio di Santa Anastasia. L'interno venne invece trasformato e rinnovato nel XVIII secolo per cui non presenta pi\u00f9 i caratteri originali, se non la cappella Spolverini Dal Verme, piccolo gioiello gotico dall'accentuata verticalit\u00e0, dotata di una struttura decorativa molto ricca, con paraste e costoloni nel catino absidale.\nAi francescani, che presero il posto nel 1260 dei benedettini a seguito di alcune controversie, \u00e8 infine dovuto il rinnovamento in chiave gotica della chiesa superiore di San Fermo, uno dei principali monumenti francescani dell'Italia settentrionale. Proprio per il proseguire delle controversie tra benedettini e francescani, i lavori tardarono e presero avvio solamente nel Trecento, per cui le trasformazioni attuate subirono decisamente l'influsso di un gotico maturo, che comunque evit\u00f2 l'utilizzo di elementi architettonici troppo complessi o articolati. I lavori apportarono numerose modifiche, per esempio lo spazio venne ridotto ad un'unica navata in modo da creare un ambiente arioso e solenne, motivo per cui furono pure rialzati i muri perimetrali e l'aula coperta da una caratteristica ed elegante controsoffittatura lignea a carena di nave rovesciata, di gusto veneto. Inoltre venne stravolto l'aspetto luministico, rialzando l'abside e aprendovi tre lunghe monofore, aprendo altre alte finestre lungo la navate e realizzando una ampia quadrifora al centro della facciata, da cui irrompe una grande quantit\u00e0 di luce. All'esterno viene ristrutturata la facciata, dove si riprese la tradizione veronese delle fasce alternate di tufo e di cotto, ma soprattutto venne trasformata la zona absidale, dove le cornici si fanno pi\u00f9 elaborate e decorative, con uso di archetti pensili, trafori, motivi a cerchi, e si innalzano un gran numero di cuspidi, pinnacoli e guglie. Il retro assume quindi un elaborato stile tardogotico, che trova numerose affinit\u00e0 nel complesso, decisamente nordico e quasi fiabesco, delle arche scaligere.\nPoche, quindi, furono le nuove costruzioni degne di nota, rispetto a quelle dell'et\u00e0 romanica. Ma al di l\u00e0 delle strutture chiesastiche, la citt\u00e0 acquist\u00f2 in quei secoli un carattere gotico specialmente grazie ai numerosi edifici militari, residenziali, ai palazzi pubblici e a quelli privati. Nonostante questo nel XV secolo alcune caratteristiche delle chiese gotiche continuarono a permanere, specie nell'aspetto esteriore, con l'uso del mattone, di alte monofore e bifore e della stessa tipologia di campanile, che andarono a mescolarsi con elementi e linguaggi protorinascimentali, come nella chiesa di San Tomaso Cantuariense o nella facciata della chiesa di San Bernardino.\nQuattrocento: i grandi cantieri di rinnovamento.\nIl XV secolo fu un secolo di grandi cambiamenti sia politici, a causa della dedizione di Verona a Venezia, sia dal punto di vista delle istituzioni religiose: l'inizio del secolo, con l'allontanamento degli Scaligeri dai vertici delle gerarchie ecclesiastiche, non fu semplice, a maggior ragione perch\u00e9 le maggiori istituzioni andarono in commenda, compreso il vescovado, portando in alcuni casi a situazioni di ancor maggiore degrado. Da questo momento, quindi, vescovi e titolari delle abbazie non furono pi\u00f9 veronesi ma veneziani, o comunque persone appartenenti alle pi\u00f9 importanti famiglie aristocratiche venete. Ciononostante, dopo un inizio complesso, la situazione lentamente evolse e vi fu il rifiorire di numerose istituzioni ecclesiastiche non solo dal punto di vista finanziario o spirituale, ma anche di quello del patrimonio artistico, proprio grazie alla presenza del clero veneziano e soprattutto delle congregazioni religiose venete. In particolare si deve ai vescovi veneziani Guido Memo, Francesco Condulmer, Ermolao Barbaro e Giovanni Michiel, tra il 1409 e il 1503, l'introduzione di queste nuove congregazioni, che rinnovarono dal punto di vista edilizio gli edifici chiesastici gi\u00e0 esistenti; essi inoltre si impegnarono personalmente nel rinnovamento della Cattedrale e del palazzo del Vescovado.\nTutta la prima parte del secolo fu quindi di assestamento e non vide grandi novit\u00e0 sotto il profilo architettonico, mentre un forte impulso di ebbe a partire dagli anni quaranta quando alcuni monasteri abbandonati, o quasi, furono affidati alle citate congregazioni, molto attive negli altri territori della Serenissima e in attesa di poter trovare nuovo spazio a Verona: nel 1442 il monastero dei Santi Nazaro e Celso fu affidato a quello di Santa Giustina, una congregazione padovana; nello stesso anno il monastero di San Giorgio in Braida venne assegnato alla congregazione veneziana di San Giorgio in Alga; il monastero di Santa Maria in Organo, precedentemente dei benedettini e inizialmente dato in commenda ad Antonio Correr, nel 1444 fu dato in concessione agli olivetani. Questi divennero cos\u00ec i principali quattrocenteschi cantieri di rinnovamento dell'edilizia chiesastica di Verona, insieme a quelli della Cattedrale, avviati nel 1144, e a quelli per la costruzione della chiesa e convento di San Bernardino, del 1451.\nPer quanto riguarda il duomo di Verona, il progetto di trasformazione ebbe in realt\u00e0 origine nella seconda met\u00e0 del XIV secolo ma venne realizzato solo parzialmente tra il 1444 e il 1503, per cui dal punto di vista architettonico la struttura risulta avere ancora un sapore gotico, specialmente per la presenza di pilastri a fascio da cui si dipanano i costoloni che si sovrappongono alle volte a crociera, in maniera molto a simile a quella che si era sperimentata nella chiesa di San Petronio a Bologna e che sarebbe stato successivamente sviluppato per il duomo di Milano. Un linguaggio completamente diverso fu invece utilizzato nelle sei cappelle aggiunte nell'ultima parte di cantiere, lungo i fianchi delle navate laterali: queste conservano infatti degli elementi tipici di una spazialit\u00e0 rinascimentale, data dalla presenza di un grande arco interno inquadrato da due lesene sormontate da un accenno di trabeazione. Queste sono inoltre caratterizzate da un catino a forma di conchiglia e da grandi architetture dipinte che le incorniciano, ritornate alla luce solo durante il 1870. Furono poi previste due cappelle laterali di dimensioni molto maggiori rispetto a quelle a cui si \u00e8 appena accennato, una sul lato meridionale e una su quello settentrionale, e poste subito prima del presbiterio a far loro assumere il ruolo di transetto, e trasformando cos\u00ec la pianta della chiesa in croce latina, in luogo di quella basilicale che caratterizzava l'edificio romanico.\nAltro edificio ancora manifestamente gotico \u00e8 la chiesa di San Tomaso Cantuariense, come appare in particolar modo dall'aspetto, seppur incompleto, esterno, nonostante pure questo cantiere fosse stato avviato nella seconda met\u00e0 del secolo. Neppure la chiesa di San Bernardino si pu\u00f2 certo dire di gusto rinascimentale, anzi l'interno, ad una sola navata, ha qualit\u00e0 architettoniche piuttosto scarse, forse dovute alla modestia della committenza francescana, anche se sul finire del secolo la costruzione venne nobilitata dalla realizzazione, lungo il fianco di destro, di alcune ricche cappelle: la cappella dei Medici, o di Sant'Antonio, e la cappella Avanzi, o della Croce. Contemporaneamente ai lavori della chiesa, vennero portati avanti anche quelli sul convento, organizzato attorno a tre grandi chiostri e uno di minori dimensioni, diretti forse da Giovanni da Capestrano. Opera pregevole fu in particolare il grande salone rettangolare che, inizialmente adibito a biblioteca, fu svuotato e affrescato da Domenico Morone, da cui prende il nome lo stesso ambiente.\nIl Rinascimento fece per\u00f2 il suo ingresso a Verona in maniera pi\u00f9 decisa con la ricostruzione e il rinnovamento delle gi\u00e0 citate chiese dei Santi Nazaro e Celso, San Giorgio in Braida e Santa Maria in Organo, dove le nuove congregazioni importano in citt\u00e0 il nuovo linguaggio architettonico rinascimentale. La parte pi\u00f9 consistente del cantiere della prima chiesa ebbe luogo tra il 1464 e il 1466, tuttavia i lavori proseguirono probabilmente fino alla data della sua consacrazione, nel 1483: da questo intervento ne risult\u00f2 una pianta a tre navate terminanti in altrettante absidi, con le navate di sei campate ciascuna e divise tra di loro da pilastri dorici su alte basi, i quali sorreggono pilastri ionici su cui si impostano le arcate di cintura delle volte. Si nota tuttavia ancora la presenza di arcate trasversali a sesto acuto lungo le navate laterali, con copertura a volte a crociera. In un secondo momento, a partire dal 1488, ulteriori lavori riguardarono l'edificazione della cappella di San Biagio lungo la navata sinistra della chiesa: si tratta di un ambiente a pianta centrale coperto da una cupola, con due nicchie laterali e concluso da un'abside dotata di una volta a ombrello costolanata, questa di gusto tardo gotico e probabilmente opera di Beltrame di Valsoda. In questo spazio vi fu l'esordio del giovane pittore Giovanni Maria Falconetto, che rifiut\u00f2 quella combinazione tra impianto centrale classico e abside gotica, realizzando cos\u00ec una vera e propria architettura dipinta, di gusto rinascimentale e polemica verso l'abside realizzata da Beltrame.\nL'interno della chiesa di San Giorgio in Braida fa invece evidentemente riferimento ad architetture veneziane, come veneziana \u00e8 la congregazione che vi prese possesso; essa venne iniziata nel 1477 forse da Antonio Rizzo, architetto che a Venezia lavor\u00f2 nei cantieri delle Procuratie e del Palazzo Ducale, al quale a Verona venne tra l'altro chiesto, l'anno prima, di progettare la loggia del Consiglio, sorta in piazza dei Signori. Nel frattempo si lavor\u00f2 anche nel monastero, in particolare alla realizzazione di un secondo chiostro di cui sono sopravvissute solo cinque arcate a tutto sesto impostate su colonne di marmo rosso di Verona, visibili presso l'abside della chiesa.\nPoco pi\u00f9 tardi vi fu l'avvio dei lavori nella chiesa di Santa Maria in Organo dove vennero rinnovati in forme rinascimentali gli interni, con la ricostruzione delle navate e delle cappelle laterali, forse ad opera dell'architetto Biagio Rossetti, che negli anni precedenti lavor\u00f2 nel chiostro del convento di San Bartolomeo a Rovigo e al campanile della chiesa di San Giorgio a Ferrara, tutti monasteri appartenenti agli olivetani. Essi non si limitarono a rinnovare la chiesa, ma si impegnarono pure nell'annesso monastero, dove \u00e8 ancora possibile ammirare un pregevole chiostro con colonne di marmo rosso veronese e capitelli rinascimentali, ma coronato in alto da un fregio in terracotta ancora di gusto gotico. L'impegno dei committenti, che proseguirono i cantieri anche nel secolo successivo (come avvenne d'altro canto anche per altre fabbriche che si avviarono in questo periodo), venne premiato da papa Eugenio IV che li esent\u00f2 addirittura dal versare contributi per i rifacimenti della Cattedrale.\nCome si \u00e8 visto, questo periodo vide il moltiplicarsi delle cappelle nelle fiancate delle chiese, fenomeno che era iniziato gi\u00e0 nel XIV secolo, ma che a partire dal Quattrocento vide moltiplicare la domanda di altari; molto spesso erano cappelle per uso privato da parte di ricche famiglie oppure di confraternite, che vi collocarono i sepolcri dei propri congiunti e che fruivano di quegli spazi per i suffragi dei defunti, in altri casi cappelle o altari venivano invece acquistati ed edificati dalle corporazioni delle arti e mestieri che le dedicarono al culto dei propri patroni. Queste cappelle potevano essere dei semplici altari situati entro nicchie ma in alcuni casi assumevano proporzioni molto maggiori, fino a diventare delle piccole chiese poste ai fianchi della grande; fu un fenomeno che non \"risparmi\u00f2\" nemmeno le tre grandi chiese edificate nel Trecento dagli ordini mendicanti, Santa Anastasia, San Fermo e Sant'Eufemia, dove man mano si chiusero le alte monofore gotiche sui fianchi per potervi realizzare le nuove cappelle.\nCinquecento: Sanmicheli e il rinascimento veronese.\nSe a Verona la seconda met\u00e0 del XV secolo fu caratterizzato da un rinnovamento delle istituzioni ecclesiastiche, il XVI port\u00f2 la riorganizzazione della vita religiosa, in particolare delle monache, grazie alle \"Costitutiones\" emanate dal vescovo Gian Matteo Giberti e alla successiva introduzione dei dettami del Concilio di Trento da parte dei suoi successori; la nuova legislazione port\u00f2 alcune disposizioni per l'edilizia sacra per cui chiese, monasteri e conventi si adattarono per rispondere alle nuove esigenze. Un secondo fattore che port\u00f2 grandi stravolgimenti nell'edilizia cittadina fu l'esecuzione delle spianate: tra il 1517 e il 1518, infatti, il Senato veneto decise di rendere pi\u00f9 sicura la citt\u00e0 da eventuali attacchi nemici, per cui furono completamenti demoliti tutti gli edifici, comprese le chiese, i monasteri e addirittura gli alberi, situati entro un miglio dalle mura scaligere di Verona. All'esterno della citt\u00e0 sorgevano infatti diversi abitati, anche di grosse dimensioni, che non consentivano di evitare eventuali accerchiamenti da parte dei nemici, che infatti in passato erano riusciti ad arrivare alle porte della citt\u00e0, in particolare durante le fasi pi\u00f9 difficili della guerra della Lega di Cambrai, svoltasi tra 1508 e 1516. La realizzazione della cosiddetta \"spian\u00e0\" attorno alla citt\u00e0, fu premessa per la ricostruzione di buona parte di questi monasteri e delle chiese all'interno del perimetro delle mura cittadine.\nNel frattempo nei grandi cantieri avviatisi nella seconda met\u00e0 del Quattrocento erano terminati i lavori principali sulle strutture murarie, tuttavia le fabbriche proseguirono nel Cinquecento con interventi di rifinitura e completamento; fu in questo momento che entr\u00f2 sulla scena il pi\u00f9 noto tra gli architetti veronesi, Michele Sanmicheli, il quale fu il terzo elemento di fondamentale importanza per la storia dell'edilizia sacra di questo secolo per Verona, insieme ai due gi\u00e0 citati. Egli fu infatti attivo in diversi cantieri, come nella chiesa di San Bernardino: nel mentre che si stavano per concludere i lavori al convento, era in pieno svolgimento l'edificazione di nuove cappelle sul lato destro dell'edificio chiesastico, tra cui la monumentale cappella Pellegrini, realizzata su progetto del Sanmicheli. Egli vi lavor\u00f2, probabilmente, a partire dagli ultimi mesi del 1527, traendo spunto dalla sua ampia conoscenza dei modelli classici; la raffinata cappella a pianta centrale venne addirittura descritta dal Vasari come la pi\u00f9 bella d'Italia. Sicuro \u00e8 che per la prima volta a Verona, in questa struttura venne realizzata una cupola impostata su tamburo, elemento caratterizzante l'architettura sanmicheliana che egli impieg\u00f2 in diverse opere successive: nella chiesa di San Giorgio in Braida, di cui realizz\u00f2 solamente tamburo e cupola, nella chiesa della Madonna di Campagna e nel tempio posto al centro del Lazzaretto di Verona.\nQualche anno dopo nella Cattedrale, dove nel frattempo stavano proseguendo i lavori di rinnovamento, venne commissionato a Sanmicheli la progettazione del tornacoro, molto probabilmente disegnato nel 1535 ed eseguito nel 1541. Si tratta di una versione \"estrema\" di un'iconostasi, ovvero di un tramezzo pensato dall'architetto come una struttura plastica in cui l'elemento di tradizione veneta si rinnova adottando una planimetria rinascimentale; egli ottenne cos\u00ec una struttura autonoma di pianta ellissoidale, destinata a proteggere e allo stesso esaltare la presenza eucaristica, precedentemente ospitata in un ripostiglio a lato del presbiterio. Sempre a lui, con l'assistenza nell'esecuzione del cugino Bernardino Brugnoli, si deve il disegno del campanile. La torre venne impostata sulle solide fondazioni del campanile di epoca romanica, che era stato per l'occasione demolito, tuttavia sembra che durante la costruzione, in assenza dell'architetto, il vescovo affid\u00f2 la direzione dei lavori ad altri in modo da velocizzarne la realizzazione, tuttavia giunti alla cella campanaria vi fu un crollo parziale della struttura. I lavori ripresero solo al ritorno di Sanmicheli, che apport\u00f2 alcune modifiche al disegno originario, purtroppo per\u00f2 l'edificazione termin\u00f2 nel 1579 e il suo progetto rimase incompiuto; la sopraelevazione della torre campanaria venne ripresa solo nel 1913 su progetto dell'architetto Ettore Fagiuoli, il quale reinterpret\u00f2 il linguaggio sanmicheliano, ma pure in questa occasione non si riuscirono a terminare i lavori, lasciando in sospeso l'esecuzione della prevista loggia coronata da una cuspide.\nPure nella chiesa di San Giorgio in Braida il Sanmicheli intervenne in due momenti: prima nel 1540 ad innestare l'ardita cupola sull'edificio ormai completo, e successivamente nel disegno del campanile, pure qui coadiuvato dall'architetto Borelli e anche in questo caso rimasto, purtroppo, incompiuto. Di qualche anno precedente e di autore sconosciuto \u00e8 invece la realizzazione del chiostro rettangolare situato a lato della chiesa, caratterizzato da un primo livello di colonne ioniche in pietra calcarea veronese che, lungo il lato settentrionale, raddoppia in altezza per la presenza di un loggiato con colonne di ordine dorico, che hanno un passo lungo la met\u00e0 rispetto a quello del colonnato al livello inferiore. In basso esso presenta ancora, come i chiostri medievali veronesi, lo stilobate in muratura intonacata sormontato da una semplice copertina in pietra, mentre in alto le colonne reggono, tramite dei peducci incastrati nella parete, le volte a crociera che coprono i corridoi perimetrali; il chiostro dimostra quindi un disegno semplice e ancora acerbo seppur ben armonizzato con le strutture circostanti.\nSanmicheli progett\u00f2 poi la facciata della chiesa di Santa Maria in Organo, il cui lavoro gli venne commissionato dall'abate Cipriani. Conclusa nel 1592 solo nella parte inferiore, il maestro veronese ide\u00f2 una monumentale facciata marmorea forse ispirata al tempio malatestiano di Rimini, con tre grandi fornici a tutto sesto separati da colonne e massicci pilastri. I lavori nel monastero non si fermarono per\u00f2 alla facciata sanmicheliana, che fu preceduta nel 1504 dalla realizzazione della nuova sagrestia che pochi anni dopo venne arricchita delle celebri spalliere con gli intarsi lignei di fra Giovanni da Verona, mentre al 1525 risale la ripresa dei lavori al campanile, disegnato dallo stesso frate ma terminato dopo la sua morte dal lapicida Francesco da Castello, che con ogni probabilit\u00e0 diresse anche i lavori di completamento dell'interno dell'edificio chiesastico e la realizzazione nel 1517 del chiostro ionico, di cui sopravvivono solo le tracce ma che pu\u00f2 forse considerarsi la prima testimonianza nel Rinascimento veronese di assunzione di un modello romano e classico da parte di un architetto.\nInfine l'ultimo edificio chiesastico disegnato dal genio veronese, la chiesa della Madonna di Campagna, la cui edificazione inizi\u00f2 nel 1559, anno della morte dell'architetto, e termin\u00f2 nel 1589; forse proprio a causa della realizzazione postuma, l'edificio effettivamente costruito potrebbe non rispecchiare in pieno i disegni originali di Sanmicheli, o almeno il Vasari asserisce che vi siano alcune differenze sostanziali. La chiesa, a pianta centrale, \u00e8 circondata da un interessante porticato che Sanmicheli non volle solo per fornire un riparo, ma anche per richiamare i templi classici romani come ad esempio il tempio di Vesta a Roma e il tempio della Sibilla a Tivoli. Distintivo, poi, il fatto che se l'esterno dello chiesa appare circolare (anche se in realt\u00e0 pi\u00f9 simile ad un ovale) l'interno ha, inaspettatamente, pianta ottagonale.\nInfine si annota che in questo secolo, come in quello precedente, molte chiese si dotarono di preziose cappelle; tra le pi\u00f9 interessanti, oltre a quella gi\u00e0 citata della chiesa di San Bernardino, \u00e8 la cosiddetta cappella del Rosario, posta lungo la navata sinistra della basilica di Santa Anastasia, opera di Domenico Curtoni, nipote e allievo del Sanmicheli. L'intervento venne realizzato tra il 1585 e il 1596 grazie alle donazioni raccolte dalla confraternita che vi aveva sede e che volle quest'opera per celebrare la vittoria di Lepanto del 1571 a cui la citt\u00e0 di Verona aveva partecipato con tre compagnie di soldati. La cappella si mostra come il primo monumento di un nuovo linguaggio, ormai seicentesco, il cui completamento con l'aggiunta di affreschi, tele, statue e marmi colorati fino a formare un'opera d'arte unitaria, dovette durare ancora alcuni anni.\nSeicento: tra tradizione classicista e rinnovamento barocco.\nNegli anni a cavallo tra il XVI e il XVII secolo sorsero nuovi ordini religiosi, tra cui i Gesuiti, i Teatini e i Cappuccini, che nello stesso periodo si insediarono anche a Verona, dove edificarono nuove chiese e conventi accanto a quelli gi\u00e0 esistenti. Nel frattempo vennero introdotte nella diocesi le disposizioni delle \"Instructiones fabricae\" redatte nel 1577 da san Carlo Borromeo, arcivescovo di Milano: si trattava dell'unico trattato controriformista volto ad applicare in architettura i decreti del Concilio di Trento, che inglobava quindi una grande sistemazione disciplinare dell'iconografia e dell'architettura religiosa, la catechesi artistica e la precettistica figurativa controriformistica. Tali disposizioni, che avrebbero costituito per secoli il codice della Chiesa per l'arte sacra, furono probabilmente introdotte a Verona mentre il Borromeo era ancora in vita, in quanto egli ebbe come vicario generale e collaboratore l'influente relisioso veronese Nicol\u00f2 Ormaneto e come amico il vescovo di Verona Agostino Valier.\nInoltre il cardinale e vescovo Valier introdusse a Verona i Gesuiti nel 1577, che l'anno successivo riuscirono gi\u00e0 ad aprire delle scuole in alcuni fabbricati situati lungo via Cappello, ottenuti tramite un decreto poi confermato nel 1580 da papa Gregorio XIII. Nel 1591 ottennero finalmente di costruire il loro tempio, la chiesa di San Sebastiano, tuttavia nel 1606 furono costretti a lasciare Verona per colpa di un interdetto che colp\u00ec la repubblica di Venezia, e poterono tornarvi solamente nel 1656, quando portarono a compimento la costruzione del complesso. Successivamente la facciata, gi\u00e0 iniziata, venne terminata: essa si caratterizzava da un'impeccabile simmetria classica, che non lasciava immaginare invece l'opposto linguaggio barocco utilizzato negli spazi interni. Di questo edificio chiesastico, bombardato e quasi raso al suolo durante la seconda guerra mondiale, sopravvivono solamente due elementi, il campanile e la facciata. Il campanile \u00e8 stato l'unico elemento che riusc\u00ec a salvarsi integralmente, cos\u00ec ancora oggi svetta nel pieno del centro storico di Verona con la sua quarantina di metri di altezza, accanto alla biblioteca civica: sulla cella campanaria conserva l'emblema dei Gesuiti, ovvero il simbolo \"JHS\" sormontato da una croce con i tre chiodi della passione, mentre lungo il fusto si trova la grande statua di sant'Ignazio di Loyola, fondatore dell'Ordine. La facciata invece venne gravemente danneggiata, venne quindi smontata e ricollocata sul prospetto principale della chiesa di San Nicol\u00f2 all'Arena, che dal Seicento era rimasta incompiuta. Essa si contraddistingue per le quattro colonne scanalate ioniche di ordine gigante che sorreggono il timpano, suddividendo il prospetto in tre fasce verticali: quella centrale, ove si apre il portale d'ingresso principale, e le due laterali, che presentano due portali minori sormontati da due frontoni, e sopra di essi delle nicchie sormontate a loro volta da piccoli riquadri decorati con festoni classicheggianti.\nNel 1602 Valier diede in concessione ai Teatini la chiesa di San Nicol\u00f2 all'Arena, confermata l'anno successivo da papa Clemente VIII. Questi vi si stabilirono nel 1622 e solo nel 1627 iniziarono i lavori di ristrutturazione dell'intero edificio chiesastico, che venne completato piuttosto velocemente e consacrato nel 1697. Questa \u00e8 una delle poche testimonianze del periodo barocco veronese, il cui disegno si deve all'architetto Lelio Pellesina e la direzione dei lavori al figlio Vincenzo; essa ricalca lo schema controriformistico della navata unica con ampio transetto e cappelle laterali, tuttavia anche in quest'opera, forse anche per la mancata realizzazione della cupola che gli avrebbe donato pi\u00f9 ampio respiro e teatralit\u00e0, si mostra un linguaggio architettonico e decorativo legato a schemi classici, con uno spazio interno elegantemente decorato da pilastri corinzi e diciassette nicchie nelle pareti ove trovano collocazione diverse statue, se non nel progetto dell'altare maggiore di Guarino Guarini, un oggetto dotato di una potente anima barocca caratterizzato da un tabernacolo mosso e articolato da una sovrapposizione di colonne in cui la vista frontale viene sostanzialmente annullata. La facciata, come anticipato, \u00e8 stata posta solo dopo la seconda guerra mondiale, quando furono riutilizzati i resti del prospetto principale della chiesa di San Sebastiano, reintegrata con le parti mancanti, salvando cos\u00ec una parte del monumento destinato a scomparire.\nAltra chiesa barocca \u00e8 Santa Teresa degli Scalzi, fatta edificare dai Carmelitani a partire dal 1666, ma i cui lavori proseguirono a rilento, tanto che la facciata venne conclusa quasi un secolo dopo. L'edificio, progettato da Giuseppe Pozzo, fratello del pi\u00f9 celebre architetto Andrea, \u00e8 a pianta centrale e pi\u00f9 precisamente ottagonale, con l'aula coperta da un soffitto piano sostenuto da un cornicione con mensole fortemente aggettante. All'interno si trovano tre cappelle rettangolari dove si collocano dei complessi e articolati altari, di cui l'altare maggiore, sempre dello stesso Giuseppe Pozzo, ricorda quello ideato dal Guarini per la chiesa di San Nicol\u00f2 all'Arena e ne prosegue la ricerca.\nAltro interessante intervento fu la realizzazione del sagrato della chiesa dei Santi Nazaro e Celso mediante l'edificazione di un recinto ellittico ideato nel 1688 dall'architetto Antonio Saletti. Al sagrato si accede tramite un ricco portale d'ingresso costituito da colonne binate sul cui fusto sono legati dei drappi, secondo il gusto del tempo, e sulle quali insiste il timpano; lungo il prospetto interno del recinto sono ricavate diverse nicchie che forse ospitarono delle statue, anche se non ci sono testimonianze della loro passata presenza.\nAnche in questo secolo si continuarono a costruire, all'interno delle chiese, cappelle private, dotate di autonomia spaziale e figurativa rispetto ai templi stessi; i due esempi pi\u00f9 importanti sono cappella Varalli nella chiesa di Santo Stefano e la cappella della Madonna in quella di San Fermo Maggiore. La prima venne edificata tra il 1618 e il 1621, ideata come una struttura a parallelepipedo sormontata da un cilindro finestrato, il cui interno \u00e8 finemente decorato con stucchi manieristici che ricordano quelli della cupola del chiesa dell'Inviolata di Riva del Garda e della basilica di Santa Maria delle Grazie di Brescia. Tra il 1610 e il 1630 venne invece trasformata, molto probabilmente su progetto di Domenico Curtoni, la cappella della Madonna nella chiesa di San Fermo, rivestita di un nuovo paramento architettonico. La decorazione ricorda quella della cappella del Rosario della basilica di Santa Anastasia, dello stesso autore: pure questa, infatti, \u00e8 rivestita di marmi colorati, anche se solo nella parte inferiore, e questi riproducono delle piatte edicole al centro delle pareti laterali, mentre lungo il prospetto principale di erge l'altare maggiore, di tipologia simile a quello presente in Santa Anastasia, con timpano sostenuto da colonne leggermente sporgenti, ma semplificato.\nNello stesso periodo vi furono numerosi altri interventi, alcuni andati perduti, come per esempio la chiesa di San Fermo Minore, ricostruita nel 1626 su disegno di Lelio Pellesina, e altri ancora presenti, come la trasformazione nel 1617 della chiesa di San Benedetto al Monte, che perse il suo carattere originario antico, e l'ammodernamento partito nel 1656 della chiesa di San Luca.\nSettecento: tendenze rigoriste e neoclassiche.\nDopo le grandi imprese edificatorie delle chiese di San Sebastiano e di San Nicol\u00f2 all'Arena del XVII secolo, a Verona non si registrarono pi\u00f9 le condizioni necessarie a dar vita a nuovi ambiziosi progetti di edifici religiosi, ci\u00f2 non solo a causa delle mutate condizioni di ordine religioso, in particolare con l'affievolirsi del fervore controriformista, ma anche economico e sociale. Inoltre, con la presenza consolidata dei grandi impianti chiesastici realizzati tra XII e XIII secolo, momento di maggior intensit\u00e0 edilizia religiosa in citt\u00e0, e con gli interventi di rinnovamento realizzati tra XV e XVII secolo, il tessuto urbano cittadino poteva ormai dirsi sostanzialmente saturo di architetture religiose: nel 1757 si registravano addirittura 130 edifici sacri. Di questi, nel corso del XVIII secolo solo una quindicina furono interessati da interventi di aggiornamento o ristrutturazione, e pochi furono quelli rilevanti. Oltre a questo \u00e8 da segnalare che diversi episodi portarono alla perdita di una buona parte di queste trasformazioni settecentesche: le soppressioni napoleoniche, i bombardamenti aerei della seconda guerra mondiale e alcuni interventi speculativi dell'immediato dopoguerra, come la demolizione dell'oratorio di San Giacomo Maggiore, opera di Alessandro Pompei, nel 1956.\nTuttavia gli interventi nell'edilizia religiosa del Settecento veronese non furono di scarso valore, infatti i fermenti illuministi diffusi nella cultura locale dal grande umanista Scipione Maffei trovarono ampia risonanza nell'ambito dell'architettura, con l'impegno a ristabilire i modelli classici che, tra l'altro, a Verona non erano mai stati del tutto abbandonati grazie alla forte tradizione sanmicheliana. Grande impegno in questo ambito vi fu da parte di Alessandro Pompei, amico e allievo del Maffei, che critic\u00f2 aspramente le poetiche barocche e nel 1735 pubblic\u00f2 il trattato \"Li cinque ordini d\u2019architettura civile di Michel Sanmicheli\", anticipando le tematiche dell'architettura neoclassica. Seguirono poi questa tendenza, in particolar modo nell'edilizia civile, gli architetti Adriano Cristofali, Girolamo Del Pozzo, Luigi Trezza e, nel secolo successivo, Bartolomeo Giuliari, Giuseppe Barbieri e Francesco Ronzani.\nPrima dell'affermarsi delle tendenze illuministiche e neoclassiche, all'inizio del secolo vi furono per\u00f2 altri episodi tardo barocchi di rilievo. Nel 1739 per esempio venne rifatta la piccola chiesa di San Matteo, situata in prossimit\u00e0 di porta Borsari, dai cui lavori ne deriv\u00f2 un edificio di proporzioni aggraziate e decorazioni eleganti. Vennero poi completati gli interni della gi\u00e0 citata chiesa di San Luca e della chiesa di Santa Maria del Paradiso, ultimata nell'Ottocento con la realizzazione della facciata neoclassica. Tra gli interventi pi\u00f9 importanti vi furono poi quelli per la trasformazione della chiesa di Sant'Eufemia, i cui interni gotici furono ridotti ad un'unica aula di gusto barocco, anche se modifiche pi\u00f9 tarde isolarono le inserzioni barocche di altari e cappelli, aggiungendo decorazioni pi\u00f9 neutre.\nAltro intervento interessante e che si contraddistingue per il linguaggio tardo barocco \u00e8 la chiesa di Santa Caterina alla Ruota, opera del bolognese Giuseppe Montanari, allievo di Ferdinando Bibiena e sostenitore della scuola del barocco bolognese, come dimostra pure il disegno della facciata della chiesa, che provoc\u00f2 diverse polemiche e critiche in un ambiente, quello veronese, fortemente rispettoso della tradizione locale. Le solide competenze professionali gli consentirono tuttavia di realizzare un'originale spartito architettonico, con un forte accento chiaroscurale dato dall'arretramento della fascia centrale della facciata e dotato di un esuberante plasticismo decorativo tipico dell'ultima fase del barocco, dato dall'utilizzo di colonne d'angolo incassate e timpani spezzati: questi elementi, ben orchestrati, riuscirono a creare una originale scenografia urbana.\nOpera di grande rigore classicista fu invece la chiesa di San Giacomo Maggiore, meglio conosciuta come San Giacometto, realizzata nel 1756 dal Pompei ma purtroppo demolita nel secondo dopoguerra; si trattava di un piccolo oratorio a pianta quadrata con due nicchie laterali ove trovavano spazio altari minori e un ampio presbiterio rettangolare terminante nel coro. L'interno era ritmato da lesene di ordine ionico su cui si impostava la trabeazione, risolta in maniera ammirevole negli incastri d'angolo, infine lo spazio era coperto da un soffitto a crociera e da quattro grandi arcate sovrastanti gli assi della costruzione. La facciata, dotata di un'essenzialit\u00e0 che richiama il purismo classicista, si caratterizzava per la presenza di quattro paraste ioniche reggenti un ampio frontone. L'architetto riprese la stessa raffinata compostezza classicista nel disegno del 1763 della facciata e degli interni della vicina chiesa di San Paolo in Campo Marzio, la cui esecuzione venne completata da altri con poche differenze.\nArchitetto pi\u00f9 prolifico fu Adriano Cristofali che, tornato dal soggiorno romano, lavor\u00f2 a Verona su diversi edifici religiosi e civili. Fra le sue opere vi fu per esempio la ristrutturazione della chiesa di San Pietro Incarnario, edificata su preesistenze del X e del XV secolo. Nell'edificio, gi\u00e0 in costruzione nel 1749, venne mantenuta l'originaria zona absidale quattrocentesca su richiesta della committenza, innestandovi cos\u00ec il nuovo impianto ad aula unica con tre cappelle per lato, incorniciate da una travata ritmica di ordine ionico; gli angoli dello spazio interno furono eliminati raccordando le pareti tramite degli smussi obliqui su cui la travata ritmica proseguiva, conferendo in tal modo una maggiore unit\u00e0 spaziale all'aula. L'interno venne coperto da una volta a botte lunettata poggiante direttamente sulla trabeazione, con ampie finestre in corrispondenza delle cappelle. La facciata, che invece non fu realizzata su disegno del Cristofali, \u00e8 caratterizzata da un linguaggio classicheggiante ma priva di elementi di rilievo.\nTra gli altri edifici religiosi realizzati dal Cristofali vi furono: la chiesa di Santa Lucia, affacciata lungo stradone Porta Palio, edificata tra il 1743 e il 1765 ma di cui rimane solamente la facciata, peraltro alterata; la chiesa di San Tomio, da lui rinnovata intorno al 1748 ma trasformata in teatro da Luigi Trezza dopo le soppressioni napoleoniche, quindi ritrasformata in luogo di culto nel 1836 anche se ormai alterata (tuttavia si conserva perfettamente integra la facciata realizzata dal Montanari); l'ormai perduto dormitorio del monastero di San Salvatore in Corte Regia, ammirato dai contemporanei e giudicato senza eguali in tutta italia.\nL'episodio pi\u00f9 significativo dell'architettura neoclassica veronese fu probabilmente la costruzione della chiesa di San Fermo Minore di Br\u00e0, anche se si tratt\u00f2 di un intervento, un po' come quello del Montanari a Santa Caterina alla Ruota, estraneo alla cultura architettonica cittadina. L'oratorio precedente era ritenuto dai committenti troppo scomodo e angusto, cos\u00ec optarono per un radicale rinnovamento della struttura, il cui progetto venne dato a Michelangelo Castellazzi. Ben presto egli venne sostituito dall'architetto veneziano Andrea Camerata il quale, in un momento in cui in Veneto vi era stato un revival dell'architettura di Andrea Palladio, propose, in una citt\u00e0 che mai era stata sensibile al linguaggio del famigerato architetto rinascimentale vicentino, un progetto che faceva evidentemente riferimento ad alcune sue chiese veneziane. In particolare Camerata recuper\u00f2 la facciata della basilica di San Giorgio Maggiore e attinse alcune variazioni dalla basilica del Redentore e dalla chiesa di San Francesco della Vigna. Nonostante egli si rifaccia a modelli precedenti dimostrando scarsa autonomia compositiva, riusc\u00ec tuttavia a proporre per il nuovo prospetto un risultato elegante e dai rapporti proporzionali ben congegnati. Meno fortunato fu il disegno dell'impianto planimetrico, in quanto longitudinalmente lo spazio utilizzabile era limitato dal vicolo retrostante, dove non poteva sporgere l'abside del coro: pot\u00e9 cos\u00ec ideare una pianta ad aula unica con solo due cappelle per lato, perdendo la tensione che \u00e8 caratteristica della chiesa del Redentore, cui sembra ispirarsi anche negli schemi decorativi.\nCon questo secolo si concluse sostanzialmente, per la citt\u00e0 \"intra moenia\", la stagione edilizia religiosa, che nell'Ottocento prosegu\u00ec solo con interventi di restauro che riguardarono alcuni dei pi\u00f9 antichi edifici chiesastici. Non termin\u00f2 invece l'edificazione di nuove chiese nei quartieri che cominciarono a sorgere fuori dalle mura e nelle frazioni che furono poi inglobate nel territorio del Comune di Verona.\nLista delle chiese per quartiere.\nSegue una lista delle chiese presenti a Verona, suddivise tra quelle \"intra moenia\" ed \"extra moenia\", ovvero tra quelle situate all'interno della cinta magistrale, nei quattro quartieri della Citt\u00e0 Antica, di Veronetta, della Cittadella e di San Zeno, e quelle invece poste esternamente ad essa. "}
{"id": "4077247", "revid": "1978982", "url": "https://it.wikipedia.org/wiki?curid=4077247", "title": "James Bryant Conant", "text": "Nel 1935 divenne presidente di Harvard e mantenne la cattedra fino al 1953, anche se nel 1941 fu messo a capo del gruppo di ricerca per la bomba atomica. Nel 1955 divenne ambasciatore in Germania Ovest e lo fu fino al 1957.\nFu l'inventore dell'esame d'ammissione all'universit\u00e0 SAT (Scholastic Assessment Test)."}
{"id": "4077248", "revid": "729019", "url": "https://it.wikipedia.org/wiki?curid=4077248", "title": "Shavrov Sh-2", "text": "Lo Shavrov Sh-2 era un aereo anfibio monomotore biplano progettato da Vadim Borisovi\u010d \u0160avrov e sviluppato in Unione Sovietica tra la fine degli anni venti ed i primi anni trenta.\nPrimo velivolo anfibio ad entrare in produzione di massa nel territorio sovietico, venne impiegato nell'aviazione civile e governativa in numerosi ruoli come aereo da collegamento ed addestramento, nel controllo delle attivit\u00e0 di pesca e nel pattugliamento delle frontiere, rimanendo in produzione fino agli anni cinquanta.\nStoria del progetto.\nDopo aver realizzato, nei tardi anni venti, il suo primo velivolo, l'Sh-1 rimasto allo stadio di prototipo, Vadim B. \u0160avrov ne avvi\u00f2 uno sviluppo mantenendone l'impostazione generale.\nIl nuovo modello, identificato come Sh-2, si differenziava per l'aumento delle dimensioni e per la maggior cura aerodinamica adottando una carenatura che copriva parzialmente il propulsore Shvetsov M-11, sempre un motore radiale ma dalla maggior potenza disponibile, lasciando esposti i cinque cilindri per non comprometterne il raffreddamento. Inoltre venne adottato un serbatoio di combustibile dalla maggior capienza, che permise di ottenere un'autonoma tripla rispetto all'Sh-1, ed allo scafo venne aggiunto un gancio per facilitarne l'ormeggio o il rimessaggio, quest'ultimo agevolato anche dalla possibilit\u00e0 di ruotare all'indietro le due sezioni esterne dell'ala superiore.\nIl prototipo venne portato in volo per la prima volta l'11 novembre 1930 data dopo la quale si susseguirono i vari voli di prova necessari a valutare ed eliminare gli inconvenienti legati al primo periodo di sviluppo. La bont\u00e0 del progetto si conferm\u00f2 quando, il 14 novembre, a causa di un ammaraggio forzato, lo scafo dell'Sh-2 venne danneggiato dalle onde contrarie rimanendo tuttavia a galla, pur avendo imbarcato acqua, grazie alla struttura dell'ala inferiore che integrava, oltre ai galleggianti equilibratori, 12 sezioni sigillate. Venne quindi presentato alla commissione di valutazione statale che si svolse tra il 12 ed il 17 giugno 1931 presso le strutture del Nau\u010dno-Issledovatel'skij Institut (NII) della Gra\u017edanskij Vozdu\u0161nyj Flot (GVF), l'antesignana dell'Aeroflot, senza manifestare problemi.\nOttenuta l'autorizzazione il velivolo venne quindi avviato alla produzione in serie dal 1\u00ba aprile 1932; questa si protrasse fino al 1934 quando venne cessata per la disponibilit\u00e0 di modelli pari ruolo tecnologicamente pi\u00f9 avanzati. Tuttavia, data la popolarit\u00e0 conseguita dal modello, grazie alle doti di leggerezza, semplicit\u00e0 ed effettivo impiego in svariati ruoli in ambito civile e governativo, nel 1939 la produzione venne riavviata diversificandola in numerose strutture di riparazione gestite dal GVF dislocate sul territorio nazionale, rimanendo attiva fino agli anni cinquanta.\nAlla fine la produzione totale si attest\u00f2 sulle 700 unit\u00e0 costruite, diverse centinaia delle quali realizzate dopo il 1939.\nTecnica.\nL'Sh-2 era un aereo anfibio caratterizzato dalla configurazione a scafo centrale, dalla velatura sesquiplana e dalla propulsione monomotore in configurazione traente.\nLo scafo integrava la cabina di pilotaggio, aperta e protetta da un parabrezza nelle prime versioni e chiusa da un tettuccio finestrato nella Sh-2bis, a due posti affiancati posizionato tra le due ali. Posteriormente terminava in un impennaggio cruciforme monoderiva dai piani orizzontali irrobustiti da una coppia per lato di piccole aste di controvento.\nLa configurazione alare era sesquiplana, ovvero dotata di ala superiore dall'apertura notevolmente pi\u00f9 ampia rispetto a quella inferiore. La prima era montata alta a parasole, divisa in tre sezioni e l'unica dotata di alettoni, collegata alla parte superiore dello scafo da una serie di montantini centrali, che fornivano il supporto anche al motore posto centralmente sul bordo d'attacco, e da una coppia di aste di controvento che, disinseribili inferiormente, consentivano di ruotare all'indietro le semiali per facilitare le operazioni di hangaraggio. L'inferiore, montata media sullo scafo, integrava nella struttura 12 scompartimenti stagni ed i galleggianti equilibratori.\nIl carrello d'atterraggio integrato era piuttosto semplice, costituito da due ruote poste ai lati dello scafo che potevano essere sollevate od abbassate al bisogno e sostituite, durante il periodo invernale, da una coppia di sci per poter operare anche da terreni ghiacciati ed innevati.\nLa propulsione era affidata ad un motore Shvetsov M-11, un radiale 5 cilindri raffreddato ad aria in grado di esprimere una potenza, a seconda delle versioni, a partire da 100 hp (75 kW), posizionato sul bordo d'attacco dell'ala superiore parzialmente racchiuso in una carenatura ed abbinato ad un'elica bipala in legno a passo fisso normalmente dotata di una copertura ogivale sul mozzo della stessa.\nImpiego operativo.\nL'Sh-2 venne impiegato essenzialmente in Unione Sovietica, nell'aviazione civile e governativa, ricoprendo numerosi ruoli, da aereo da collegamento a quello da addestramento per la formazione dei piloti, nel controllo delle attivit\u00e0 di pesca e nel pattugliamento delle frontiere.\nIl 28 agosto 1942, durante le fasi della Guerra di continuazione, le truppe di terra finlandesi ne catturarono due esemplari che vennero integrati nella Suomen ilmavoimat, l'aeronautica militare del paese scandinavo. I due esemplari vennero utilizzati come aerei da collegamento, trasportando anche il comandante della forza aerea scandinava e restando in servizio fino al 1944."}
{"id": "4077251", "revid": "1543377", "url": "https://it.wikipedia.org/wiki?curid=4077251", "title": "Jarra East", "text": "Il distretto di Jarra East \u00e8 un distretto del Gambia nella Divisione del Lower River con 12.505 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077255", "revid": "1543377", "url": "https://it.wikipedia.org/wiki?curid=4077255", "title": "Jarra West", "text": "Il distretto di Jarra West \u00e8 un distretto del Gambia nella Divisione del Lower River con 24.416 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077256", "revid": "1543377", "url": "https://it.wikipedia.org/wiki?curid=4077256", "title": "Kiang Central", "text": "Il distretto di Kiang Central \u00e8 un distretto del Gambia nella Divisione del Lower River con 7.886 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077258", "revid": "121352657", "url": "https://it.wikipedia.org/wiki?curid=4077258", "title": "Colard Mansion", "text": "Copista-calligrafo, nel 1475 introdusse la stampa a Bruges e nello stesso anno stamp\u00f2 un pregevole \"Jardin de d\u00e9votion\". Mansion continu\u00f2 parallelamente a preparare manoscritti miniati per la corte borgognona. Nel 1484 tradusse dal latino in francese e diede alle stampe \"Le Metamorfosi\" di Ovidio. Tra le edizioni pubblicate da Mansion si segnala particolarmente il \"Livre de la Ruyne des nobles hommes et femmes\", traduzione del \"De casibus virorum illustrium\" di Boccaccio realizzata da Laurent de Premierfait. Un terzo circa delle sue edizioni fu tratto da manoscritti posseduti dal bibliofilo Louis de Gruuthuse, suo protettore, e forse furono impressi nella stessa officina di Mansion i tre libri inglesi apparsi a Bruges, intorno al 1475, col nome di William Caxton. "}
{"id": "4077260", "revid": "1543377", "url": "https://it.wikipedia.org/wiki?curid=4077260", "title": "Kiang East", "text": "Il distretto di Kiang East \u00e8 un distretto del Gambia nella Divisione del Lower River con 6.534 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077262", "revid": "1543377", "url": "https://it.wikipedia.org/wiki?curid=4077262", "title": "Kiang West", "text": "Il distretto di Kiang West \u00e8 un distretto del Gambia nella Divisione del Lower River con 14.711 abitanti al censimento del 2003.\nSociet\u00e0.\nEvoluzione demografica.\nIn base ai dati del censimento 1993 la popolazione del distretto era cos\u00ec suddivisa dal punto di vista etnico:"}
{"id": "4077270", "revid": "53508", "url": "https://it.wikipedia.org/wiki?curid=4077270", "title": "Bernardo de Brito", "text": "Studi\u00f2 a Roma; ritornato in patria, nel 1585 si fece monaco cistercense, nel 1606 divenne cronista dell'Ordine Cistercense e nel 1614 cronista ufficiale del regno. Fu autore di varie opere, tra le quali spicca una monumentale \"Monarquia lusitana\" (1609) non terminata e completata da Ant\u00f3nio Brand\u00e3o."}
{"id": "4077274", "revid": "53508", "url": "https://it.wikipedia.org/wiki?curid=4077274", "title": "Ant\u00f3nio Brand\u00e3o", "text": "Monaco cistercense, nel 1632 cur\u00f2 la 4\u00aa parte della monumentale \"Monarquia lusitana \" di Bernardo de Brito."}
{"id": "4077277", "revid": "531291", "url": "https://it.wikipedia.org/wiki?curid=4077277", "title": "Gruppo del feldspato", "text": ""}
{"id": "4077278", "revid": "729019", "url": "https://it.wikipedia.org/wiki?curid=4077278", "title": "Autoroute A3 (Belgio)", "text": "L'Autoroute A3 (o A3) belga parte da Bruxelles, fino ad arrivare al confine con la Germania, congiungendosi con la Bundesautobahn 44. L'autostrada \u00e8 lunga 134\u00a0km."}
{"id": "4077281", "revid": "22475", "url": "https://it.wikipedia.org/wiki?curid=4077281", "title": "Universit\u00e0 di Kabul", "text": "L'Universit\u00e0 di Kabul (KU) si trova a Kabul, capitale dell'Afghanistan. \u00c8 stata fondata nel 1931, ma ha ufficialmente aperto agli studenti nel 1932. L'universit\u00e0 di Kabul \u00e8 frequentata da 7.000 studenti, di cui 1.700 sono donne. Hamidullah Amin \u00e8 il Rettore dell'universit\u00e0. L'universit\u00e0 si sta ancora riprendendo dal lungo periodo di guerra e caos nel paese. L'edificio principale \u00e8 stato ricostruito a circa 500 metri da quello antico."}
{"id": "4077283", "revid": "124123", "url": "https://it.wikipedia.org/wiki?curid=4077283", "title": "Barbro Kollberg", "text": "Biografia.\nBarbro Kollberg studi\u00f2 dal 1937 recitazione nel Reale Teatro Drammatico di Stoccolma, diplomandosi nel 1940 e lavorando in diversi teatri di Stoccolma dal 1945 al 1954. Diresse poi lo Skansenteatern e il teatro comunale di Norrk\u00f6ping. Dalla met\u00e0 degli anni 1970 ha insegnato nella scuola di recitazione di G\u00f6teborg.\nGi\u00e0 sposata nel 1942 con lo scrittore e giornalista svedese di origine italiana Guido Valentin, dopo la sua morte, avvenuta nel 1952, si rispos\u00f2 con \u00c5ke Hildestrand."}
{"id": "4077285", "revid": "56620", "url": "https://it.wikipedia.org/wiki?curid=4077285", "title": "Josef Kohler", "text": "Insegn\u00f2 diritto a W\u00fcrzburg dal 1878 al 1888 e a Berlino dal 1888 al 1919. Fu inoltre poeta e storico dell'arte. Si interess\u00f2 anche di diritto d'autore e fu lui ad introdurre per la prima volta un termine che ebbe poi molta fortuna, tant'\u00e8 che viene usato ancora oggi, ovvero il concetto di bene \"immateriale\"."}
{"id": "4077290", "revid": "119224574", "url": "https://it.wikipedia.org/wiki?curid=4077290", "title": "Fontana Calende", "text": "La Calende \u00e8 una fontana che scorre in provincia di Novara. Si tratta di un corso d'acqua seminaturale, le cui acque risultano particolarmente utilizzate per l'irrigazione e per la colatura delle risaie.\nPercorso.\nIl percorso del fontanile non fu uguale a quello odierno. Attualmente deriva la sua modesta portata dal \"Cavo Prelle\", derivazione del Diramatore Quintino Sella in territorio di Novara, con il nome di Colatore Buzzoleto (esiste anche un altro corso d'acqua, denominato Buzzoletto); attraversa le campagne poste a sud della citt\u00e0 e quindi oltrepassa il Quintino Sella pochi chilometri a sud della propria diramazione.Da qui in poi si unisce con la \"Fontana Vecchia\" e cambia il nome in Calende, denominazione che terr\u00e0 fino alla sua foce, nel Cavo Dassi, nel territorio della frazione di Novara Torrion Quartara.\nIl percorso antico, venne deviato all'inizio dell'Ottocento per volere della famiglia Tornielli, beneficiaria di molti canali e terre nel novarese, per irrigare diverse colture e portare l'acqua in esubero dagli antichi rivoli che scorrevano sul territorio provinciale.Uno di questi torrentelli, oramai ridotto ad un fosso \u00e8 il Rio Ondino che vi si immette pochi metri dalla foce."}
{"id": "4077294", "revid": "297059", "url": "https://it.wikipedia.org/wiki?curid=4077294", "title": "Alban K\u00f6hler", "text": "Eponimi.\nDa lui prendono nome:"}
{"id": "4077300", "revid": "767487", "url": "https://it.wikipedia.org/wiki?curid=4077300", "title": "Cameron Howieson", "text": "Nazionale.\nNel 2013 partecipa al OFC Under-20 Championship 2013 con la Nazionale di calcio della Nuova Zelanda vincendolo."}
{"id": "4077302", "revid": "767487", "url": "https://it.wikipedia.org/wiki?curid=4077302", "title": "Ulrich K\u00f6hler", "text": " \nDal 1886 al 1903 insegn\u00f2 all'universit\u00e0 di Berlino. Abile epigrafista, cur\u00f2 per \"Inscriptiones Graecae\" vari volumi di iscrizioni del V secolo a.C. e nel 1870 redasse un intenso volume sulla lega delio-attica."}
{"id": "4077303", "revid": "827882", "url": "https://it.wikipedia.org/wiki?curid=4077303", "title": "Michail Vasil'evi\u010d Nesterov", "text": "Biografia.\nFece parte del gruppo dei Peredvi\u017eniki e si dedic\u00f2 principalmente alla pittura religiosa, subendo l'influenza dell'arte bizantina.\nFra il 1885 e il 1895 esegu\u00ec, insieme a Viktor Michajlovi\u010d Vasnecov, la decorazione della Cattedrale di San Vladimiro a Kiev.\nDopo la Rivoluzione russa diede il meglio di s\u00e9 come ritrattista."}
{"id": "4077304", "revid": "76963", "url": "https://it.wikipedia.org/wiki?curid=4077304", "title": "Jae Head", "text": "Biografia.\nJae \u00e8 nato ad Hamlin nel Texas. Figlio di Jo e Jeffrey Head\nHa debuttato nel 2005 prendendo parte ad alcuni episodi delle serie televisive \"How I Met Your Mother\", \"MADtv\" e \"Friday Night Lights\".\n\u00c8 conosciuto soprattutto per aver interpretato il ruolo di Aaron nel film \"Hancock\" al fianco di Will Smith, Charlize Theron e Jason Bateman, e per aver interpretato il personaggio di Sean Junior (S.J.) Tuohy, il figlio di Sandra Bullock e Tim McGraw nel film \"The Blind Side\",il suo primo ruolo cinematografico da protagonista, tratto dalla vera storia del giocatore di football americano Michael Oher."}
{"id": "4077305", "revid": "583609", "url": "https://it.wikipedia.org/wiki?curid=4077305", "title": "Sh\u00e9h\u00e9razade (balletto)", "text": "Sh\u00e9h\u00e9razade \u00e8 un balletto in un atto e quattro quadri creato da Michel Fokine sulla musica dell'omonimo poema sinfonico di Nikolaj Rimskij-Korsakov \"Sh\u00e9h\u00e9razade\" del 1888, di cui usa solo tre dei quattro movimenti: il primo come ouverture ed il secondo e il quarto per lo sviluppo del balletto. Il libretto, la scenografia e i costumi erano di L\u00e9on Bakst.\nStoria.\nIl balletto venne presentato per la prima volta all'Op\u00e9ra di Parigi dai Ballets Russes di Sergej Djagilev il 4 giugno 1910 con interpreti Ida Rubin\u0161tejn (Zobeide), Vaclav Ni\u017einskij (lo Schiavo d'Oro), Enrico Cecchetti (Il Grande Eunuco).\nSi trattava della seconda stagione estiva dei balletti russi presentati a Parigi, e il successo fu travolgente, dando avvio non solo ad un profondo sconvolgimento della struttura e della concezione del balletto, ma ad un ritorno dell'orientalismo in tutte le arti figurative e soprattutto nella moda.\nFra i tanti spettatori fulminati dalle innovazioni di Fokine, Jean Cocteau, che proprio nel gennaio 1909 aveva fondato la rivista di letteratura \"Sh\u00e9h\u00e9razade\", ha descritto nel 1913 l'impatto avuto dal balletto sul pubblico dell'epoca.\nTrama.\nIl balletto prende spunto dalla trama introduttiva della prima storia delle \"Mille e una notte\" ed \u00e8 ambientato alla corte dello shah di Persia Shariar. Nel libro di racconti, per vendicarsi di un tradimento subito dalla donna amata, lo shah sposa ogni giorno una vergine che fa poi uccidere l'indomani. L'ultima delle sue spose, Sheherazade, si salva grazie alla sua bravura nella narrazione, incatenando la sua attenzione con le storie da lei narrate, cos\u00ec avvincenti da convincerlo giorno per giorno a rinviare l'esecuzione, per la curiosit\u00e0 di conoscerne il seguito.\nLa vicenda del balletto costituisce l'antefatto, cio\u00e8 il tradimento di Zobeide, favorita di Schariar, che determiner\u00e0 in lui l'odio per le donne.\nPer mettere alla prova la fedelt\u00e0 di Zobeide, Shariar finge, insieme al fratello Zahman, di partire per la caccia, lasciando gli eunuchi a guardia dell'harem. Durante la sua assenza, le porte vengono aperte agli schiavi, tra i quali un bellissimo nero, lo Schiavo d'oro. Al suo ritorno, Shariar e il fratello sorprendono un'orgia in corso che coinvolge tutto l'harem, e trovano Zobeide nelle braccia dello Schiavo d'oro. Ne consegue il massacro di schiavi e favorite, ma Zobeide preferisce uccidersi da s\u00e9 con un pugnale.\nLa scelta della trama \u00e8 molto innovativa per l'epoca, non solo perch\u00e9 riporta sulle scene di danza, dopo l'intervallo del romanticismo, la passione amorosa e la morte violenta, che dopo i tempi di Noverre, avevano ceduto il passo all'amore sublimato e incorporeo di cui \u00e8 l'emblema \"Giselle\", ma perch\u00e9 introduce apertamente il tema della sessualit\u00e0, condensato nel personaggio dello Schiavo d'Oro dalle sensuali movenze (interpretato da Ni\u017einskij), e culminante nella scena del \"Baccanale\".\nElementi innovativi.\nFokine spiega nelle sue \"Memorie\" che in \"Sheherazade\", egli cerc\u00f2 di applicare integralmente, per la prima volta, i principi della riforma estetica della danza classica da lui elaborata in quegli anni.\nEgli cur\u00f2 nei minimi particolari la coerenza, l'unit\u00e0 di tutti gli elementi (musica, danza, costumi e scenografia), in vista del massimo impatto drammatico e della pi\u00f9 efficace espressivit\u00e0 artistica. \nNon si trattava di una velleit\u00e0 di ricostruzione storica di possibili danze dell'epoca e del paese rappresentato, anche per l'evidente incongruenza della musica, che seppure di ispirazione esotica, era europea e creata da artisti russi contemporanei, ma del tentativo di ridare alla danza quella forza artistica e quell'intensit\u00e0 drammatica che si era persa alla fine dell'Ottocento, dopo la fine del Romanticismo.\nA tal fine, in primo luogo, Contrariamente ai coreografi precedenti, come Marius Petipa, non scelse musica composta appositamente per il balletto, ma una suite sinfonica preesistente, di cui us\u00f2 solo quelle parti necessarie alle esigenze del balletto, mutandone cos\u00ec la struttura originale. Ci\u00f2 fu all'origine di una diatriba avviata dalla vedova del compositore Rimskij-Korsakov, che lament\u00f2 l'uso fatto della musica del marito, ricevendo da Djagilev delle risposte pubblicate su un quotidiano dell'epoca, in cui egli rivendicava piena libert\u00e0 artistica per la sua compagnia.\nFokine subordin\u00f2 inoltre la coreografia alla trama, cio\u00e8 cre\u00f2 delle sequenze di danza nuove, formate anche da passi nuovi (seppure basati sulla tecnica accademica), esclusivamente finalizzati alla narrazione. Al contrario, in precedenza, era spesso la trama ad adattarsi alla danza, cio\u00e8 all'esigenza di sfoggiare sequenze predeterminate di puro virtuosismo tecnico.\nPoi, ridusse al minimo necessario la mimica fatta di gesti rivolti al pubblico e dal significato convenzionale (ad esempio: dito indice rivolto alla persona di cui si parla, o al cuore per indicare sentimenti, simile a quella che verr\u00e0 poi adottata nei film muti) e che costituiva una parte essenziale dei balletti dell'epoca. Si concentr\u00f2 nell'esprimere la narrazione attraverso movimenti e situazioni sceniche, di forza espressiva tale da comunicare immediatamente al pubblico non solo il senso degli accadimenti, ma i sentimenti dei personaggi e le loro relazioni. Per questo scelse come protagonista Ida Rubin\u0161tejn, che non era una ballerina di formazione, ma un'attrice, avviata da lui alla danza.\nInfine, viet\u00f2 qualunque interruzione dello spettacolo in risposta agli applausi (contrariamente a quanto accadeva nei balletti dell'epoca, in cui i vari inchini dei ballerini, concessioni di bis etc.) interrompevano continuamente la narrazione.\nGeorge Balanchine scriver\u00e0 che il balletto fu l'espressione stessa del \"colore\", nella danza, nelle scenografie e nei costumi.\nScenografie.\nLe scenografie di L\u00e9on Bakst incantarono il pubblico per l'innovativo uso di armonie cromatiche ispirate al mondo orientale:\nCostumi.\nPer valutare la portata rivoluzionaria dei costumi elaborati da Bakst per \"Sh\u00e9h\u00e9razade\", basta confrontarli con il costume della protagonista di \"La P\u00e9ri\", balletto del 1843, ambientato allo stesso modo nel mondo delle favole persiane (Fig. 1). Qui il richiamo all'ambientazione arabeggiante si ricava solo dal tipo di corpetto della ballerina (da notare l'inserto color carne, che ricopre per\u00f2 un corset), e l'intero costume resta quello comune a tutte le produzioni dell'epoca: tut\u00f9, calzamaglia e scarpette da punta. Questa struttura del costume da danzatrice si era mantenuta inalterata sino all'epoca di Fokine.\nInvece, nel balletto di Fokine, suscitarono scalpore sia l'uso dei piedi nudi che la nudit\u00e0 (seppure apparente) di alcune parti del corpo, cos\u00ec come le armonie cromatiche lussureggianti e la languidezza orientale.\nSuccessive produzioni.\nUn ricostruzione della versione originale del balletto di Fokine \u00e8 stata realizzata da Andris Liepa, figlio di Maris Liepa, famoso ballerino russo. Questa ricostruzione \u00e8 stata introdotta nel repertorio del corpo di ballo del Teatro dell'Opera di Roma durante la direzione di Carla Fracci.\nIl balletto \"Sh\u00e9h\u00e9razade\" \u00e8 stato oggetto di diverse riprese e di coreografie differenti, le quali spesso non si concentrano sulla trama dall'intreccio passionale, ma bens\u00ec sull'esaltazione della figura della narratrice Sh\u00e9h\u00e9razader, in quanto simbolo di donna intelligente, generosa e salvifica, ammaliatrice non per la sua bellezza, ma per le sue qualit\u00e0 interiori.\nInfluenza sulla storia della moda.\nIl balletto esercit\u00f2 un'influenza immediata sulla moda dell'epoca ed in particolare sui \"couturiers\" Madeleine Ch\u00e9ruit, Jeanne Paquin e Paul Poiret. Tutte le parigine vollero vestirsi da odalische. \nUn anno dopo la prima di Sh\u00e9h\u00e9razade, il 24 giugno 1911, il sarto Paul Poiret tenne una festa esclusiva dal titolo \"Le mille e due notti\", ispirata all'ambientazione del balletto, e le sue collezioni di quegli anni dimostrano un'evidente similitudine con i costumi di Bakst. Per gli abiti da sera, divenne di moda il turbante con una lunga piuma. La linea morbida degli abiti, svasati a campana o drappeggiati in corrispondenza dei fianchi, l'uso di veli, perline, strass e colori cangianti, stavano ad evocare una visione favolistica dell'oriente.\nQuesta voga si diffuse nel mondo intero e dur\u00f2 sino agli anni venti."}
{"id": "4077309", "revid": "1516566", "url": "https://it.wikipedia.org/wiki?curid=4077309", "title": "Gruppo della dolomite", "text": "Il gruppo della dolomite \u00e8 un sottogruppo di minerali carbonati il cui principale \u00e8 la dolomite. Insieme al gruppo della calcite, fa parte dei carbonati trigonali secondo la classificazione Strunz.\nLa formula chimica generale \u00e8 Ca(Mg,Fe,Mn)(CO3)2.\nStruttura.\nAppartiene alla classe di rotoinversione del sistema trigonale Rformula_1. Spesso le facce dei suoi minerali sono ricurve tanto da dare cristalli selliformi. Si trovano in masse a grana grossa sfaldabili.\nSimilmente alla calcite, la dolomite \u00e8 organizzata in strati di (CO3 )2- alternati a strati di Ca2+ e di Mg2+. Questa struttura \u00e8 dovuta alla grande differenza di dimensioni dei raggi ionici dei due cationi, che \u00e8 anche causa della perdita degli assi binari e dei piani di simmetria. Mg e Ca coesistono in proporzione 1:1, a temperature inferiori a 700C\u00b0.\nCaratteristiche.\nI minerali di questo gruppo sono isostrutturali e hanno caratteristiche comuni (vedi tabella)."}
{"id": "4077310", "revid": "767487", "url": "https://it.wikipedia.org/wiki?curid=4077310", "title": "August K\u00f6hler", "text": " \nCollaboratore della Zeiss, insegn\u00f2 microfotografia a Jena dal 1922. Apport\u00f2 notevoli modifiche al sistema di centramento dei microscopi dell'epoca."}
{"id": "4077312", "revid": "253269", "url": "https://it.wikipedia.org/wiki?curid=4077312", "title": "Ray McKinnon", "text": "Biografia.\nLaureatosi in Teatro nell'Universit\u00e0 di Valdosta, spos\u00f2 l'attrice e produttrice Lisa Blount nel 1998. Quattro anni pi\u00f9 tardi, McKinnon vinse assieme alla moglie un Oscar per il miglior cortometraggio con \"The Accountant\". Il film venne prodotto da una societ\u00e0 di sua creazione, la Ginny Mule Pictures, con il supporto della compagna e di Walton Goggins. Nel 2010 rimase vedovo della moglie, da tempo malata. Attualmente vive a Little Rock, Arkansas, la citt\u00e0 natale della defunta moglie.\nMcKinnon \u00e8 conosciuto prevalentemente per il suo ruolo nella serie televisiva \"Deadwood\", prodotta da HBO, come il reverendo Smith e la sua interpretazione del personaggio di Lincoln Potter durante la quarta stagione di \"Sons of Anarchy\", prodotto da FX.\nInoltre \u00e8 l'ideatore e uno degli sceneggiatori della serie televisiva \"Rectify\", trasmessa dal 2013 al 2016 su SundanceTV.\nDoppiatori italiani.\nNelle versioni in italiano dei suoi film, Ray McKinnon \u00e8 stato doppiato da:"}
{"id": "4077314", "revid": "1543377", "url": "https://it.wikipedia.org/wiki?curid=4077314", "title": "Invasione alleata della Germania", "text": "Linvasione alleata della Germania fu l'insieme delle operazioni e manovre militari avvenute sul fronte occidentale della seconda guerra mondiale sul territorio della Germania occidentale. Da febbraio a maggio del 1945, gli Alleati organizzarono e misero in atto una serie di manovre con l'intento di attraversare il fiume Reno, dilagare in Germania e costringere i tedeschi alla resa. L'avanzata alleata, favorita dalla schiacciante superiorit\u00e0 di uomini e mezzi e dalla modesta resistenza delle residue truppe tedesche, si concluse con pieno successo con il congiungimento sulla linea dell'Elba con le forze dell'Armata Rossa che avevano concluso a loro volta la battaglia di Berlino e l'occupazione della Germania orientale.\nGli antefatti.\nAll'inizio della primavera del 1945, dopo aver respinto in gennaio l'offensiva delle Ardenne, l'ultimo grande attacco tedesco sul fronte occidentale, tutto era pronto per un'azione decisiva degli Alleati che ponesse fine alla seconda guerra mondiale in Europa.\nDopo il fallimento nelle Ardenne, l'Esercito tedesco era ormai allo stremo e le rimanenti forze non erano in grado di poter resistere ad un'ennesima offensiva alleata in Europa occidentale. Inoltre, tra febbraio e marzo 1945, l'avanzata in Renania aveva permesso agli Alleati di impadronirsi del ponte Ludendorff, a Remagen, consentendo alle truppe anglo-americane di oltrepassare agevolmente il fiume Reno e di dilagare in Germania, causando in quei due mesi circa perdite tedesche e facendo prigionieri.\nSul fronte orientale, l'Armata Rossa aveva conquistato la maggior parte della Polonia e si stava spingendo verso l'Ungheria e la Cecoslovacchia fermandosi sulla linea Oder-Neisse, tra Germania e Polonia. L'avanzata delle truppe sovietiche aveva travolto molte unit\u00e0 di combattimento tedesche limitando la capacit\u00e0 di Hitler e dei generali tedeschi di fornire rinforzi alle difesa sul Reno.\nLe forze in campo.\nGli Alleati.\nAll'inizio del 1945 il Comandante supremo delle forze alleate, il generale Dwight Eisenhower aveva a disposizione 73 divisioni nell'Europa nord-occidentale: 49 di fanteria, 20 corazzate e 4 aviotrasportate. Di queste, 49 divisioni erano statunitensi, 12 britanniche, 8 francesi, 3 canadesi e una polacca. Nel febbraio 1945 allo schieramento alleato si aggiunsero 7 divisioni americane, mentre dal fronte italiano giunsero la 5\u00aa Divisione di fanteria britannica e il I Corpo d'Armata canadese.\nUlteriori rinforzi giunsero per l'inizio dell'invasione, portando il totale di unit\u00e0 a disposizione di Eisenhower a 90 divisioni, di cui 25 corazzate, distribuite lungo una linea del fronte sul Reno lunga 720\u00a0km, dal confine franco-svizzero fino alla foce del fiume nei Paesi Bassi.\nLe forze alleate erano organizzate in tre Gruppi d'Armate. Dal Mare del Nord fino a circa 16\u00a0km a nord di Colonia, era schierato il 21\u00ba Gruppo d'Armate britannico comandato dal generale Bernard Montgomery e costituito, da nord a sud, dalla 1\u00aa Armata canadese guidata da Harry Crerar, dalla 2\u00aa Armata britannica di Miles Dempsey e dalla 9\u00aa Armata statunitense di William Simpson. Al centro della linea alleata, fino a circa 24\u00a0km a sud di Magonza, era schierato il 12\u00ba Gruppo d'Armate statunitense di Omar Bradley. Sotto il comando di Bradley c'erano la 1\u00aa Armata statunitense di Courtney Hodges a nord e la 3\u00aa Armata statunitense di George Smith Patton a sud. Infine, da Magonza fino al confine con la Svizzera era schierato il 6\u00ba Gruppo d'Armate statunitense comandato dal generale Jacob Devers e costituito dalla 7\u00aa Armata statunitense di Alexander Patch a nord e dalla 1\u00aa Armata francese del generale Jean de Lattre de Tassigny a sud.\nQuando gli Alleati giunsero sulla sponda occidentale del Reno, Eisenhower cominci\u00f2 a ripensare i suoi piani per la spinta finale oltre il fiume, nel cuore della Germania. Originariamente, aveva programmato di eliminare tutte le sacche di resistenza lungo il fiume, usandolo come barriera naturale per difendere le aree pi\u00f9 deboli del fronte. Dopodich\u00e9, la spinta decisiva sarebbe stata affidata alle truppe di Montgomery, le quali avrebbero dovuto avanzare verso est e unirsi alla 1\u00aa Armata statunitense, che nel frattempo avrebbe dovuto oltrepassare il fiume pi\u00f9 a sud, in direzione nord-est. Se avessero avuto successo, la manovra a tenaglia avrebbe circondato la valle del fiume Ruhr e la sua area industriosa, neutralizzando ci\u00f2 che rimaneva della capacit\u00e0 industriale della Germania.\nI tedeschi.\nA difesa del Reno, vi era l'Oberbefehlshaber West (\"Comando d'Armata Ovest\") comandato dal feldmaresciallo Albert Kesselring che, il 10 marzo 1945, aveva sostituito il feldmaresciallo Gerd von Rundstedt come comandante in capo della Wehrmacht sul fronte occidentale. Kesselring aveva dimostrato durante la campagna d'Italia ottime capacit\u00e0 difensive, tuttavia non aveva a disposizione uomini e mezzi sufficienti per poter fermare gli Alleati. Durante le battaglie a ovest del Reno, fino al marzo 1945, le forze tedesche sul fronte occidentale erano state ridotte a 26 divisioni, organizzate nell'Heeresgruppe H, B e G, e non c'erano possibilit\u00e0 di ottenere rinforzi. L'Oberkommando der Wehrmacht, infatti, continuava a concentrare la maggior parte delle risorse per frenare l'avanzata sovietica da est, tanto che si stim\u00f2 ci fossero circa 214 divisioni tedesche schierate sul fronte orientale nell'aprile 1945.\nIl 21 marzo, il quartier generale dell'Heeresgruppe H divenne l'Oberbefehlshaber Nordwest, comandato da Ernst Busch che lasci\u00f2 l'ex comandante dell'Heeresgruppe H, Johannes Blaskowitz, a guidare il Comando d'Armata \"Olanda\" (25\u00aa Armata) nei Paesi Bassi. Busch comand\u00f2 quindi il fianco destro delle difese tedesche, vantando come unit\u00e0 principale la 1\u00aa Armata paracadutistica. Al centro, a difesa della Ruhr, Kesselring aveva posto il feldmaresciallo Walther Model al comando dell'Heeresgruppe B, che comprendeva la 15\u00aa Armata e la 5\u00aa Armata corazzata. A sud infine vi era l'Heeresgruppe G di Paul Hausser, con la 7\u00aa, la 1\u00aa e la 19\u00aa Armata.\nLa strategia di Eisenhower.\nDopo aver occupato il bacino della Ruhr, Eisenhower aveva programmato di far avanzare il 21\u00ba Gruppo d'Armate britannico verso Berlino attraversando la Germania settentrionale, protetto dal 12\u00ba e dal 6\u00ba Gruppo d'Armate statunitensi che avrebbero dovuto portare a termine offensive secondarie per impedire ai tedeschi di contrastare efficacemente le manovre di Montgomery. In caso quest'ultimo avesse trovato delle difficolt\u00e0, l'avanzata degli statunitensi avrebbe permesso di continuare verso Berlino da un'altra direttrice.\nNel marzo 1945, per\u00f2, Eisenhower decise di rivedere la sua strategia. Gli giunsero infatti notizie che i sovietici avevano passato il fiume Oder, a soli 50\u00a0km da Berlino mentre gli anglo-americani distavano ancora a quasi 500\u00a0km dalla capitale tedesca e dovevano ancora attraversare il fiume Elba, a pi\u00f9 di 300\u00a0km dalle loro attuali posizioni. Risultava quindi chiaro che i sovietici sarebbero giunti a Berlino molto prima degli Alleati, rendendo inutile una corsa per la citt\u00e0. Eisenhower quindi rivolse la sua attenzione su altri obiettivi, in particolar modo l'incontro tra le truppe alleate e quelle sovietiche in modo da dividere le forze tedesche in due e poterle sconfiggere pi\u00f9 facilmente, impedendo loro di organizzare una difesa unificata.\nA ci\u00f2 si aggiunse la questione della Ruhr. Nonostante nella regione vi fosse un significativo numero di soldati dell'Asse e sufficienti complessi industriali da considerarla un obiettivo importante, l'intelligence alleata riteneva che molta dell'industria bellica era stata spostata pi\u00f9 a sud-est, nell'entroterra tedesco. Crebbe quindi l'importanza di un'offensiva oltre il Reno anche da sud.\nSempre riguardo l'offensiva meridionale, circolavano insistenti voci che Hitler e il suo Stato Maggiore avessero intenzione di asserragliarsi in un ridotto alpino (in tedesco \"Alpenfestung\") per resistere ad oltranza tra la Germania meridionale e l'Austria occidentale. Se avessero resistito per un anno o pi\u00f9, il dissenso tra sovietici e Alleati avrebbe potuto dare loro una leva politica per una pace per loro in qualche modo favorevole. In realt\u00e0, gi\u00e0 quando gli Alleati attraversarono il Reno, la Wehrmacht aveva subito perdite cos\u00ec pesanti su entrambi i fronti che non sarebbe stata in grado di organizzare azioni d'interdizione, meno ancora raggruppare truppe sufficienti per organizzare una resistenza alpina. Tuttavia, l'intelligence alleata non poteva negare con certezza che le forze tedesche rimanenti avrebbero organizzato un'ultima resistenza suicida sulle Alpi. Impedire ci\u00f2 divenne un altro argomento per ripensare il ruolo dell'offensiva meridionale.\nForse la ragione principale per dare maggiore enfasi all'assalto meridionale ebbe pi\u00f9 a che fare con le azioni statunitensi che con quelle tedesche. Mentre, infatti, a nord Montgomery stava pianificando con attenzione e cautela la sua offensiva, che prevedeva l'uso di artiglieria in modo massiccio e di un assalto aviotrasportato, le forze americane a sud manifestavano tutt'altro stile, mostrando un'aggressivit\u00e0 che Eisenhower apprezzava. Tale comportamento port\u00f2, il 7 marzo, alla battaglia di Remagen dove la 1\u00aa Armata statunitense prese il ponte Ludendorff, l'ultimo rimasto intatto sul Reno.\nPoco pi\u00f9 a sud, nella regione della Saar-Palatinato, la 3\u00aa Armata di Patton aveva duramente colpito la 7\u00aa Armata tedesca e, assieme alla 7\u00aa Armata statunitense, aveva quasi distrutto la 1\u00aa Armata della Wehrmacht. In cinque giorni di battaglia, tra il 18 e il 22 marzo, le forze di Patton catturarono tedeschi, eliminando le ultime posizioni tedesche a ovest del Reno. Anche se l'avanzata di Montgomery rimaneva l'assalto principale, Eisenhower credeva che il buon momento degli americani poteva essere usato meglio che per tenere la linea lungo il fiume, o limitandoli a manovre diversive. A fine marzo, infine, Eisenhower decise di dare maggior responsabilit\u00e0 alle sue forze meridionali e gli eventi dei primi giorni dell'ultima campagna della guerra furono sufficienti per convincerlo di aver fatto la scelta giusta.\nLa pianificazione di Montgomery.\nLa notte tra il 23 e il 24 marzo, Bradley annunci\u00f2 che le truppe americane stavano attraversando il Reno senza il supporto di truppe aviotrasportate o bombardamenti aerei, come voleva Montgomery, il quale, con tutta la meticolosit\u00e0 acquisita durante la campagna del Nordafrica, stava pianificando la sua operazione che avrebbe fatto uso di artiglieria e il lancio di due divisioni aviotrasportate, la 17\u00aa statunitense e la 6\u00aa britannica.\nSin dall'arrivo infatti alla sponda occidentale del Reno, Montgomery aveva ordinato l'afflusso di risorse e uomini in quantit\u00e0 ingenti, come poche volte era accaduto nel conflitto. Il piano, noto come Operazione Plunder, era paragonabile all'invasione della Normandia in termini di uomini e di equipaggiamento impiegati. Il 21\u00ba Gruppo d'Armate raggiunse le trenta divisioni, undici nella 2\u00aa Armata britannica, undici nella 9\u00aa Armata statunitense e altre otto nella 1\u00aa Armata canadese, per un totale di uomini.\nL'operazione Plunder prevedeva che la 2\u00aa Armata attraversasse il Reno a Rees, Xanten e Rheinberg, a seguito di diverse settimane di bombardamenti aerei e d'artiglieria. Da febbraio, infatti, un'intensa campagna di \"interdizione della Germania nordoccidentale\" vedeva unit\u00e0 aeree della USAAF e della RAF colpire sistematicamente le linee di comunicazione della Ruhr. Gli obiettivi principali erano ferrovie, ponti e snodi stradali, quelli secondari erano stabilimenti di stoccaggio e processo del carburante e altri siti industriali. Nei tre giorni prima dell'attacco, gli obiettivi furono colpiti con circa missioni, che isolarono la Ruhr e ne indebolirono le difese.\nOriginariamente Montgomery voleva affiancare un corpo della 9\u00aa Armata alla 2\u00aa. Il resto della 9\u00aa sarebbe rimasto come riserva fino al consolidamento della testa di ponte. Il comandante dell'armata statunitense, il generale William Simpson, e l'omologo britannico, Miles Dempsey, obiettarono per\u00f2 che il piano fosse uno spreco di uomini e mezzi della 9\u00aa Armata e che fossero stati ignorati i molti problemi logistici dovuti all'aver scelto due punti d'attraversamento troppo ravvicinati per due unit\u00e0 di quelle dimensioni.\nMontgomery modific\u00f2 cos\u00ec il piano, ma si rifiut\u00f2 di aumentare la dimensione della forza statunitense accettando per\u00f2 di non togliere unit\u00e0 dalla 9\u00aa Armata. Per aumentare le possibilit\u00e0 di Simpson di sfruttare al meglio i suoi uomini, Montgomery accett\u00f2 anche che la gestione dei ponti a Wesel, appena a nord del confine di competenza delle armate, passasse alla 9\u00aa Armata una volta assicurata la testa di ponte.\nNel settore pi\u00f9 meridionale del 21\u00ba Gruppo d'Armate, le divisioni d'assalto della 9\u00aa Armata dovevano attraversare il Reno lungo un fronte di 18\u00a0km a sud di Wesel e del fiume Lippe. Il loro compito era di bloccare i contrattacchi tedeschi dalla Ruhr. Nell'area vi era una scarsa rete stradale e quindi un corpo della 9\u00aa Armata avrebbe dovuto attraversare il fiume a Wesel, nella zona di competenza britannica, dove la rete stradale era migliore. Dopo aver proseguito per circa 160\u00a0km, questo corpo d'armata si sarebbe incontrato con la 1\u00aa Armata vicino a Paderborn, chiudendo la Ruhr in una sacca.\nUn'altra parte importante del piano di Montgomery era l'Operazione Varsity. Essa prevedeva che due divisioni del XVIII Corpo aviotrasportato statunitense di Matthew Ridgway si paracadutassero oltre il Reno. Differentemente dalla dottrina standard, la quale prevedeva il lancio dei paracadutisti in profondit\u00e0 e a diverse ore dall'attacco di terra, le zone di lancio designate per Varsity erano molto vicine al fronte e al limite del raggio d'azione dell'artiglieria alleata. Per evitare quindi il fuoco amico, i paracadutisti si sarebbero lanciati solo quando la fanteria avesse attraversato il Reno. Anche la decisione di posizionare dei paracadutisti, con armamento leggero, cos\u00ec vicino alla battaglia fu argomento di dibattito. Si question\u00f2 anche, in generale, sull'effettiva utilit\u00e0 di un assalto paracadutistico ad invasione gi\u00e0 avviata. Montgomery riteneva tuttavia che i paracadutisti si sarebbero rapidamente uniti alla fanteria, trovandosi cos\u00ec ad avere consistenti forze nella testa di ponte nel minor tempo possibile. Una volta resa sicura l'area, la 6\u00aa Divisione aviotrasportata sarebbe stata trasferita alla 2\u00aa Armata mentre la 17\u00aa Divisione alla 9\u00aa Armata.\nLe operazioni.\nIl 19 marzo Eisenhower ordin\u00f2 a Bradley di prepararsi ad attaccare in qualunque momento a partire dal 22. Sempre il 19 marzo, vista la vivacit\u00e0 della 3\u00aa Armata nella Saar-Palatinato, Bradley diede a Patton il via libera per un altro assalto oltre il fiume non appena possibile in modo da avere una difesa a fianco della 1\u00aa Armata oltre il Reno.\nPatton non aspettava altro ritenendo infatti che, se un'unit\u00e0 sufficientemente forte avesse oltrepassato il fiume ottenendo risultati significativi, Eisenhower avrebbe trasferito l'offensiva principale dal 21\u00ba Gruppo d'Armate di Montgomery al 12\u00ba di Bradley. Patton dovette quindi muoversi rapidamente volendo anche fare di s\u00e9 il primo generale straniero ad attraversare il Reno dopo Napoleone.\nIl 21 marzo, ordin\u00f2 al XII Corpo d'Armata di prepararsi all'assalto per la notte successiva, un giorno prima di Montgomery. Nonostante il poco preavviso, la decisione non colse alla sprovvista le truppe. Gi\u00e0 da due giorni infatti vedevano giungere in prima linea barche d'assalto, equipaggiamenti per costruire ponti e altri rifornimenti provenienti dalla Lorena, dove i materiali venivano immagazzinati dall'autunno precedente. I soldati quindi avevano gi\u00e0 capito che l'invasione oltre il Reno era imminente.\nA rendere critica la manovra era il punto d'attraversamento. I pi\u00f9 adatti erano uno vicino a Magonza, l'altro poco pi\u00f9 a nord della citt\u00e0, dove per\u00f2 i tedeschi se lo aspettavano. Nell'area di Magonza infatti, a circa 50\u00a0km, il fiume Meno scorre verso nord parallelamente al Reno diventandone un affluente dopo aver superato la citt\u00e0. Patton ordin\u00f2 quindi un finto attacco a nord di Magonza per colpire poi presso Nierstein-Oppenheim (15\u00a0km a sud di Magonza), scegliendo di attraversare entrambi i fiumi per poter cogliere di sorpresa i tedeschi. All'assalto del XII Corpo sarebbero seguiti come supporto uno a Boppard e uno a Sankt Goar, entrambi eseguiti dall'VIII Corpo d'Armata, rispettivamente a circa 40 e 50\u00a0km a nord-ovest di Magonza.\nIl terreno nei pressi di Nierstein-Oppenheim si prestava bene all'artiglieria, con alture sulla sponda destra del fiume che sovrastano le pianure pi\u00f9 a est. Per le stesse ragioni, la testa di ponte oltre il Reno doveva espandersi ed essere rinforzata rapidamente, non essendovi particolari difese naturali da sfruttare in caso di contrattacco. La velocit\u00e0 era cruciale anche perch\u00e9 l'unica strada adatta ai veicoli era a dieci chilometri di distanza, presso Gro\u00df-Gerau.\nIl primo attraversamento del Reno.\nLa notte del 22 marzo la 5\u00aa Divisione di fanteria del XII Corpo d'Armata statunitense attravers\u00f2 il Reno senza incontrare resistenza, seguita dal resto della 3\u00aa Armata. A Nierstein non trovarono opposizione e, non appena la prima barca raggiunse la sponda orientale, i primi soldati tedeschi si arresero subito. Poco a nord di Oppenheim, invece, i tedeschi aprirono il fuoco con una mitragliatrice. Per trenta minuti vi fu un conflitto a fuoco, finch\u00e9 alcune barche riuscirono ad attraversare il fiume e gli statunitensi cominciarono ad assaltare le difese tedesche. A mezzanotte, lo scontro era finito; i tedeschi si erano arresi e gli americani avevano iniziato l'avanzata nell'entroterra. Alla Germania mancava uomini e mezzi per organizzare una solida difesa e la sporadica resistenza offriva solo pochi contrattacchi che causavano poche vittime e venivano respinti celermente.\nNel pomeriggio del 23 marzo, tutta la 5\u00aa Divisione aveva oltrepassato il Reno e un reggimento della 90\u00aa Divisione era in fase di attraversamento. I corazzati furono trasportati oltre il fiume per tutta la mattina e alla sera i genieri aprirono al traffico un nuovo ponte. A mezzanotte, la testa di ponte era ampia otto chilometri e il primo assalto al fiume Reno dall'epoca napoleonica aveva avuto successo.\nSeguirono poi gli altri due attraversamenti della 3\u00aa Armata, portati a compimento dall'VIII Corpo. Nelle prime ore del 25 marzo, l'87\u00aa Divisione di fanteria oltrepass\u00f2 il Reno a nord di Boppard e il giorno seguente l'89\u00aa attravers\u00f2 tredici chilometri a sud di Boppard e Sankt Goar. Nonostante in queste aree le difese tedesche fossero migliori di quelle incontrate dal XII Corpo, le maggiori difficolt\u00e0 vennero dalla conformazione del terreno. I siti di attraversamento dell'VIII Corpo infatti erano posti lungo la gola del Reno, dove il fiume ha scavato la propria strada creando un canyon profondo una novantina di metri. In aggiunta, il letto del Reno si restringe e il flusso dell'acqua scorre perci\u00f2 pi\u00f9 velocemente generando correnti imprevedibili. Tuttavia, nonostante la morfologia del campo di battaglia, le mitragliatrici e i Flak 88, l'VIII Corpo d'Armata riusc\u00ec a prendere il controllo dell'altura orientale obbligando i tedeschi ad abbandonare le postazioni sul Reno la notte del 26 marzo.\nQuello stesso giorno, il 6\u00ba Gruppo d'Armate attravers\u00f2 il Reno presso Worms, a circa 40\u00a0km a sud di Magonza, dove il XV Corpo della 7\u00aa Armata stabil\u00ec una testa di ponte, consolidata poi dalla 3\u00aa Armata che nel frattempo aveva completato l'attraversamento la mattina. Il XV Corpo pass\u00f2 il fiume trovando la sola resistenza di alcuni posti di blocco lungo le strade.\nL'operazione Plunder.\nL'operazione Plunder cominci\u00f2 la sera del 23 marzo con la 2\u00aa Armata britannica ammassata sui tre siti di attraversamento: Rees a nord, Xanten al centro e Wesel a sud, mentre le due divisioni della 9\u00aa Armata statunitense erano pronte, nei pressi di Rheinberg. Nel settore settentrionale, il XXX Corpo d'Armata cominci\u00f2 l'assalto (Operazione Turnscrew) alle ore 21:00, con l'intento di distrarre i tedeschi dagli attacchi principali a Xanten e Rheinberg. La prima ondata attravers\u00f2 il fiume rapidamente, trovando poca resistenza. Contemporaneamente, a tre chilometri e mezzo a nord di Wesel, cominci\u00f2 l'Operazione Widgeon, con i Commando della 1\u00aa Brigata servizi speciali britannica che silenziosamente passavano il fiume aspettando poi a un miglio dalla citt\u00e0 mentre questa veniva colpita dalla RAF. Nella notte, i Commando entrarono a Wesel di cui ottennero il completo controllo nella tarda mattinata successiva, nonostante sporadiche resistenze sarebbero continuate fino all'alba del giorno dopo. Il XII e il XVI Corpo d'Armata cominciarono l'assalto principale alle ore 02:00 del 24 marzo, dopo un massiccio bombardamento aereo e d'artiglieria.\nPer l'attraversamento statunitense, il generale Simpson scelse due divisioni veterane del XVI Corpo, la 30\u00aa e la 79\u00aa Divisione di fanteria. La prima doveva attraversare tra Wesel e Rheinberg mentre la seconda a sud di Rheinberg. Come riserva vi erano l'8\u00aa Divisione corazzata, la 35\u00aa e la 75\u00aa Divisione di fanteria, oltre al XIII e al XIX Corpo della 9\u00aa Armata, ciascuno composto da tre divisioni. Il piano di Simpson prevedeva di far scendere in campo il XIX Corpo d'Armata non appena possibile, dopo aver reso sicura la testa di ponte, usando il XIII Corpo per tenere il Reno a sud del punto di attraversamento.\nDopo un'ora di intenso fuoco d'artiglieria, la 30\u00aa Divisione inizi\u00f2 l'avanzata. Il bombardamento fu cos\u00ec preciso e puntuale che i battaglioni d'assalto presero la sponda orientale del Reno quasi senza resistenza. Con l'arrivo delle ondate successive, i primi villaggi furono occupati dopo aver superato deboli opposizioni e, un'ora dopo ossia alle 03:00, anche la 79\u00aa Divisione si mosse ottenendo risultati pressoch\u00e9 identici. Raggiunte dall'equipaggiamento pesante, entrambe le divisioni iniziarono a spingersi con decisione verso est, penetrando le linee difensive tedesche per cinque-dieci chilometri.\nA nord, anche l'attraversamento britannico stava procedendo bene, con le unit\u00e0 aviotrasportate e di fanteria che si incontrarono al tramonto. I paracadutisti erano riusciti in tutti i loro obiettivi facendo pure prigionieri.\nA sud, la mattina del 25 marzo venne scoperta una lacuna nella linea difensiva tedesca di fronte alla 30\u00aa Divisione, che aliment\u00f2 l'idea di uno sfondamento su larga scala. Quando piccole unit\u00e0 statunitensi attaccarono, generando scarse reazioni da parte dei tedeschi, il comandante della divisione, Leland Hobbs, organizz\u00f2 due task force con il compito di penetrare in profondit\u00e0 aprendo le difese nemiche e attaccandone le retrovie. Tuttavia, Hobbs non aveva preso in considerazione la quasi inesistente rete stradale di fronte al XVI Corpo d'Armata. Dovendo passare attraverso una densa foresta, su strade non asfaltate e ferrovie infangate, difese con tenacia da pochi soldati posizionati in punti strategici, le task force avanzarono di soli tre chilometri. Il giorno seguente, proseguirono ulteriormente e una delle due raggiunse il proprio obiettivo, dopo aver percorso altri sette chilometri. A causa dei limitati progressi, Hobbs dovette per\u00f2 abbandonare la speranza di uno sfondamento completo.\nAd ostacolare l'avanzata della 30\u00aa Divisione si frappose anche la 16\u00aa Divisione panzer, l'unica unit\u00e0 in forze lasciata ad affrontare l'attraversamento alleato del Reno nel settore settentrionale. Il 25 marzo la divisione panzer si spost\u00f2 a sud dal confine con i Paesi Bassi per opporsi alla 9\u00aa Armata, che i tedeschi consideravano la pi\u00f9 pericolosa. L'unit\u00e0 impieg\u00f2 quasi subito i suoi carri armati cosicch\u00e9, il 26 marzo, l'ostacolo congiunto dei panzer e del terreno impervio arrest\u00f2 l'inerzia della 30\u00aa Divisione. Con la 79\u00aa anch'essa rallentata da una fiera resistenza a sud, l'unica possibilit\u00e0 per il generale Simpson era di far scendere in campo qualche unit\u00e0 di riserva, cos\u00ec la sera del 26 marzo l'8\u00aa Divisione corazzata cominci\u00f2 l'attraversamento del fiume.\nAnche se quest'ultima era gi\u00e0 pronta a passare il Reno, Simpson era pi\u00f9 interessato ad inviare il XIX Corpo d'Armata attraverso i ponti a Wesel e usare la miglior condizione stradale per aggirare i tedeschi di fronte alla 30\u00aa Divisione. Purtroppo per gli americani, la pressione tedesca nel settore pi\u00f9 settentrionale della 2\u00aa Armata britannica caus\u00f2 rallentamenti nella costruzione dei ponti presso Xanten, obbligando i britannici a spostare la maggior parte del proprio traffico proprio attraverso Wesel. Di conseguenza, potendo usare i ponti per sole cinque ore al giorno e con la rete stradale a nord del fiume Lippe impiegata dell'armata britannica, il generale Simpson non fu in grado di mettere in campo forze sufficienti per l'aggiramento.\nLa sacca della Ruhr.\nIl 28 marzo, la testa di ponte dell'8\u00aa Divisione corazzata era stata ampliata di soli cinque chilometri e Dorsten, 25\u00a0km a est del Reno, la cui rete stradale, indispensabile per le manovre del XVI Corpo d'Armata, non era ancora stata raggiunta. Lo stesso giorno, Montgomery annunci\u00f2 che le vie di comunicazione a est di Wesel sarebbero passate alla 9\u00aa Armata entro due giorni e successivamente anche i ponti. Sempre il 28 marzo, alcuni gruppi della 17\u00aa Divisione aviotrasportata, a nord del fiume Lippe, si attestarono con unit\u00e0 corazzate a circa 50\u00a0km a est di Wesel, aprendo un corridoio per il XIX Corpo d'Armata che avrebbe cos\u00ec potuto aggirare il fianco dei tedeschi a difesa di Dorsten pi\u00f9 a sud. Il generale Simpson ebbe cos\u00ec l'opportunit\u00e0 e i mezzi per liberare la potenza della 9\u00aa Armata e iniziare cos\u00ec la manovra a tenaglia attorno alla Ruhr.\nSimpson spost\u00f2 parte della 2\u00aa Divisione corazzata dal XIX al XVI Corpo d'Armata, con l'ordine di attraversare il fiume Lippe, in modo da evitare il traffico a Wesel. Oltre il Reno, i corazzati avanzarono nella notte del 29 marzo separandosi dal XVIII Corpo aviotrasportato statunitense per stabilirsi vicino a Haltern, 20\u00a0km a nord-est di Dorsten. Il 30 e il 31 marzo, la divisione corazzata avanz\u00f2 ininterrottamente in direzione est per 65\u00a0km, verso Beckum, interrompendo la circolazione su due delle tre ferrovie operative della Ruhr e sull'autostrada per Berlino.\nMentre il resto del XIX Corpo affluiva lungo la via aperta dai corazzati, la 1\u00aa Armata stava completando un'analoga manovra lungo il confine meridionale e orientale della Ruhr. L'avanzata dalla testa di ponte a Remagen inizi\u00f2 all'alba del 25 marzo. Il generale tedesco Walter Model, comandante del Gruppo d'Armate B e incaricato della difesa della Ruhr, aveva dispiegato le sue truppe accuratamente lungo il fiume Sieg, a sud di Colonia, pensando che gli statunitensi avrebbero attaccato in direzione nord. Invece, l'armata americana si mosse verso est, dirigendosi su Gie\u00dfen e il fiume Lahn, a pi\u00f9 di cento chilometri da Remagen, prima di puntare a settentrione, in direzione di Paderborn, e unirsi con la 9\u00aa Armata. Tutti e tre i corpi d'armata parteciparono all'avanzata, che gi\u00e0 il primo giorno vide in azione cinque divisioni di fanteria e due corazzate. Il VII Corpo statunitense, sul fianco sinistro, ebbe il compito pi\u00f9 difficile a causa della concentrazione di forze tedesche a nord della testa di ponte; nonostante ci\u00f2, le sue unit\u00e0 corazzate riuscirono ad avanzare per venti chilometri. Al centro, il III Corpo d'Armata non impieg\u00f2 i corazzati il primo giorno, ma avanz\u00f2 comunque di sei chilometri e mezzo. Infine, il V Corpo, sul fianco destro, avanz\u00f2 di circa dieci chilometri subendo perdite minime.\nIl giorno seguente, le divisioni corazzate trasformarono l'avanzata iniziale in un completo sfondamento, schiacciando ogni opposizione e attraversando liberamente le retrovie tedesche. Al termine del 28 marzo, la 1\u00aa Armata del generale Hodges aveva attraversato il Lahn, percorrendo in tutto ottanta chilometri. Ovunque i tedeschi non sembravano in grado di opporre resistenza e a migliaia finirono prigionieri. Il 29 marzo, l'armata punt\u00f2 Paderborn, 130\u00a0km a nord di Gie\u00dfen, protetta alla sua destra dalla 3\u00aa Armata, la quale a sua volta aveva sfondato le linee tedesche ed era diretta a nord-est, in direzione di Kassel e quella che sar\u00e0 l'omonima battaglia.\nUna task force della 3\u00aa Divisione corazzata statunitense, inquadrata nel VII Corpo d'Armata, che vedeva in campo anche i nuovi carri pesanti M26 Pershing, guid\u00f2 la decisiva avanzata su Paderborn. Accorpandosi un reggimento di fanteria della 104\u00aa Divisione e restando vicino alla task force, il VII Corpo fu tranquillamente in grado di tenere il possesso delle conquiste territoriali nonostante la velocit\u00e0 delle manovre eseguite. La task force avanz\u00f2 senza subire perdite per settanta chilometri fermandosi per la notte a soli venticinque dall'obiettivo. Proseguendo il giorno seguente, fin\u00ec subito per scontrarsi con l'ardua resistenza offerta dagli studenti di un centro di addestramento delle Panzer-SS, situato nei pressi della citt\u00e0. Equipaggiati con sessanta carri armati, i giovani soldati organizzarono una resistenza fanatica, bloccando gli americani per tutto il giorno. Quando fu chiaro che la task force non sarebbe riuscita ad avanzare, il 31 marzo il generale Joseph Collins, comandante del VII Corpo d'Armata, ordin\u00f2 alla 2\u00aa Divisione corazzata, che aveva appena raggiunto Beckum, di proseguire per altri venticinque chilometri in direzione di Lippstadt, a met\u00e0 strada a sud-est tra Beckum e la 3\u00aa Divisione. Nel primo pomeriggio del 1\u00ba aprile, le due divisioni si incontrarono a Lippstadt collegando cos\u00ec la 9\u00aa e la 1\u00aa Armata e chiudendo l'accerchiamento della Ruhr e del gruppo di armate del generale Model.\nCon il giungere di aprile, l'offensiva oltre il Reno seguiva quanto pianificato. Tutte le armate che dovevano attraversare il fiume avevano unit\u00e0 presenti sulla sponda orientale, inclusa la 1\u00aa Armata canadese nel settore pi\u00f9 settentrionale, che invi\u00f2 una divisione attraverso il fiume nel settore britannico a Rees, e la 1\u00aa Armata francese nel settore meridionale, che il 31 marzo aveva stabilito una testa di ponte a Germersheim e Spira a circa 80\u00a0km a sud di Magonza. All'inerzia della spinta oltre il Reno si andava ora ad aggiungere l'incapacit\u00e0 sempre maggiore dei tedeschi di offrire un qualunque tipo di resistenza, trasformando cos\u00ec la campagna che doveva dare il colpo di grazia all'esercito germanico in un vero e proprio inseguimento di truppe in rotta.\nAl centro della linea alleata, Eisenhower inser\u00ec infine la nuova 15\u00aa Armata statunitense, sotto il controllo del 12\u00ba Gruppo, con l'obiettivo di tenere il fronte occidentale della sacca della Ruhr, mentre la 9\u00aa e la 1\u00aa Armata premevano da nord, sud ed est per soffocare le truppe accerchiate. Chiusa la sacca, la 15\u00aa Armata si sarebbe occupata del controllo della regione lasciando alle altre l'avanzata verso oriente.\nL'offensiva principale passa agli americani.\nIl 28 marzo, visti gli sviluppi dell'offensiva, Eisenhower annunci\u00f2 di voler modificare il piano. Circondata la Ruhr, spost\u00f2 la 9\u00aa Armata dal 21\u00ba Gruppo britannico al 12\u00ba statunitense; quest'ultimo ricevette inoltre l'onere della spinta decisiva verso est, compito che era degli uomini di Montgomery. Il generale britannico ricevette quindi l'ordine di proteggere il fianco settentrionale del gruppo d'armate di Bradley, mentre quello meridionale sarebbe stato protetto dal gruppo d'armate di Devers. Inoltre, l'obiettivo finale di Bradley non era pi\u00f9 Berlino, bens\u00ec Lipsia dove avrebbe dovuto congiungersi con l'Armata Rossa per dividere in due le forze tedesche. Fatto ci\u00f2, il 21\u00ba Gruppo d'Armate avrebbe preso Lubecca e Wismar, sul Mar Baltico, isolando dalla Germania le forze tedesche presenti nella penisola danese dello Jutland. A sud, nel frattempo, il 6\u00ba Gruppo statunitense e la 3\u00aa Armata si sarebbero dirette in Austria.\nWinston Churchill e i Capi dello staff militare britannico si opposero fortemente al cambio di ruolo di Montgomery e alla rinuncia alla capitale tedesca ritenendo Berlino un obiettivo politico ancora valido, nonostante fosse ormai a portata dei sovietici. Eisenhower, supportato dai Capi dello staff statunitense, non era per\u00f2 d'accordo dato che il suo obiettivo principale era esclusivamente raggiungere la vittoria sulla Germania il pi\u00f9 rapidamente possibile. Il generale americano avrebbe cambiato nuovamente i piani solo se gli fosse stato ordinato da Washington o se la cattura della citt\u00e0 fosse diventata una necessit\u00e0 militare. Inoltre, dato che alla conferenza di Jalta era gi\u00e0 stata decisa la divisione della Germania dopo la guerra, Eisenhower non vedeva alcun vantaggio politico nel raggiungere Berlino per primi. Ogni metro di terra conquistato dagli Alleati nella zona sovietica sarebbe stato poi semplicemente restituito ai russi al termine del conflitto.\nLa presa della Ruhr.\nLa fase iniziale del piano di Eisenhower prevedeva la presa della Ruhr. Prima di essere completamente accerchiati, i tedeschi cercarono di fuggire verso est venendo per\u00f2 bloccati senza difficolt\u00e0 dalla soverchiante forza alleata. Nel frattempo, la 9\u00aa e la 1\u00aa Armata iniziarono le manovre convergenti per incontrarsi sul fiume Ruhr. Il XVI Corpo della 9\u00aa Armata si sarebbe diretta verso sud supportata da due divisioni del XIX Corpo d'Armata, mentre il resto di quest'ultimo avrebbe continuato l'avanzata verso est. A sud, l'attacco della 1\u00aa Armata venne eseguito dal XVIII Corpo aviotrasportato, trasferito al comando di Hodges dopo l'operazione Varsity, e dal III Corpo d'Armata. Il V e il VII Corpo della 1\u00aa Armata proseguirono verso est. L'area di competenza della 9\u00aa Armata era pari ad un terzo della regione ed era quella pi\u00f9 industrializzata; quella della 1\u00aa era pi\u00f9 ampia ma composta da foreste e con una minima rete stradale.\nIl 1\u00ba aprile gli statunitensi chiusero la tenaglia e il 4 aprile, giorno in cui Bradley prese il controllo della 9\u00aa Armata, l'attacco ebbe inizio. Il giorno seguente, la 1\u00aa Armata cominci\u00f2 a muoversi verso nord, mentre i paracadutisti avanzarono il 6 aprile. Inizialmente i tedeschi resistettero con determinazione ma col passare delle ore la loro forza rapidamente scem\u00f2. Il 13 aprile, la 9\u00aa Armata aveva liberato l'area settentrionale della Ruhr, mentre l'8\u00aa Divisione statunitense del XVIII Corpo aviotrasportato raggiunse la sponda meridionale del fiume, dividendo in due la sezione sud della sacca. Migliaia di tedeschi si arrendevano ogni giorno e, tra il 16 e il 18 aprile, terminata ogni forma di opposizione, ci\u00f2 che rimaneva del Gruppo d'Armate B si arrendeva ufficialmente; masse di soldati vennero fatte prigioniere e il comandante tedesco, Walther Model, si suicid\u00f2 il 21 aprile.\nI tedeschi arresisi nella Ruhr furono circa , ben oltre quanto gli statunitensi potessero immaginare. Gli ufficiali americani fecero circondare vasti terreni con il filo spinato e all'interno vi fecero sostare i prigionieri per il tempo necessario affinch\u00e9 la guerra terminasse. Quest'enorme massa di uomini, in attesa di poter tornare alle proprie case, era tale da mettere in difficolt\u00e0 il sistema logistico alleato.\nI preparativi per l'attacco finale.\nMentre la sacca della Ruhr si chiudeva, le restanti forze alleate a nord, a sud e a est si stavano preparando per l'avanzata finale in Germania. La 1\u00aa Armata del generale Hodges era posizionata al centro dello schieramento e si sarebbe diretta a est per oltre 200\u00a0km, verso Lipsia e il fiume Elba. A nord, anche il XIX e il XIII Corpo della 9\u00aa Armata si sarebbero diretti verso l'Elba, in direzione di Magdeburgo, circa 100\u00a0km a nord di Lipsia, con il loro comandante, il generale Simpson, che sperava ancora gli venisse concesso di puntare direttamente su Berlino. A sud, la 3\u00aa Armata di Patton doveva dirigersi verso Chemnitz, circa 65\u00a0km a sud-est di Lipsia, per poi virare verso sud e puntare sull'Austria e sulla Cecoslovacchia. Il 6\u00ba Gruppo d'Armate del generale Devers sarebbe avanzato verso sud, attraverso la Baviera e la Foresta Nera, in direzione dell'Austria, bloccando sul nascere ogni possibile ritirata e fanatica difesa sulle Alpi.\nIl 4 aprile, mentre attendeva l'arrivo del resto del 12\u00ba Gruppo d'Armate statunitense, la 3\u00aa Armata fece due importanti scoperte. Vicino a Merkers, alcuni soldati della 90\u00aa Divisione di fanteria trovarono in una cava di sale una buona porzione del tesoro nazionale tedesco. Esso includeva vaste quantit\u00e0 di banconote tedesche, scaffali colmi di dipinti inestimabili, pile di gioielli e suppellettili in oro e argento, nonch\u00e9 lingotti d'oro e monete di varie nazioni per un totale di 250 milioni di dollari dell'epoca. La seconda scoperta invece provoc\u00f2 orrore e sdegno tra i soldati statunitensi. Quando la 4\u00aa Divisione corazzata e alcune unit\u00e0 dell'89\u00aa Divisione di fanteria catturarono il piccolo centro di Ohrdruf, pochi chilometri a sud della citt\u00e0 di Gotha, scoprirono quello che divenne poi il primo campo di concentramento ad essere liberato dagli Alleati occidentali.\nL'avanzata sull'Elba.\nLa pausa della 3\u00aa Armata permise alle altre tre armate di Bradley di raggiungere il fiume Leine, circa 80\u00a0km a est di Paderborn. A quel punto, esse erano allineate da nord a sud e potevano cos\u00ec proseguire una accanto all'altra verso il fiume Elba. Il 9 aprile, sia la 9\u00aa che la 1\u00aa Armata avevano delle teste di ponte oltre il Leine, dando il via a un'avanzata senza opposizione. La mattina seguente, il 12\u00ba Gruppo d'Armate avanz\u00f2 sull'Elba.\nIl fiume era ufficialmente l'obiettivo pi\u00f9 a est, anche se molti comandanti consideravano tale ancora Berlino. La sera dell'11 aprile, la 2\u00aa Divisione corazzata della 9\u00aa Armata, forse per mostrare quanto facile sarebbe stato prendere la capitale tedesca, aveva percorso quasi 120\u00a0km raggiungendo l'Elba a sud-est di Magdeburgo, ad appena 80\u00a0km da Berlino. Il 12 aprile, altre unit\u00e0 della stessa armata raggiunsero il fiume e il giorno dopo passarono oltre, in attesa di prendere la capitale tedesca. Tuttavia, il 15 aprile, Eisenhower ordin\u00f2 a Bradley di trattenere la 9\u00aa Armata, poich\u00e9 non vi sarebbe stata alcuna corsa per Berlino. Simpson quindi impegn\u00f2 i suoi uomini per mettere fine alle sacche di resistenza nella regione.\nAl centro del 12\u00ba Gruppo d'Armate, la 1\u00aa Armata di Hodges affront\u00f2 un'opposizione pi\u00f9 forte, sebbene l'avanzata non venne rallentata. Con l'avvicinamento a Lipsia, 100\u00a0km a sud di Magdeburgo e 25 dal fiume Mulde, l'armata fin\u00ec per scontrarsi con una delle ultime resistenze organizzate. L\u00ec, i tedeschi usarono i Flak 88 contro le truppe statunitensi con effetti devastanti. Combinando manovre di accerchiamento con attacchi notturni, la 1\u00aa Armata fu in grado di distruggere o superare le difese tedesche, raggiungendo infine Lipsia che si arrese ufficialmente il 20 aprile. Per la fine della giornata, le unit\u00e0 raggiunsero il Mulde dove fu ordinato di fermarsi.\nNel frattempo, sul fianco meridionale, la 3\u00aa Armata si spost\u00f2 senza problemi 50\u00a0km a est, prendendo Erfurt e Weimar, e poi, il 12 aprile, per altrettanti chilometri attraverso l'area dove ebbe luogo nel 1806 la battaglia di Jena. Quello stesso giorno, Eisenhower ordin\u00f2 a Patton di fermare l'armata sul fiume Mulde, ad appena 15\u00a0km dal suo obiettivo originario, Chemnitz. Americani e sovietici infatti si erano accordati nell'identificare una linea geografica che separasse i due eserciti e impedisse che si verificassero scontri accidentali tra le due forze. Ad ogni modo, raggiunto il Mulde il 13 aprile, il XII Corpo d'Armata continu\u00f2 verso sud-est, a fianco alla 6\u00aa Armata statunitense, per occupare la Germania meridionale e proseguire in Austria prendendo lungo il cammino Coburgo, 80\u00a0km a sud di Erfurt l'11 aprile, e Bayreuth tre giorni dopo, altri 55\u00a0km pi\u00f9 a sud.\nCome avvenne per tutta la campagna, la capacit\u00e0 combattiva dei tedeschi fu sporadica e imprevedibile durante tutta l'avanzata fino alla linea Elba-Mulde. Alcune aree erano ben difese, mentre in altre i tedeschi si arresero in breve tempo. Inviando avanguardie corazzate attorno alle aree pi\u00f9 difese, isolando poi quest'ultime con successive ondate di fanteria, le forze di Eisenhower mantennero la spinta verso oriente. tedeschi nelle montagne di Harz, 65\u00a0km a nord di Erfurt, furono neutralizzati in questo modo, cos\u00ec come le truppe nelle citt\u00e0 di Jena e Lipsia.\nL'incontro con i sovietici.\nL'ultima settimana di aprile, lungo la linea Elba-Mulde agli statunitensi era ben noto che l'Armata Rossa era vicina e dozzine di pattuglie venivano inviate oltre il Mulde, nella speranza di essere i primi a incontrarla. Questa fortuna tocc\u00f2 ai soldati del V Corpo della 1\u00aa Armata. Alle ore 11:30 del 25 aprile, una pattuglia della 69\u00aa Divisione di fanteria incontr\u00f2 un soldato russo a cavallo presso l'odierno villaggio di N\u00fcnchritz. Quello stesso giorno, altri soldati della divisione presero contatto con i sovietici e il 26 aprile il comandante della divisione, Emil Reinhardt, e il generale sovietico Vladimir Rusakov, comandante della 58\u00aa Divisione guardie di fanteria, presero parte ad una cerimonia d'incontro ufficiale presso Torgau.\nL'avanzata verso l'Austria.\nIl 6\u00ba Gruppo d'Armate agli ordini del generale Devers aveva il compito di proteggere il fianco destro del 12\u00ba Gruppo ed eliminare ogni resistenza tedesca, impedendo loro di riorganizzarsi sulle Alpi. Per portare a termine entrambi gli obiettivi, la 7\u00aa Armata del generale Alexander Patch avrebbe dovuto compiere una manovra ad arco, prima dirigendosi verso nord-est, a fianco alle armate di Bradley, per poi puntare a sud con la 3\u00aa Armata e prendere Norimberga e Monaco di Baviera, continuando infine verso l'Austria. La 1\u00aa Armata francese del generale Jean de Lattre de Tassigny avrebbe attaccato direttamente verso sud-est, per prendere Stoccarda prima di raggiungere il confine con la Svizzera e entrare in Austria.\nInizialmente, l'opposizione che il 6\u00ba Gruppo incroci\u00f2 fu pi\u00f9 strenua di quella trovata dal 12\u00ba Gruppo d'Armate. In quest'area le forze tedesche erano semplicemente pi\u00f9 organizzate di quelle a nord. Ad ogni modo, il 28 marzo la 7\u00aa Armata sfond\u00f2 le linee attorno alla testa di ponte sul Reno, appena a sud di Francoforte sul Meno, impiegando il XV, il XXI e il VI Corpo d'Armata, rispettivamente da nord a sud. La 45\u00aa Divisione di fanteria del XV Corpo d'Armata combatt\u00e9 per sei giorni prima di catturare Aschaffenburg, 55\u00a0km a est del Reno, il 3 aprile. A sud, il VI Corpo incroci\u00f2 inaspettatamente una decisa resistenza nella battaglia di Heilbronn, a 65\u00a0km nelle retrovie tedesche. Nonostante un accerchiamento con i corazzati, ci vollero nove giorni di intensi combattimenti affinch\u00e9 Heilbronn finisse completamente in mani americane. L'11 aprile, la 7\u00aa Armata era penetrata in profondit\u00e0 nelle difese tedesche, specialmente nel settore nord, pronta a virare verso sud. Infine, il 15 aprile, quando Eisenhower ordin\u00f2 alla 3\u00aa Armata di Patton di dirigersi a sud-est lungo il Danubio fino a Linz e Salisburgo, istru\u00ec anche il 6\u00ba Gruppo d'Armate affinch\u00e9 puntasse anch'esso verso la Germania meridionale e l'Austria occidentale.\nCon Norimberga come obiettivo, la 7\u00aa Armata super\u00f2 rapidamente Bamberga, ad appena 50\u00a0km di distanza. Quando i soldati statunitensi raggiunsero Norimberga, il 16 aprile, ebbe inizio la battaglia omonima che si concluse il 20, quando gli americani sfondarono le difese di Flak 88, vincendo poi una serie di combattimenti casa per casa.\nDopo la cattura della citt\u00e0, la 12\u00aa Divisione corazzata del XXI Corpo si lanci\u00f2 verso il Danubio, a 80\u00a0km da l\u00ec, attraversandolo il 22 aprile, seguito diversi giorni dopo dal XV Corpo d'Armata. Nel frattempo, sul fianco destro della 7\u00aa Armata, il VI Corpo aveva proseguito verso sud-est assieme alla 1\u00aa Armata francese. Con una manovra congiunta, i francesi catturarono Stoccarda il 21 aprile e il giorno seguente sia loro che il VI Corpo avevano superato il Danubio. Allo stesso modo, la 3\u00aa Armata, sul fianco sinistro del 6\u00ba Gruppo, era avanzata rapidamente trovando scarsa resistenza, raggiungendo il fiume il 24 aprile.\nCon l'avvicinarsi del 6\u00ba Gruppo d'Armate all'Austria, divenne chiaro sia agli Alleati che ai tedeschi, che la guerra era al termine. Molte citt\u00e0 esponevano teli bianchi in segno di resa per risparmiarsi l'inevitabile distruzione di chi resisteva, mentre le truppe tedesche si arrendevano a decine di migliaia.\nIl fronte occidentale si congiunge con quello italiano.\nDue giorni dopo l'arrivo del VI Corpo in Austria, il 30 aprile il XV e il XXI Corpo della 7\u00aa Armata catturarono Monaco di Baviera. Il 4 maggio, il V Corpo della 3\u00aa Armata e il XII Corpo entrarono in Cecoslovacchia e in Austria alcune unit\u00e0 del VI Corpo incontrarono dei soldati della 5\u00aa Armata statunitense del generale Truscott, provenienti dal fronte italiano, unendo cos\u00ec il teatro di guerra europeo con quello mediterraneo. Sempre il 4 maggio, dopo un cambio di competenza alla 7\u00aa Armata, la citt\u00e0 di Salisburgo si arrese al XV Corpo. Quest'ultimo cattur\u00f2 anche Berchtesgaden, dov'era situata la residenza estiva di Hitler e dove si riteneva avrebbe potuto porre il comando dell'eventuale ultima strenua resistenza sulle Alpi.\nI britannici occupano la Germania settentrionale.\nMentre francesi e americani si dirigevano verso le Alpi, il 21\u00ba Gruppo d'Armate britannico si diresse verso nord-est. Il fianco destro della 2\u00aa Armata raggiunse l'Elba a sud-est di Amburgo il 19 aprile. Il resto dell'armata invece combatt\u00e9 una settimana per catturare Brema, che cadde il 26 aprile. Tre giorni dopo, i britannici attraversarono l'Elba, supportati il giorno seguente dal XVIII Corpo aviotrasportato, dispiegato nuovamente in prima linea. La testa di ponte si espanse velocemente e, il 2 maggio, Lubecca e Wismar, rispettivamente a 65 e 80\u00a0km di distanza, erano in mani alleate, con i tedeschi nello Jutland tagliati fuori dal resto della Germania, come previsto.\nSul fianco sinistro del 21\u00ba Gruppo, il 16 aprile un corpo della 1\u00aa Armata canadese raggiunse il Mare del Nord vicino al confine tra Germania e Paesi Bassi, mentre un altro corpo penetrava nell'Olanda centrale intrappolando le forze tedesche rimaste nel paese. Preoccupato che i tedeschi potessero allagare il paese e causare una carestia tra la popolazione gi\u00e0 molto provata dal conflitto, Eisenhower concord\u00f2 con i comandanti tedeschi nei Paesi Bassi il permesso di lanciare rifornimenti aerei ai civili in cambio di un cessate il fuoco. Il 29 aprile ebbe cos\u00ec inizio l'Operazione Manna, seguita dall'Operazione Chowhound, che furono il preludio di ci\u00f2 che sarebbe divenuto in seguito la colossale operazione di aiuti economici all'Europa in rovina, il piano Marshall.\nIl 6 maggio, la 1\u00aa Divisione corazzata polacca cattur\u00f2 la base navale della Kriegsmarine a Wilhelmshaven, dove il generale Maczek accett\u00f2 la resa della base, della fortezza, della Flotta della Frisia orientale e di oltre dieci divisioni di fanteria.\nLa resa della Germania.\nAlla fine di aprile, dei territori ancora sotto il controllo tedesco quasi nessuno era parte della Germania. Con le vie di fuga verso sud e nord bloccate dagli Alleati e con Berlino circondata dai sovietici, Adolf Hitler si tolse la vita il 30 aprile lasciando al suo successore, l'ammiraglio Karl D\u00f6nitz, l'onere della resa. Dopo aver tentato di accordarsi con i soli Alleati occidentali e aver ricevuto un secco rifiuto da Eisenhower, il 7 maggio D\u00f6nitz diede al suo rappresentante, Alfred Jodl, il permesso di firmare una resa incondizionata su tutti i fronti. I documenti furono siglati il giorno stesso e divennero effettivi l'8 maggio 1945. Ad esclusione di qualche sporadica resistenza, la guerra in Europa era finita.\nL'analisi.\nAll'inizio della campagna, la vittoria alleata nel continente era gi\u00e0 considerata inevitabile. L'offensiva tedesca nelle Ardenne aveva poi minato ogni possibilit\u00e0 tedesca di difendere la Germania, la quale non aveva pi\u00f9 forze sufficienti per resistere. Tuttavia, gli Alleati dovettero comunque guadagnarsi la vittoria, poich\u00e9 Hitler aveva ordinato di non arrendersi, nonostante i suoi subordinati avessero provato a fargli comprendere la tragica situazione in cui si trovava la nazione. Solamente quando i colpi dell'artiglieria sovietica cominciarono a cadere su Berlino, il dittatore si rese conto che la fine era giunta.\nL'attraversamento del Reno, l'accerchiamento della Ruhr e la corsa verso la linea Elba-Mulde e verso le Alpi misero fine alle campagne sul fronte occidentale, traguardo raggiunto grazie all'enorme superiorit\u00e0 degli Alleati in uomini, mezzi e tattiche. Con l'esperienza ottenuta nella battaglia di Normandia e nella campagna della Linea Sigfrido, gli Alleati mostrarono nell'Europa centrale di aver compreso i propri errori. Inserirono quindi unit\u00e0 di fanteria meccanizzata nelle divisioni corazzate creando un ibrido di forza e mobilit\u00e0 utile nell'avanzata in Germania. La chiave del loro successo fu il supporto logistico che tenne le truppe ben rifornite mantenendo cos\u00ec l'inerzia dell'avanzata. Le unit\u00e0 mobili avanzarono isolando le truppe tedesche, incalzate poi dalla fanteria che seguiva a breve distanza. In questo modo, gli Alleati consumarono rapidamente la restante opposizione tedesca.\nDal canto loro, i soldati tedeschi spesso affermarono di essere rimasti impressionati non tanto dai corazzati o dalla fanteria alleata, bens\u00ec dall'artiglieria, di cui ne rimarcavano l'accuratezza e la velocit\u00e0 di acquisizione del bersaglio, oltre all'enorme quantit\u00e0 di proiettili a disposizione.\nCol senno di poi, poche decisioni della campagna sono criticabili. Ad esempio, a nord, il lancio aviotrasportato dell'operazione Plunder, voluto da Montgomery in supporto all'attraversamento del 12\u00ba Gruppo d'Armate, forse non sarebbe stato necessario. Un altro esempio, pu\u00f2 essere la decisione del generale Patton di far attraversare alla 3\u00aa Armata statunitense sia il Reno che il Meno causando perdite ulteriori. Tuttavia se Patton avesse deciso di attraversare esclusivamente il Reno, a nord di Magonza, le perdite ci sarebbero state comunque, seppur minori, e la vittoria alleata sarebbe stata posticipata di non pi\u00f9 di un mese."}
{"id": "4077317", "revid": "1543377", "url": "https://it.wikipedia.org/wiki?curid=4077317", "title": "Walther K\u00f6hler", "text": "Biografia.\nFiglio del direttore di una compagnia assicurativa Louis Ferdinand K\u00f6hler e di Therese Schaefer, studi\u00f2 teologia all'Universit\u00e0 \"Martin Lutero\" di Halle-Wittenberg, all'Universit\u00e0 di Heidelberg \u2014 dove consegu\u00ec nel 1895 il dottorato con una tesi su Martin Lutero \u2014 e all'Universit\u00e0 di Tubinga, dove ottenne la licenza.\nA partire dal 1900 fu libero docente e dal 1904 professore straordinario all'Universit\u00e0 di Gie\u00dfen; nel 1909 si trasfer\u00ec da professore ordinario all'Universit\u00e0 di Zurigo per insegnarvi storia della Chiesa, disciplina che continu\u00f2 a insegnare nel 1929, quando si spost\u00f2 all'Universit\u00e0 di Heidelberg. \nCur\u00f2 l'edizione completa delle opere di Ulrico Zwingli."}
{"id": "4077320", "revid": "158913", "url": "https://it.wikipedia.org/wiki?curid=4077320", "title": "Michail Nesterov", "text": ""}
{"id": "4077323", "revid": "1305772", "url": "https://it.wikipedia.org/wiki?curid=4077323", "title": "Institute of Arts", "text": ""}
{"id": "4077325", "revid": "767487", "url": "https://it.wikipedia.org/wiki?curid=4077325", "title": "Toumani Diabat\u00e9", "text": "Biografia.\nToumani Diabat\u00e9 \u00e8 un musicista griot ed appartiene alla settantunesima generazione di musicisti di kora della sua stirpe.\nNel 1987 esord\u00ec con l'opera \"Kaira\" che lo consacr\u00f2 come uno dei pi\u00f9 importanti suonatori mondiale di kora. Tra la fine degli anni ottanta e l'inizio dei novanta ha collaborato con i Ketama e Danny Thompson per il progetto multietnico Songhai che ha portato alla pubblicazione di due album.\nL'album \"New Ancient Strings\" (Hannibal, 1999) prese il nome dalla kora, un particolare strumento a corde tradizionale del Mali, che cos\u00ec era stata ribattezzata dai musicisti Sidiki Diabat\u00e9 e Djelimadi Sissoko."}
{"id": "4077328", "revid": "21583", "url": "https://it.wikipedia.org/wiki?curid=4077328", "title": "Lingua alabama", "text": " \nL'alabama (nome nativo Albaamo innaa\u026ciilka, chiamata anche Alibamu) \u00e8 una lingua muscogee parlata dalla trib\u00f9 alabama, in Texas. Precedentemente si parlava nella citt\u00e0 tribale di Alabama-Quassarte, in Oklahoma. Si pensava che fosse imparentata con le lingue Muklasa e Tuskegee, che non sono pi\u00f9 parlate. L'alabama \u00e8 strettamente correlata con le lingue Koasati, Apalachee, e, anche se meno correlate, con le lingue Hitchiti, Chickasaw e Choctaw.\nFonologia.\nConsonanti.\nCi sono 14 consonanti nella lingua Alabamaa:\nVocali.\nCi sono tre qualit\u00e0 vocali . C'\u00e8 distinzione nella lunghezza delle vocali. Le vocali possono essere nasalizzate in certi contesti.\nProsodia.\nNella lingua alabama, la sillaba finale porta l'accento primario, tranne nel caso di operazioni grammaticali che muovono l'accento. C'\u00e8 anche un sistema di accento con due toni: contrastiva di alto livello e contrastiva di alta caduta. I due toni fonemici hanno diverse realizzazioni allofoniche differenti a seconda della lunghezza delle vocali e consonanti vicini."}
{"id": "4077329", "revid": "1564499", "url": "https://it.wikipedia.org/wiki?curid=4077329", "title": "Rocco Brienza", "text": "Biografia.\nLa formazione.\nNato da Luigi e Isabella Laguardia, provenne da una famiglia antiborbonica. Suo padre era un carbonaro mentre suo zio, un sacerdote, mor\u00ec nello stesso anno in cui nacque Rocco, a causa di torture subite per essere stato un giansenista e per aver partecipato alla guerra contro il cardinale Fabrizio Ruffo. Studi\u00f2 dapprima a Napoli e poi nel seminario di Potenza e, ordinato sacerdote, fu rinchiuso nel convento dei frati cappuccini di Picerno per aver manifestato idee liberali. \nTra 1848 e Unit\u00e0.\nIn seguito esercit\u00f2 la docenza ed entr\u00f2 in contatto con la setta dell'Unit\u00e0 italiana, procurando sospetti da parte della polizia borbonica. Il 9 aprile 1849 fu arrestato con l'accusa di propaganda sovversiva e, nel 1852, condannato a 19 anni di carcere, ridotti poi a 13. Scont\u00f2 la pena tra le isole di Nisida e Santo Stefano e venne amnistiato nel 1859.\nIl 10 luglio dello stesso anno, Brienza si rec\u00f2 a Potenza per i preparativi della cosiddetta insurrezione lucana, collaborando alla fornitura di fucili e nel, 1860, partecip\u00f2 attivamente alla rivolta unitaria. Il 19 agosto 1860 ricevette l'incarico di segretario del governo provvisorio lucano, che tenne fino al 26 agosto per poi dirigersi in Irpinia per promuovervi l'insurrezione, stabilendo ad Ariano la sede del governo provvisorio, ma la reazione borbonica del 4 settembre lo costrinse a trasferirsi a Buonalbergo, nel Beneventano. Giunto a Napoli, divenne membro della commissione per la riforma dei luoghi penali e della vigilanza negli ospedali ma nel novembre 1860, deluso dall'espulsione di Mazzini e dallo scioglimento del comitato d'Azione, fece ritorno a Potenza, ricoprendo la mansione di segretario della commissione elettorale lucana.\nLa vecchiaia in Basilicata.\nIn seguito, Brienza ottenne numerosi incarichi, tra cui segretario della commissione antibrigantaggio, presidente provinciale del Consorzio nazionale e del Comitato agrario, segretario del Consiglio provinciale scolastico e deputato all'Annona, che lasci\u00f2 dopo 5 anni perch\u00e9, a suo dire, non rappresentava pi\u00f9 gli interessi del popolo ma solo l'avidit\u00e0 dei partiti. \nNel 1862 fond\u00f2 l'associazione \"Emancipatrice del clero italiano\", che si opponeva al potere temporale della Chiesa e che ricevette numerosi problemi perch\u00e9 accusata di essere in rapporti con societ\u00e0 garibaldine. Si prodig\u00f2 negli aiuti ai colerosi colpiti a Potenza tra il 1867 e il 1868 e rifiut\u00f2 la menzione onoverole che il governo voleva donargli. Nel frattempo costitu\u00ec associazioni massoniche e nel 1869 si rec\u00f2 a Napoli per partecipare all'Anticoncilio organizzato da Giuseppe Ricciardi, in risposta al Concilio Vaticano I. \nMor\u00ec a Potenza nel 1900. \nOpere.\nBrienza, a partire dagli anni Settanta, dedic\u00f2 il resto della sua vita alla scrittura, lasciando documenti sulle vicende risorgimentali e sulla societ\u00e0 postunitaria in Basilicata. La sua vena di polemista si espresse al meglio in articoli scritti nei giornali radicali, come \"Nuova Lucania\", con pezzi quali \"Poche parole sul prestito del milione\", in \"Nuova Lucania\", V (1878), n. 1-2 o \"I funerali del Re in un villaggio della Lucania\", in \"Nuova Lucania\", V (1878), n. 1-2, o ancora \"L' 11 giugno 1882 a Potenza: discorso\", in \"Il Risveglio\", 1882. \nBrienza, poi, sarebbe passato a testi documentari e autobiografici, testimonianza della sua profonda delusione, gi\u00e0 emersa nella \"Insurrezione irpina del 1860\" (Potenza, Stabilimento tipografico Santanello, 1867): nacquero, cosi, \"I martiri della Lucania\", Potenza, Tipi Santanello, 1881, 51 pp. (poi ampliato e pubblicato nel 1882 come \"Il martirologio della Lucania\", Potenza, Tip. dell'Unione Lucana, 1882) o la sua autobiografia \"La mia croce\", Potenza, Stabilimento Tipografico C. Spera e C., 1890. Di tipo commemorativo, invece, il discorso per \"Raffaele Riviello: [commemorazione funebre]\", [S.l : s.n., 1897?]."}
{"id": "4077330", "revid": "23", "url": "https://it.wikipedia.org/wiki?curid=4077330", "title": "Gruppo della mckelveyite", "text": "Il gruppo della mckelveyite \u00e8 un gruppo di minerali."}
{"id": "4077333", "revid": "92723", "url": "https://it.wikipedia.org/wiki?curid=4077333", "title": "Karel Toman", "text": "Fu autore di chiara ispirazione anarchica e amico di Fr\u00e1\u0148a \u0160r\u00e1mek, la sua carriera nella poesia cominci\u00f2 intorno al circolo letterario che ruotava intorno alla rivista \"Modern\u00ed revue\" con Arno\u0161t Proch\u00e1zka, Ji\u0159\u00ed Kar\u00e1sek ze Lvovic, Karel Hlav\u00e1\u010dek, Franti\u0161ek Gellner, Stanislav Kostka Neumann, Ji\u0159\u00ed Mahen, Rudolf T\u011bsnohl\u00eddek, Viktor Dyk e altri della generazione dell'ala anarchica del movimento della rinascita ceca. \nNel 1917 divenne redattore del quotidiano nazionale N\u00e1rodn\u00ed listy continuando a scrivere per altre riviste.\nDopo la prima guerra mondiale lavor\u00f2 per il giornale Lidov\u00e9 noviny.\nI suoi versi migliori traspaiono nell'opera \"Favole di sangue\" (1898).\nNel 1946 lo Stato gli confer\u00ec il titolo di artista nazionale."}
{"id": "4077335", "revid": "1543377", "url": "https://it.wikipedia.org/wiki?curid=4077335", "title": "Miles Davis All Star Sextet", "text": "Miles Davis All Star Sextet \u00e8 un album di Miles Davis pubblicato dalla Prestige Records nel 1954.\nIl disco.\nRealizzato come LP a 10 pollici, l'album non \u00e8 stato mai ristampato nel formato pi\u00f9 grande o su CD. I due lunghi brani contenuti, registrati nel nuovo studio di Rudy Van Gelder il 29 aprile del 1954 furono comunque inclusi in edizione rimasterizzata dallo stesso Van Gelder nell'album a 12 pollici \"Walkin\"' del 1957, insieme ad altre registrazioni realizzate da Davis sempre col pianista Horace Silver alcune settimane prima.\nIl disco \u00e8 attribuito a Miles Davis e a un sestetto di \"tutte stelle\" costituito dal trombonista J. J. Johnson, dal batterista Kenny Clarke, entrambi veterani del bebop, da Percy Heath, all'epoca collaboratore abituale del trombettista e da Horace Silver, con il quale Davis registr\u00f2 moltissimo materiale nella primavera di quell'anno, sia per la Prestige che per la Blue Note Records. La formazione fu completata da un altro veterano del bebop, Lucky Thompson al sassofono tenore, uno dei pochi musicisti che utilizzava abitualmente il sassofono soprano e che in tal senso influenzer\u00e0 John Coltrane nel decennio successivo.\n\"Walkin\"' divenne uno dei cavalli di battaglia di Miles Davis e contribu\u00ec al rilancio della carriera del trombettista dopo il tentativo di disintossicazione dall'eroina avvenuto alla fine del 1953 dopo un lungo periodo di appannamento.\nTracce.\nLato A\nLato B\nFormazione.\n1953"}
{"id": "4077336", "revid": "899609", "url": "https://it.wikipedia.org/wiki?curid=4077336", "title": "Gododdin (Test Dept)", "text": "Gododdin \u00e8 un album del gruppo Test Dept in collaborazione con la compagnia di teatro e performance art Brith Gof, pubblicato nel 1989. L'album \u00e8 basato sullo spettacolo realizzato dai due gruppi, un progetto site-specific che vide 4 date fra cui festival Inteatro di Polverigi, Amburgo (Germania), Frisia (Paesi Bassi) e Glasgow (Scozia). All'interno dell'album vi \u00e8 un libriccino fotografico che ripercorre il tour e ne descrive le location."}
{"id": "4077340", "revid": "767487", "url": "https://it.wikipedia.org/wiki?curid=4077340", "title": "Ji\u0159\u00ed Mahen", "text": "Biografia.\nFu direttore del Teatro Artistico di Brno dal 1918 al 1920. \nI suoi versi sono caratterizzati dall'impressionismo giornalistico, tranne nel caso di \"Mare morto\" (1918), dramma nazionalistico ambientato tra la popolazione contadina nel periodo pre-illuministico.\nInteressanti si dimostrarono anche i suoi saggi incentrati sugli aspetti e sulle problematiche teatrali.\nRedattore per dieci anni (1909-1919) del pi\u00f9 antico quotidiano ceco, tuttora esistente, \"Lidov\u00e9 noviny\" (Giornale del popolo), fu anche direttore della Biblioteca Comunale di Brno. A lui \u00e8 intitolato il \"Mahenovo divadlo\" (teatro Mahen) di Brno, uno dei tre grandi edifici del \"N\u00e1rodn\u00ed divadlo Brno\" (Teatro Nazionale di Brno), dedicato per lo pi\u00f9 a rappresentazioni di prosa e balletti classici.\nMor\u00ec suicida il 22 marzo 1939 in risposta all'occupazione nazista della Cecoslovacchia."}
{"id": "4077341", "revid": "122036794", "url": "https://it.wikipedia.org/wiki?curid=4077341", "title": "Echolink", "text": "EchoLink \u00e8 un software gratuito per radioamatori, che permette loro di comunicare via radio con altri radioamatori, utilizzando parzialmente la tecnologia internet VoIP e parzialmente le radiofrequenze. Il software \u00e8 stato concepito e realizzato da Jonathan Taylor, radioamatore con callsign K1RFD.\nIl sistema rende possibile connessioni tra radioamatori in tutto il globo. In sostanza, fa la stessa cosa di un normale programma VoIP (quale Skype o Messenger) con l'unica differenza che in pi\u00f9 pu\u00f2 collegare stazioni di ricetrasmettitori radio. Questo rende possibile collegare con delle piccole radio portatili, e di bassa potenza, stazioni che si trovano molto distanti tra loro.\nUn ponte ripetitore RF viene collegato ad un PC equipaggiato con Echolink, questo \u00e8 un \"nodo\", che riceve quindi il segnale RF inviato al ripetitore da un qualunque trasmittente, lo digitalizza, e lo invia tramite VoIP ad un altro nodo, che riceve il segnale VoIP, e lo trasmette dal proprio ripetitore locale. Il segnale, dunque, tra due ipotetici radioamatori, \u00e8 in radiofrequenza dalla trasmittente fino al ripetitore con Echolink, \u00e8 VoIP da un ripetitore Echolink ad un altro, e torna ad essere in radiofrequenza da quest'ultimo ripetitore fino alla radio che riceve.\nTutti i nodi presenti in Echolink hanno un numero assegnato dal sistema stesso, che possono essere composti come un vero e proprio numero di telefono da una qualsiasi radio con tastiera DTMF.\nOvviamente \u00e8 possibile usare il programma anche da un PC ad un altro, senza apparecchi radio, come accade con altri software VoIP, tuttavia per poter utilizzare il sistema \u00e8 necessario che il proprio nominativo radioamatoriale sia validato, poich\u00e9 essendo ad uso esclusivo dei radioamatori si vuole essere certi che gli utilizzatori siano debitamente autorizzati.\nIl software \u00e8 scritto per girare sulle versioni 32-bit e 64-bit di Microsoft Windows, e ci sono altre versioni che girano su dispositivi Apple (iPhone, iPod touch e iPad) disponibili in Apple App Store. Di recente, una versione per Android \u00e8 disponibile in Google Play."}
{"id": "4077343", "revid": "598288", "url": "https://it.wikipedia.org/wiki?curid=4077343", "title": "Lingua yel\u00ee dnye", "text": ""}
{"id": "4077345", "revid": "599013", "url": "https://it.wikipedia.org/wiki?curid=4077345", "title": "Nesterov", "text": ""}
{"id": "4077346", "revid": "120794248", "url": "https://it.wikipedia.org/wiki?curid=4077346", "title": "Episodi de I fantasmi di Bedlam (seconda stagione)", "text": "La seconda ed ultima stagione della serie televisiva I fantasmi di Bedlam \u00e8 stata trasmessa dal canale britannico Sky Living dal 6 giugno all'11 luglio 2012.\nIn Italia \u00e8 andata in onda in prima visione sul canale satellitare Fox dal 29 aprile al 3 giugno 2013."}
{"id": "4077349", "revid": "287204", "url": "https://it.wikipedia.org/wiki?curid=4077349", "title": "Maestro della Leggenda di santa Lucia", "text": "Maestro anonimo tra i Primitivi fiamminghi, deve il nome a un trittico datato 1480 con la \"Leggenda di santa Lucia\" nella chiesa di San Giacomo a Bruges. In passato era anche noto come \"Maestro di Bruges del 1480\". Attorno al suo nome, su base stilistica, sono stati raccolti una decina di dipinti, in cui \u00e8 evidente la derivazione (se non la copia) di composizioni ideate da Rogier van der Weyden e Hans Memling."}
{"id": "4077350", "revid": "827882", "url": "https://it.wikipedia.org/wiki?curid=4077350", "title": "Karel Hlav\u00e1\u010dek", "text": "Poeta decadente e uno dei principali rappresentanti cechi del simbolismo.\nLe sue opere letterarie e i suoi scritti critici sulle arti visive furono pubblicate dalla rivista Modern\u00ed revue della quale illustr\u00f2 anche alcuni numeri. Hlav\u00e1\u010dek fu fondatore e dirigente del circolo Sokol del quartiere di Praga Libe\u0148.\nLa sua poesia fu segnata da un senso di angosciosa ribellione verso la societ\u00e0. La sua pi\u00f9 celebre opera \u00e8 \"Cantilena della vendetta\" (1898).\nMor\u00ec nel 1898 di tubercolosi."}
{"id": "4077352", "revid": "196390", "url": "https://it.wikipedia.org/wiki?curid=4077352", "title": "Scheherazade (balletto)", "text": ""}
{"id": "4077353", "revid": "36426", "url": "https://it.wikipedia.org/wiki?curid=4077353", "title": "Maestro della leggenda di santa Lucia", "text": ""}
{"id": "4077354", "revid": "36426", "url": "https://it.wikipedia.org/wiki?curid=4077354", "title": "Maestro della leggenda di Santa Lucia", "text": ""}
{"id": "4077355", "revid": "36426", "url": "https://it.wikipedia.org/wiki?curid=4077355", "title": "Maestro della Leggenda di Santa Lucia", "text": ""}
{"id": "4077356", "revid": "36426", "url": "https://it.wikipedia.org/wiki?curid=4077356", "title": "Marten de Voos", "text": ""}
{"id": "4077359", "revid": "287204", "url": "https://it.wikipedia.org/wiki?curid=4077359", "title": "Hyeronimus Lorm", "text": "Biografia.\nFiglio di un ricco mercante della Moravia, all'et\u00e0 di 15 anni perse la vista e l'udito e cadde in una progressiva paralisi, che non gli imped\u00ec per\u00f2 di vivere a lungo.\nDurante gli anni quaranta dell'Ottocento, Lorm scrisse molti articoli e opere di taglio liberale mascherandosi, per evitare la persecuzione giudiziaria, dietro a diversi pseudonimi. Visse anche a Berlino, dove divenne il corrispondente letterario del periodico \"Die Grenzboten\", prima di ritornare a Vienna nel 1848.\nCre\u00f2 la dattilologia di Lorm, nel 1830 circa."}
{"id": "4077360", "revid": "36426", "url": "https://it.wikipedia.org/wiki?curid=4077360", "title": "Cornelis Schut", "text": ""}
{"id": "4077363", "revid": "451374", "url": "https://it.wikipedia.org/wiki?curid=4077363", "title": "Sch\u00e9h\u00e9razade (balletto)", "text": ""}
{"id": "4077364", "revid": "671029", "url": "https://it.wikipedia.org/wiki?curid=4077364", "title": "Elephants Catania 2012", "text": "Questa voce raccoglie le informazioni riguardanti gli Elephants Catania nelle competizioni ufficiali della stagione 2012."}
{"id": "4077369", "revid": "599013", "url": "https://it.wikipedia.org/wiki?curid=4077369", "title": "Normalized Difference Vegetation Index", "text": "Il Normalized Difference Vegetation Index (NDVI) \u00e8 un semplice indicatore grafico che pu\u00f2 essere utilizzato per analizzare le misurazioni ottenute dal telerilevamento, tipicamente ma non necessariamente da un apposito satellite, e valutare se la zona osservata contiene della vegetazione viva.\nStoria.\nL'esplorazione dello spazio \u00e8 iniziata con il lancio dello Sputnik 1 da parte dell'Unione Sovietica il 4 ottobre 1957. Questo \u00e8 stato il primo satellite artificiale in orbita intorno alla Terra. Successivi lanci effettuati con successo, sia in Unione Sovietica (ad esempio, il programma Sputnik e le missioni Cosmos), e negli Stati Uniti (ad esempio, il programma Explorer), hanno portato rapidamente alla progettazione e al funzionamento di appositi satelliti meteorologici. Si tratta di piattaforme orbitanti che imbarcano strumenti appositamente progettati per osservare l'atmosfera terrestre e la sua superficie al fine di migliorare le previsioni meteorologiche. A partire dal 1960, la serie di satelliti TIROS imbarcavano telecamere e radiometri; dal 1964 sono stati lanciati i satelliti Nimbus e la famiglia di strumenti a bordo \"Advanced Very High Resolution Radiometer\" (AVHRR) sulle piattaformi della National Oceanic and Atmospheric Administration (NOAA). Quest'ultimo sensore misura la riflettanza del pianeta in banda rossa e nel vicino infrarosso, nonch\u00e9 nell'infrarosso termico. In parallelo, la NASA ha sviluppato la \"Earth Resources Technology Satellite\" (ERTS), che divenne il precursore del programma Landsat. Questi sensori primitivi erano dotato di una minima risoluzione spettrale, ma tendeva a includere bande nel rosso e nel vicino infrarosso, che sono utili per distinguere la vegetazione e le nuvole, in mezzo ad altri obiettivi.\nCon il lancio del primo satellite ERTS - che \u00e8 stato presto ribattezzato Landsat 1 - il 23 luglio 1972 con il suo scanner multispettrale (\"multispectral scanner\" - MSS) la NASA ha finanziato una serie di indagini tese ad accertare le sue capacit\u00e0 per il telerilevamento terrestre. Uno di questi primi studi \u00e8 stato diretto allo studio della vegetazione tra primavera, estate e autunno (la cosiddetta \"vernal advancement and retrogradation\") in tutto il nord con estensione fino a sud della regione delle Grandi Pianure degli Stati Uniti centrali. Questa regione copre una vasta gamma di latitudini dalla punta meridionale del Texas al confine USA-Canada, che ha portato in una vasta gamma di angoli zenitali solari al momento delle osservazioni satellitari.\nI ricercatori per questo studio nelle Grandi Pianure, il dottorando Donald Deering e il suo \"advisor\" Dr. Robert Haas, hanno rilevato che la loro capacit\u00e0 di correlare, o quantificare, le caratteristiche biofisiche della vegetazione dei pascoli di questa regione dai segnali satellitari spettrali sono state confuse da alcune differenze dell'angolo zenitale solare attraverso questo forte gradiente latitudinale. Con l'assistenza del matematico Dr. John Schell, hanno studiato alcune soluzioni a questo problema e successivamente hanno dedotto che il rapporto tra la differenza dei radianze rosse e infrarosse oltre la loro somma come mezzo per regolare o \"normalizzare\" gli effetti l'angolo di zenith solare. In origine, hanno chiamato questo rapporto \"\"Vegetation Index\" (o in un'altra variante, \"Transformed Vegetation Index\"). Molti altri ricercatori hanno identificato come \"Vegetation Index\"\" il semplice rapporto rosso/infrarosso, mentre loro hanno finalmente iniziato a identificare il rapporto tra la differenza e la somma, ovvero il \"Normalized Difference Vegetation Index\". Il primo uso del NDVI riportato nello studio delle Grandi Pianure \u00e8 stato nel 1973 da Rouse et al. Tuttavia, sono state precedute nella formulazione di un \"normalized difference spectral index\" da Kriegler et al. nel 1969. Poco dopo il lancio di ERTS-1 (Landsat-1), Tucker Compton appartenente al \"Goddard Space Flight Center\" della NASA ha in seguito prodotto una serie di primi articoli delle riviste scientifiche che descrivono l'uso del NDVI.\nCos\u00ec, NDVI \u00e8 stato uno dei pi\u00f9 riusciti di molti tentativi di identificare in modo semplice e veloce le aree vegetate e la loro \"condizione\". Esso rimane l'indice pi\u00f9 noto e utilizzato per rilevare dal vivo le chiome degli arbusti mediante dati telerilevati multispettrali. Una volta che la fattibilit\u00e0 di rilevare la vegetazione era stata dimostrata, gli utenti tendevano ad utilizzare il NDVI anche per quantificare la capacit\u00e0 fotosintetica delle chiome degli alberi. Questa, tuttavia, pu\u00f2 essere un'operazione molto pi\u00f9 complessa, se non eseguita correttamente, come verr\u00e0 discusso in seguito.\nPrincipio fisico.\nLe piante assorbono la radiazione solare mediante la radiazione fotosinteticamente attiva (in inglese nota anche come \"Photosynthetically active radiation\" - PAR) nella regione spettrale, che poi utilizzano come fonte di energia nel processo di fotosintesi. Le cellule delle foglie si sono evolute a disperdere (cio\u00e8, riflettere e a trasmettere) la radiazione solare nel vicino infrarosso della regione spettrale (che trasporta circa la met\u00e0 dell'energia solare in arrivo totalmente), perch\u00e9 il livello di energia per fotone in quel dominio (lunghezze d'onda pi\u00f9 lunghe di 700 nanometri) non \u00e8 sufficiente per essere utile per sintetizzare molecole organiche. Un forte assorbimento a queste lunghezze d'onda potrebbe solamente provocare il surriscaldamento della pianta ed eventualmente danneggiarne i tessuti. Quindi, le piante appaiono relativamente scure nel PAR e relativamente luminose nel vicino infrarosso. Al contrario, nuvole e neve tendono ad essere piuttosto brillanti nella banda rossa (cos\u00ec come altre lunghezze d'onda visibili) e piuttosto scure nel vicino infrarosso. Il pigmento delle foglie, la clorofilla, assorbe fortemente la luce visibile (da 0,4 a 0,7 um) per l'utilizzo nella fotosintesi. La struttura cellulare delle foglie, invece, riflette fortemente la luce nel vicino infrarosso (da 0,7 a 1,1 um). Pi\u00f9 \u00e8 grande il numero di foglie che una pianta ha, maggiori lunghezze d'onda sono colpite Poich\u00e9 gli strumenti iniziali di osservazione della terra, come ERTS della NASA e AVHRR del NOAA, acquisiscono dati nel visibile e nel vicino infrarosso, \u00e8 stato naturale sfruttare le forti differenze di riflettanza delle piante per determinare la loro distribuzione spaziale nelle immagini satellitari.\nL'NDVI viene cos\u00ec calcolato:\ndove VIS e NIR stanno rispettivamente per le misure di riflettanza spettrale acquisite nelle regioni visibile (rosso) e nel vicino infrarosso. Queste riflettanze spettrali sono esse stesse rapporti della radiazione riflessa su quella entrante per ogni banda spettrale, e di conseguenza assumono valori compresi tra 0 e 1. In base alla definizione, lo stesso NDVI varia quindi tra -1 e +1. Va notato che NDVI \u00e8 funzionale, ma non linearmente equivalente al semplice rapporto infrarosso/rosso (NIR/VIS). Il rapporto semplice (a differenza NDVI) \u00e8 sempre positivo, e pu\u00f2 avere vantaggi pratici, ma ha anche un intervallo matematicamente infinito (da 0 a infinito), che pu\u00f2 essere uno svantaggio pratico rispetto al NDVI. Anche a questo proposito, si noti che il termine VIS al numeratore di NDVI scala soltanto il risultato, andando a creare i valori negativi. NDVI \u00e8 funzionale e linearmente equivalente al rapporto NIR/(NIR+VIS), che varia da 0 a 1 e non \u00e8 quindi negativo e risulta quindi limitato. Tuttavia, il concetto pi\u00f9 importante per la comprensione della formula algebrica del NDVI \u00e8 che, nonostante il nome, \u00e8 una trasformazione di un rapporto spettrale (NIR/VIS), e non ha alcuna relazione funzionale di una differenza spettrale (NIR-VIS).\nIn generale, se vi \u00e8 molta pi\u00f9 radiazione riflessa nel vicino infrarosso rispetto a quella nelle lunghezze d'onda visibili, allora la vegetazione in quel pixel \u00e8 probabile che sia maggiormente densa e pu\u00f2 contenere anche della foresta. Un lavoro successivo ha dimostrato che l'NDVI \u00e8 direttamente legato alla capacit\u00e0 di fotosintesi e quindi all'assorbimento di energia delle chiome degli alberi.\nPrestazioni e limitazioni.\nSi pu\u00f2 vedere dalla sua definizione matematica che l'NDVI di un'area contenente una fitta vegetazione tender\u00e0 a dare valori positivi (0,3-0,8) mentre nel caso di nuvole e di neve sar\u00e0 caratterizzato da valori negativi. Altri obiettivi visibili dallo spazio sulla terra sono:\nOltre alla semplicit\u00e0 dell'algoritmo e la sua capacit\u00e0 di distinguere sostanzialmente aree vegetate da altri tipi di superficie, l'NDVI ha anche il vantaggio di comprimere la dimensione dei dati che devono essere compressi di un fattore 2 (o pi\u00f9), dal momento che sostituisce due bande spettrali in una singola (eventualmente codificando su 8 bit invece dei 10 o pi\u00f9 bit dei dati originali).\nL'utilizzo del NDVI per le valutazioni quantitative (al contrario di indagini qualitative, come indicato qui sopra) solleva una serie di problemi che possono gravemente limitare l'effettiva utilit\u00e0 di questo indice se non sono adeguatamente affrontati. Inoltre, l'NDVI tende a essere usato troppo (se non abusato) in applicazioni per le quali non \u00e8 mai stato progettato. Le seguenti sottosezioni riportano alcuni di questi problemi.\nInoltre, il calcolo del valore NDVI risulta essere sensibile ad una serie di fattori perturbanti:\nPer queste ragioni, l'NDVI deve essere utilizzato con grande cautela. In qualsiasi applicazione quantitativa che necessita di un dato livello di accuratezza, tutti i fattori perturbanti che possono comportare errori o incertezze di questo ordine di grandezza dovrebbe essere esplicitamente presi in considerazione; questo pu\u00f2 richiedere svariati processi di lavorazione sulla base di dati ausiliari e altre fonti di informazione. Le versioni pi\u00f9 recenti di set di dati NDVI hanno tentato di tenere conto di questi fattori di complicazione, attraverso elaborazioni.\nUn certo numero di derivati e le alternative al NDVI sono state proposte nella letteratura scientifica per affrontare queste limitazioni, tra cui \"Perpendicular Vegetation Index\", il \"Soil-Adjusted Vegetation Index\", il \"Atmospherically Resistant Vegetation Index\", e il \"Global Environment Monitoring Index\". Ciascuno di questi tenta di includere una correzione intrinseca per uno o pi\u00f9 fattori perturbanti. Dalla met\u00e0 degli anni 1990, tuttavia, una nuova generazione di algoritmi sono stati proposti per valutare direttamente le variabili biogeofisiche di interesse (ad esempio, \"Fraction of Absorbed Photosynthetically Active Radiation\" o FAPAR), sfruttando le prestazioni avanzate e le caratteristiche dei moderni sensori (in particolare le loro capacit\u00e0 multispettrali e multiangolari) ad adottare tutti i fattori perturbanti in considerazione. A dispetto di molti possibili fattori perturbanti, l'NDVI rimane un prezioso strumento di monitoraggio quantitativo della vegetazione quando la capacit\u00e0 fotosintetica della superficie terrestre deve essere studiata in una scala spaziale per diversi fenomeni."}
{"id": "4077374", "revid": "47112", "url": "https://it.wikipedia.org/wiki?curid=4077374", "title": "NDVI", "text": ""}
{"id": "4077378", "revid": "287204", "url": "https://it.wikipedia.org/wiki?curid=4077378", "title": "Cornelis de Heem", "text": "Biografia.\nFiglio di Jan Davidsz. de Heem, pure specialista di nature morte, fu battezzato l'8 aprile 1631. Col padre ad Anversa fin dal 1636 e da allora fu sempre attivo in quella citt\u00e0. La sua formazione olandese matur\u00f2 nell'ambiente fiammingo, unendo il chiaroscuro tipicamente olandese con i colori smaglianti dei Paesi Bassi del sud.\nNegli ultimi anni il suo stile si cristallizz\u00f2 in forme pi\u00f9 stereotipate e rigide. Fu sepolto il 17 maggio 1695."}
{"id": "4077379", "revid": "158913", "url": "https://it.wikipedia.org/wiki?curid=4077379", "title": "Mikhail Nesterov", "text": ""}
{"id": "4077380", "revid": "110157", "url": "https://it.wikipedia.org/wiki?curid=4077380", "title": "La prova (\u00c1gota Krist\u00f3f)", "text": "La prova \u00e8 la seconda parte della \"Trilogia della citt\u00e0 di K\"., romanzo della scrittrice \u00c1gota Krist\u00f3f nella quale si narra la vita condotta dall'adolescente Lucas T. in seguito alla partenza del fratello al di l\u00e0 della frontiera. La prima parte \u00e8 \"Il grande quaderno\" del 1986, mentre l'ultima parte \u00e8 \"La terza menzogna\" del 1991.\nTrama.\nQuesta seconda parte del racconto si apre con un periodo di malessere di Lucas dovuto proprio alla separazione dal gemello Claus con il quale era un tutt'uno. Successivamente intervengono nella vicenda diversi personaggi tra cui il cartolaio Victor che vender\u00e0 la sua casa e la sua libreria a Lucas e che verr\u00e0 poi condannato a morte per lo strangolamento della sorella Sophie, la bibliotecaria Clara nonch\u00e9 amante di Lucas ed ossessionata dalla morte del marito Thomas, Peter caro amico di Lucas ed infine Mathias, bambino nato da una relazione incestuosa tra una donna e il padre, affetto da malformit\u00e0 ma dotato di un'acuta intelligenza. Al termine della vicenda il bambino si toglier\u00e0 la vita perch\u00e9 tormentato dalla sua deformit\u00e0 che a suo giudizio non gli permetteva di essere amato da Lucas come un figlio. La storia si chiude con il ritorno del gemello Claus nella citt\u00e0 natale, dove non trova il suo gemello."}
{"id": "4077383", "revid": "23", "url": "https://it.wikipedia.org/wiki?curid=4077383", "title": "Stronziodresserite", "text": ""}
{"id": "4077384", "revid": "767487", "url": "https://it.wikipedia.org/wiki?curid=4077384", "title": "Gruppo della dundasite", "text": "Il gruppo della dundasite \u00e8 un gruppo di minerali."}
{"id": "4077385", "revid": "287204", "url": "https://it.wikipedia.org/wiki?curid=4077385", "title": "Associazione Calcio Brescia 1954-1955", "text": "Questa pagina raccoglie le informazioni riguardanti l'Associazione Calcio Brescia nelle competizioni ufficiali della stagione 1954-1955.\nStagione.\nNella stagione 1954-55 il Brescia ha disputato il campionato di Calcio di Serie B, chiudendolo in quinta posizione. Il torneo cadetto \u00e8 stato vinto dal Lanerossi Vicenza davanti al Padova entrambe le squadre venete sono state promosse in Serie A\nIn casa Brescia partito \"Cina\" Bonizzoni destinazione Bergamo, per la panchina bresciana viene ingaggiato l'ex rondinella Mario Perazzolo. Vengono ceduti il portiere Giuseppe Zibetti alla Lazio e l'ala Celso Posio al Napoli. Il nuovo portiere \u00e8 Giuseppe Albani dopo cinque stagioni all'Atalanta, in difesa arriva Osvaldo Fattori, per l'attacco Achille Fraschini che vincer\u00e0 il titolo di capo cannoniere della Serie B con 14 reti, alla pari con Enrico Motta del Vicenza e Giancarlo Rebizzi del Legnano. Ultima stagione da calciatore per Renato Gei che la chiude con 23 presenze e 5 reti. La difesa poggia su due pilastri, uno \u00e8 Cesare Zamboni rientrato da Udine e l'altro il roccioso Piero Provezza. In campionato si disputa un torneo senza molti acuti, i biancoazzurri si prendono per\u00f2 la soddisfazione di battere (1-0) alla ventesima giornata la capolista Lanerossi Vicenza, e chiudono le ostilit\u00e0 con il quinto posto in classifica."}
{"id": "4077388", "revid": "88740", "url": "https://it.wikipedia.org/wiki?curid=4077388", "title": "Luk\u00e1cs", "text": ""}
{"id": "4077389", "revid": "287204", "url": "https://it.wikipedia.org/wiki?curid=4077389", "title": "Lukacs", "text": ""}
{"id": "4077391", "revid": "123046072", "url": "https://it.wikipedia.org/wiki?curid=4077391", "title": "Francesco Messina Denaro", "text": "\u00c8 stato il capo della \"cosca\" di Castelvetrano e del relativo mandamento, a partire dai primi anni ottanta. Era il padre del super latitante Matteo Messina Denaro.\nBiografia.\nPadre di Patrizia e di Matteo Messina Denaro, svolgeva l'occupazioni di fattore presso le tenute agricole della famiglia D'Al\u00ec, proprietari della Banca Sicula di Trapani (in quegli anni il pi\u00f9 importante istituto bancario privato siciliano) e delle saline di Trapani e Marsala. Nel 1957 fu indagato per il clamoroso sequestro-omicidio del notaio Francesco Craparotta e di tale Vito Bonanno: i carabinieri di Castelvetrano lo interrogarono il 16 maggio di quell'anno, ma nel 1964 venne scagionato da ogni accusa. Al 1990 risultava infatti ancora incensurato. In realt\u00e0 era a capo del mandamento di Castelvetrano dopo la seconda guerra di mafia dei primi anni '80, quando con il mazarese Mariano Agate fu alleato dei corleonesi, contro le famiglie palermitane dei Badalamenti e quelle alcamesi dei Rimi e trapanesi dei Minore.\nNell'ambito del processo per l'omicidio avvenuto nel 1988 di Mauro Rostagno, i pentiti Angelo Siino e Vincenzo Sinacori hanno dichiarato che l'omicidio \u00e8 stato voluto da Francesco Messina Denaro, il quale avrebbe dato incarico al \"boss\" trapanese Vincenzo Virga perch\u00e9 provvedesse all'uccisione di Rostagno.\nIl 23 gennaio 1990 l'allora Procuratore capo di Marsala Paolo Borsellino, sulla base delle indagini condotte dal commissario Calogero German\u00e0, chiese la sorveglianza speciale, il divieto di dimora e il sequestro di tutti i beni di \"don Ciccio\" quale \"esponente di primo piano della mafia del Belice\" ma il Tribunale di Trapani rigett\u00f2 la richiesta. Nell'ottobre dello stesso anno, Borsellino emise un mandato di cattura nei suoi confronti per associazione mafiosa ma Messina Denaro si diede alla latitanza.\nNel maggio 1992 Messina Denaro fu raggiunto da un altro mandato di cattura firmato da Borsellino a seguito delle dichiarazioni del collaboratore di giustizia Vincenzo Calcara, il quale accus\u00f2 anche Antonino Vaccarino, ex sindaco di Castelvetrano, di essere affiliato alla locale \"cosca\" in cui ricopriva la carica di \"\"consigliere\" del capo Francesco Messina Denaro. Vaccarino querel\u00f2 Calcara per calunnia ma i giudici prosciolsero il collaboratore di giustizia perch\u00e9 specificarono nelle sentenza del processo che erano \u00abaccertati e significativi rapporti tra il Vaccarino e altri esponenti dell'articolazione locale di Cosa Nostra, quali Francesco Messina Denaro [...]\u00bb, con cui l'ex sindaco aveva costituito una cooperativa agricola; tuttavia nel processo denominato \"Alagna Antonino + 30\"\" scaturito dalle accuse di Calcara, Vaccarino venne condannato in via definitiva soltanto per traffico di stupefacenti ma assolto dall'accusa di associazione mafiosa, accusa per il quale Francesco Messina Denaro venne invece condannato a quindici anni di reclusione nello stesso processo.\nNel 1994 Messina Denaro, insieme al figlio Matteo, fu tra i 74 mandati di custodia cautelare dell'operazione Petrov, scaturita dalle dichiarazioni del collaboratore di giustizia Pietro Scavuzzo, ma continu\u00f2 a restare latitante. Nel 1996, sempre insieme al figlio Matteo, venne colpito da un'altra ordinanza di custodia cautelare nell'ambito dell\"'operazione Omega\", condotta dai carabinieri con 80 mandati di cattura e scaturita dalla accuse dei collaboratori di giustizia Antonio Patti, Salvatore Giacalone, Vincenzo Sinacori e Giuseppe Ferro, i quali ricostruirono pi\u00f9 di vent'anni di delitti avvenuti nel trapanese. Ricercato da pi\u00f9 di 8 anni, \u00e8 stato ritrovato morto il 30 novembre 1998 nelle campagne di Castelvetrano, stroncato da un infarto."}
{"id": "4077393", "revid": "767487", "url": "https://it.wikipedia.org/wiki?curid=4077393", "title": "Gruppo dello xenotime", "text": "Il gruppo dello xenotime \u00e8 un gruppo di minerali."}
{"id": "4077397", "revid": "124123", "url": "https://it.wikipedia.org/wiki?curid=4077397", "title": "Carlo Bali\u0107", "text": "Biografia.\nCarlo Bali\u0107 (Karlo Bali\u0107), nato a Cattuni, presso Spalato, fu teologo, specialista del beato Giovanni Duns Scoto, consultore della Congregazione del sant'Uffizio, rettore del Pontificio ateneo Antonianum, presidente della Commissione scotista internazionale e fondatore della Pontificia accademia mariana internazionale (PAMI).\nDal 1947 diresse i congressi assunzionistici (Roma 1947, Lisbona 1947, Madrid 1947; Montr\u00e9al 1948; Buenos Aires 1948; Puy-en-Velay 1949; USA 1950) e fece poi parte della commissione pontificia incaricata alla stesura della \"Munificentissimus Deus\" per la proclamazione del dogma dell'Assunta (1950).\nDal 1950 fu l'organizzatore dei congressi mariologici mariani internazionali.\nBali\u0107 \u00e8 stato chiamato come perito durante il Concilio vaticano II. Il testo preparato dal Sant'Uffizio che influenz\u00f2 la stesura del capitolo VIII della \"Lumen gentium\" fu compilato da Bali\u0107.\nNel 1977 papa Paolo VI gli dedic\u00f2 la lettera autografa \"Laetifica prorsus\", in segno di stima per i suoi studi teologici e mariani.\nPresidente della Commissione scotista internazionale.\nDiventando presidente della Commissione scotista internazionale le diede un nuovo impulso tanto da esserne considerato il rifondatore. Egli inizi\u00f2 una nuova via per l'edizione critica delle opera del beato Giovanni Duns Scoto.\nFondatore della Pontificia accademia mariana internationalis.\nIncaricato dall'Ordine francescano di presiedere la Commissio Marialis Franciscana, nel 1947 fond\u00f2 quella che nel 1959 divenne la Pontificia accademia mariana internazionale.\nI congressi mariologici mariani internazionali.\nNel 1950 la Santa Sede affid\u00f2 all'Accademia mariana la celebrazione dei \"congressi mariani internazionali\". Bali\u0107 propose che il \"Congresso Mariano\" fosse preceduto di quello \"mariologico\" con un carattere prettamente scientifico. La Chiesa approv\u00f2 la sua proposta e inizi\u00f2 la serie dei Congressi Mariologici e Mariani: i primi per seguire la \"via veritatis\" i secondi la \"via pulcritudinis\".\nI Congressi organizzati da Bali\u0107 sono:\nI Congressi Scotistici.\nBali\u0107 ha organizzato i congressi di Roma (1950), Oxford-Edimburgo (1966), Vienna (1970) e Padova (1976)."}
{"id": "4077399", "revid": "1086846", "url": "https://it.wikipedia.org/wiki?curid=4077399", "title": "Associazione Calcio Brescia 1953-1954", "text": "Questa voce raccoglie le informazioni riguardanti l'Associazione Calcio Brescia nelle competizioni ufficiali della stagione 1953-1954.\nStagione.\nSulla panchina delle rondinelle al posto di Giuseppe Galluzzi torna Luigi Bonizzoni da poco rientrato dall'Inghilterra, dove ha partecipato ad un corso preparatorio, una sorta di corso di aggiornamento nella patria del calcio mondiale. \nMa la grande novit\u00e0 stagionale \u00e8 rappresentata dal ritorno all'ovile di Renato Gei, non pi\u00f9 giovanissimo ma con esperienza e classe da vendere. \nNella stagione dei rientri un altro ritorno nel Brescia dalla Pro Patria \u00e8 quello di Italo Rebuzzi. \nDopo un discreto avvio di campionato per il Brescia iniziano prove altalenanti, che faranno chiudere il torneo al nono posto a met\u00e0 classifica, lontanissimi dalla capolista Catania. \nMiglior realizzatore di stagione il giovane del vivaio bresciano Ezio Bettini autore di sette reti."}
{"id": "4077407", "revid": "599013", "url": "https://it.wikipedia.org/wiki?curid=4077407", "title": "Ihar Hurynovi\u010d", "text": ""}
{"id": "4077408", "revid": "461603", "url": "https://it.wikipedia.org/wiki?curid=4077408", "title": "Ihar Hurynovich", "text": ""}
{"id": "4077409", "revid": "461603", "url": "https://it.wikipedia.org/wiki?curid=4077409", "title": "Igor' Gurinovi\u010d", "text": ""}
{"id": "4077410", "revid": "461603", "url": "https://it.wikipedia.org/wiki?curid=4077410", "title": "Igor Gurinovich", "text": ""}
{"id": "4077411", "revid": "1543377", "url": "https://it.wikipedia.org/wiki?curid=4077411", "title": "Lingua yele", "text": "La Lingua yele o yeli dnye \u00e8 una lingua parlata nella zona orientale di Papua-Nuova Guinea, provincia di Milne Bay, in particolare sull'isola di Rossel, nell'Arcipelago delle Luisiadi. I suoi locutori erano 3750 nel 1998.\nUna parte del mondo accademico considera la lingua come isolata, mentre alcuni linguisti hanno ipotizzato l'appartenenza ad una famiglia linguistica comune con due lingue parlate nella parte occidentale della Nuova Britannia nell'Arcipelago di Bismarck: la Lingua anem e la Lingua pele-ata. Questa famiglia viene denominata Lingue yele-nuova britannia occidentale (\"Yele-West New Britain\" in inglese); in passato era stato proposta l'appartenenza alla supposta famiglia delle Lingue papuasiche orientali, ma quest'ipotesi sembra essere stata abbandonata."}
{"id": "4077415", "revid": "767487", "url": "https://it.wikipedia.org/wiki?curid=4077415", "title": "Storia di Ruvo di Puglia", "text": "La storia di Ruvo di Puglia inizia con la fondazione dei primi villaggi nel 2000 a.C. e giunge fino ai nostri giorni. La storia di questo paese della terra di Bari si perde nella notte dei tempi: delle sue origini e della sua storia si \u00e8 conosciuto poco o nulla fino al XIX secolo quando dal suolo dell'agro ruvese sono emersi i prestigiosi vasi e le numerose monete dell'epoca antica che hanno riconsegnato al popolo rubastino uno spazio, un tempo e un luogo nella storia. Ruvo ha subito le dominazioni di tutti i grandi popoli che la storia ha conosciuto a partire dai greci, per passare dai normanni e per finire con il dominio borbonico.\nToponimo.\nGli studiosi di ogni epoca hanno sempre incontrato difficolt\u00e0 nell'offrire una giusta interpretazione etimologica del nome di Ruvo. Salvatore Fenicia, prolifico poligrafo dell'Ottocento, nella sua \"Monografia di Ruvo di Magna Grecia\" non riusc\u00ec a trarne la derivazione adducendone la causa alle frequenti distruzioni della citt\u00e0 che avrebbero portato, a suo parere, a un caso di \"damnatio memoriae\" etimologica. Lo stesso risultato ottenne l'archeologo Giovanni Jatta, contemporaneo al Fenicia, che riusc\u00ec per\u00f2 a sciogliere alcune errate interpretazioni del nome di Ruvo nell'antichit\u00e0 e a ricavare la radice e il nome greco della citt\u00e0, su cui concord\u00f2 Fenicia stesso. Jatta, infatti, individu\u00f2 prima gli scrittori del mondo classico che hanno citato Ruvo partendo dal \"Netium\" di Strabone, identificandolo con un territorio tra Canosa e Ceglie (quindi Gravina o Ruvo) e non come un luogo sconosciuto, per passare al \"rubustini\" di Plinio il Vecchio (che indica chiaramente la popolazione di Ruvo), al \"Rubos\" di Orazio, al \"rubustinus ager\" di Sesto Giulio Frontino per finire con l'equivoco del Ruvo pugliese scambiato per il Ruvo lucano da Roberto Stefano e dai commentatori antichi di Virgilio ed Orazio che avevano scambiato \"Rubi\" per Ruvo del Monte e \"Rufris\" (nome latino di Ruvo del Monte) per Ruvo di Puglia. Infine Jatta nell'introduzione alla sua opera sment\u00ec anche l'ipotesi di coloro che identificavano \"Rudiae\", citt\u00e0 natale del poeta latino Quinto Ennio, con Ruvo poich\u00e9 sono presenti i resti archeologici della sua vera patria tra Taranto e Brindisi. Di parere totalmente avverso a Jatta fu Gaetano Moroni, autore del \"Dizionario di erudizione storico-ecclesiastica\", il quale colloca tra gli uomini illustri di Ruvo Domenico Cotugno e il poeta Quinto Ennio per poi identificare la stessa Ruvo con la \"Rudium\" di Strabone e affibbiarle il nome latino \"Ruben\", ipotizzando il popolo ruvestino come discendente di Ruben figlio di Giacobbe.\nCome si evince le fonti sono discordi e parecchio distanti l'una dall'altra. Tuttavia si pu\u00f2 affermare con certezza che Ruvo sia stata chiamata dai greci colonizzatori, molto probabilmente arcadi, \"\u03a1\u03c5\u03c8\" (\"Rhyps\", da leggere \"Ri\u00f9ps\"). Molti studiosi hanno cos\u00ec focalizzato l'attenzione sulla radice \"\u03a1\u03c5-\" (\"Rhy-\", da leggere \"Ri\u00f9\"), intesa o come \"terra abbondante di rovi\" (tipici della macchia mediterranea) o come \"terra pianeggiante\", tanto che l'attuale stemma comunale dovrebbe provenire da un originario stemma rappresentante un vaso con all'interno dei rovi. Sicuramente il nome della citt\u00e0 risale alle popolazioni autoctone che con questo termine solevano indicare una peculiarit\u00e0 del territorio. Molto probabile \u00e8 che i primi abitanti della Puglia e delle Murge abbiano assistito allo sfaldamento del territorio ad opera di vari fiumi e torrenti, che l'hanno reso calcareo e si sono poi inabissati nelle profondit\u00e0 della terra formando i tipici fenomeni carsici presenti nella regione, confermando dunque l'origine marina della Puglia. Quindi i primi abitanti della Terra di Bari con la radice \"\u03a1\u03c5-\" volevano indicare quella zona o quel territorio in cui scorrevano violentemente le acque e trascinavano fino all'Adriatico le rocce calcaree. In seguito con la colonizzazione greca si \u00e8 passati al nome \"\u03a1\u03c5\u03c8\" per indicare la citt\u00e0 e al termine \"\u03a1\u03c5\u03b2\u03b1\u03c3\u03c4\u1f72\u03b9\u03bd\u03c9\u03bd\" (\"Rhybasteinon\", si legge \"Riubasteinon\") per indicare la popolazione locale spesso abbreviata in \"\u03a1\u03c5\u03b2\u03b1\" (\"Rhyba\", da leggere \"Riuba\") su alcune monete. Con la dominazione dei romani, \"\u03a1\u03c5\u03c8\" si trasform\u00f2 prima in \"Riba\" e infine in \"Rubi\", assumendo anche la forma di \"pluralia tantum\".\nI cittadini di Ruvo sono attualmente chiamati \"ruvesi\"; tuttavia possono anche essere chiamati \"rubastini\" (dal greco \"\u03a1\u03c5\u03b2\u03b1\u03c3\u03c4\u1f72\u03b9\u03bd\u03c9\u03bd\", \"Rhybasteinon\", si legge \"Riubasteinon\") e \"ruvestini\" (presumibilmente dal latino \"rubustinus\" con la mutazione fonetica della \"b\" in \"v\"), quest'ultimo etnico pu\u00f2 essere usato come forma letteraria o pi\u00f9 elevata del comune \"ruvese\".\nDa \"Rhyps\" a \"Rubi\": il periodo d'oro.\nLa storia di Ruvo di Puglia gravita intorno alle sorti del suo agro (\"ager rubustinus\" nel Liber Coloniarum), tuttora il terzo pi\u00f9 grande della Provincia di Bari, da sempre ripartito in villaggi e contrade, come la contrada Matine in cui sono stati ritrovati esemplari di conchiglie pietrificate, testimonianze dell'antichit\u00e0 del suolo murgiano e della formazione marina della Puglia. Alcuni manufatti di pietra lavorata rivelano l'insediamento di alcune popolazioni nell'agro ruvese gi\u00e0 nel paleolitico medio mentre resti di villaggi neolitici dimostrano la presenza dell'uomo fin dal VI millennio a.C..\nDurante l'et\u00e0 del bronzo, l'area attinente a Ruvo di Puglia fu successivamente abitata dai Morgeti, un popolo ausonico, intorno al 2000 a.C. e presero il controllo dell'insediamento originario ruvestino nella zona della strada che porta dal pulo di Molfetta a Matera, facendo sorgere un villaggio di capanne (circa 14.000 abitanti in un perimetro di 900 metri) a circa 15 chilometri da Ruvo. Le testimonianze di quest'epoca non mancano e viene delineato come un villaggio attivo nella lavorazione del metallo e della pietra e nel commercio, come si pu\u00f2 evincere da un'ascia di bronzo ritrovata in contrada Montedoro e da alcuni ornamenti dello stesso materiale. Con l'et\u00e0 del ferro e con l'arrivo degli Iapigi dall'Illiria i Morgeti furono costretti a migrare verso sud. Gli Iapigi si distinsero in tre differenti gruppi e culture, i Messapi nel Salento, i Peuceti nella Terra di Bari e i Dauni nel Tavoliere delle Puglie. I Peuceti dunque ereditarono l'insediamento protourbano e fondarono Ruvo inizialmente come un villaggio in cima alla collina dove oggi sorge la pineta comunale e la chiesa di san Michele Arcangelo. Da piccolo villaggio divent\u00f2 subito una delle principali citt\u00e0 peucete trattenendo rapporti con gli altri villaggi, quali \"Sidis/Silvium\" (l'attuale Gravina in Puglia), indigeni della zona e con gli etruschi a nord ma anche con le prime colonie della Magna Grecia a sud, soprattutto grazie ad un emporio marittimo, indicato dalle fonti antiche con il nome di \"Respa\", l'attuale Cala San Giacomo in Molfetta.\nTra il VIII e V secolo a.C. alcuni gruppi di colonizzatori provenienti da Creta colonizzarono pacificamente il villaggio peuceta, sovrapponendosi e integrandosi con la comunit\u00e0 gi\u00e0 esistente, trasformandolo in un'autonoma citt\u00e0 greca dal nome \"Rhyps\". Grazie all'arrivo dei greci la citt\u00e0 visse il momento di massimo splendore intorno al IV secolo a.C. potendo vantare un territorio molto esteso (l'agro rubastino di et\u00e0 greca comprendeva Molfetta, Terlizzi, Corato, Trani, Bisceglie e Andria) e una popolazione mai pi\u00f9 raggiunta. Ruvo divenne una florida citt\u00e0 greca e la sua ricchezza era basata sugli scambi commerciali di olio e vino e su una fiorente produzione di vasellame da trasporto e da servizio, come testimonia la vastissima necropoli in cui sono state ritrovate tombe contenenti oggetti di bronzo, argento e oro. La citt\u00e0 divenne prima alleata di Atene, come dimostrano alcune monete dotate dell'Atena galeata tipiche della potenza attica, raggiungendo l'apice della propria potenza militare. Ruvo si rese dunque indipendente, coniando monete d'argento, e fu in questo periodo che a Ruvo giunsero i numerosissimi vasi dalla Grecia e gli ori dagli scambi commerciali intrattenuti con gli etruschi. La necropoli ha svolto un ruolo di primo piano nell'aumentare la fama a livello internazionale della citt\u00e0, per via delle migliaia di reperti peuceti, greci e latini e nella costruzione del patrimonio storico antico dimenticato fino ai primi del Novecento. La riscoperta della storia antica di Ruvo avvenne grazie alle famiglie nobili locali, tra cui gli Jatta (fondatori poi dell'omonimo museo), i Caputi, i Fenicia e i Lojodice, i quali allestendo i propri musei privati frenarono la compravendita di quei reperti che ora costituiscono la testimonianza pi\u00f9 pura del passato prestigio della citt\u00e0 in epoca greca, come il vaso di Talos e la \"tomba del guerriero\" (o \"delle danzatrici\") conservata al Museo Archeologico Nazionale di Napoli. Nell'agro ruvestino inoltre sorsero numerosi villaggi tra i quali alcuni nei pressi di Calentano e della contrada Mattine.\nDal 324 a.C. la citt\u00e0 entr\u00f2 nell'orbita di Roma che conquist\u00f2 l'Apulia in seguito alle guerre sannitiche e al conflitto con Taranto, facendo cos\u00ec terminare l'et\u00e0 ellenistica nella suddetta regione. Sotto la dominazione romana \"Rubi\" godette di numerosi privilegi tra i quali l'autonomia legislativa. Tuttavia col passare del tempo questa libert\u00e0 venne limitata con l'assegnazione della cittadinanza romana e del titolo di \"municipium\". Inoltre \u00e8 attestata l'appartenenza di \"Rubi\" alla trib\u00f9 Claudia, una delle trentuno trib\u00f9 rustiche. L'importanza di Ruvo nell'et\u00e0 romana \u00e8 testimoniata dal ruolo di stazione della via Traiana e da un'epigrafe, oggi collocata in piazza Menotti Garibaldi, dedicata all'imperatore Gordiano III, la quale riporta l'esistenza nella citt\u00e0 del collegio degli augustali. La stessa via, che attraversava Ruvo, venne percorsa dal poeta venosino Quinto Orazio Flacco, come riportato nelle Satire nell\"'iter Brundisinum\". Nel I secolo d.C. a Ruvo nacque, secondo la tradizione, una delle pi\u00f9 antiche diocesi cristiane: la leggenda narra che san Pietro pass\u00f2 due volte da Ruvo nel 44 e la prima volta convert\u00ec alcuni pagani del luogo mentre la seconda volta, in fuga da Roma dalle persecuzioni dell'imperatore Claudio, riconvert\u00ec gli stessi fedeli che erano tornati al paganesimo lasciando come primo vescovo della citt\u00e0 e della regione pugliese san Cleto (futuro terzo papa), per mantenere viva la fede nella nascente comunit\u00e0 cristiana. I primi cristiani ruvestini si riunivano in una cisterna che fungeva da catacomba e da luogo di culto; in questo luogo inoltre fu scolpita nella pietra una statua del santo, a tal punto che il luogo viene identificato attualmente come la grotta di San Cleto. Sotto la dominazione romana la pianta della citt\u00e0 doveva molto probabilmente coincidere con il centro storico come dimostrano i resti di una domus al di sotto della Concattedrale. In epoca imperiale Ruvo venne circondata dalle mura e in seguito sub\u00ec una prima diminuzione del territorio, in quanto intorno al V secolo sorsero le citt\u00e0 di Molfetta, Trani e Bisceglie, impedendo cos\u00ec il contatto con il mare.\nRuvo medievale.\nPer Ruvo il V secolo signific\u00f2 la fine dell'influenza economica e politica. Infatti, caduto l'Impero d'Occidente, sub\u00ec, come il resto della penisola, le invasioni dei Goti che rasero al suolo la citt\u00e0 romana nel 533, rendendola un cumulo di macerie e facendo cos\u00ec elevare il suolo attuale di circa 5 o 7 metri. I sopravvissuti si spostarono dunque a valle della collina edificando la nuova citt\u00e0 al di sopra della necropoli e delle costruzioni gi\u00e0 esistenti per poi essere conquistati dai longobardi nel 567. Nell'857 Ruvo fu saccheggiata dei saraceni che si stabilirono nei pressi della chiesa del Purgatorio e nel largo tuttora chiamato Fondo Marasco (evoluzione di Fondo Moresco). Per evitare di ritrovarsi impreparati innanzi ai nemici, i ruvestini dotarono la nuova citt\u00e0 medievale di altissime mura, munite di torri quadrate e di ben quattro porte: porta No\u00e8 o Noja (attuale via Vittorio Veneto), porta del Buccettolo (via Campanella), porta del Castello (piazza Matteotti) e porta Nuova o sant'Angelo (corso Piave). Nell'XI secolo, durante l'epoca svevo-normanna, la citt\u00e0-fortezza entr\u00f2 nella contea di Conversano. Tuttavia il conte di Conversano, Tancredi, form\u00f2 una coalizione con altri baroni della zona ribellandosi al re Ruggero II di Sicilia il quale nel 1129 riconquist\u00f2 tutte le citt\u00e0 in rivolta tra cui Ruvo, l'unica ad opporre una strenua resistenza grazie alle possenti mura. La leggenda vuole che Ruggero II, vista la difficolt\u00e0 nell'espugnare Ruvo, avesse indotto con l'astuzia qualche barone locale a tradire la citt\u00e0 consentendone cos\u00ec la conquista. La dominazione sveva, specialmente nell'arco di tempo che va dal 1166 al 1266, rappresent\u00f2 per la comunit\u00e0 locale la rinascita economica e culturale. In questo periodo infatti fu realizzata la cattedrale romanica, commissionata da Roberto II di Bassavilla. Nella stessa epoca tra Ruvo e Canosa, per volere di Federico II di Svevia, fu costruito il Castel del Monte. Inoltre l'agro ruvestino sub\u00ec una seconda riduzione poich\u00e9 Pietro il Normanno fond\u00f2 le citt\u00e0 di Corato e Andria.\nIn quest'epoca il feudo di Ruvo fu attraversato anche da san Francesco d'Assisi, il quale invit\u00f2 gli abitanti a edificare una nuova chiesa (nella quale poi si stanzieranno i frati minori osservanti) sul luogo in cui erano presenti i ruderi di un vecchio tempio dei monaci basiliani.\nDal 1266 al 1435, la citt\u00e0 entr\u00f2 nell'epoca Angioina, quando il 29 settembre 1269 Carlo I d'Angi\u00f2 cedette l'agro ruvese con i casali (circa una ventina, tra i quali l'importante Calentano e i fiorenti Matine e Strappete) ad Arnolfo de Colant. Seguirono come feudatari di Ruvo, Arnolfo II de Colant, Roberto de Juriaco e suo figlio Galeriano. Con la morte del re Andrea d'Ungheria nel 1345, Ruvo si trov\u00f2 nel mezzo dello scontro tra angioini e ungheresi per il controllo del Regno di Napoli e nel 1350 fu nuovamente saccheggiata e rasa al suolo da Ruggiero Sanseverino dopo una lunghissima resistenza dei ruvestini protrattasi per ben due giorni. Probabilmente fu in questo momento che divenne necessaria la costruzione di una gigantesca torre, alta 33 metri, detta \"torre del Pilota\" nei pressi del castello. La sua base copriva parte della base ellittica oggi presente al centro di piazza Matteotti e fungeva da prigione, fortino e luogo di difesa. Inoltre la torre, prima della costruzione dei vari fari sulla costa adriatica, fungeva da giorno da riferimento in modo da rendere sicuri gli approdi dei marinai alle loro citt\u00e0, mentre di notte si soleva accendere un luminoso fanale appeso dalla parte settentrionale del convento di sant'Angelo, essendo situato nella parte pi\u00f9 alta della citt\u00e0. In seguito all'aggressione del Sanseverino, gli abitanti dei casali di Calentano e della contrada Mattine abbandonarono la campagna, rifugiandosi in citt\u00e0 e danneggiando cos\u00ec l'economia agricola locale. Furono dunque riparate le mura gi\u00e0 esistenti con una solida costruzione e furono rivestite di un secondo muro di pietra; anche la torre fu rinforzata con l'aggiunta di un bastione e di un fossato. In questo periodo l'agro di Terlizzi viene distaccato definitivamente da Ruvo. Nel 1387 si ebbe un miglioramento delle condizioni politico-sociali in quanto il borgo cess\u00f2 di essere una citt\u00e0 feudale diventando demaniale. Al dominio angioino si succedette quello aragonese, durato dal 1435 fino al 1503. Nel 1458 la citt\u00e0 fu possedimento di Isabella Del Balzo e poi venduta dopo tre anni a Galzarano de Requesens. Ruvo si trov\u00f2 coinvolta nella guerra d'Italia del 1499-1504: durante il conflitto i francesi si stanziarono nella citt\u00e0 sotto la guida di Louis d'Armagnac, duca di Nemours, del cui contingente facevano parte Charles de Torgue e Jacques de La Palice. Il 13 febbraio 1503 da Ruvo partirono i tredici francesi che presero parte alla disfida di Barletta, dopo aver partecipato alla messa d'augurio nella chiesa di san Rocco. La chiesetta di san Rocco era stata eretta dalla popolazione in quello stesso anno, in seguito alla peste che colp\u00ec la citt\u00e0. La tradizione vuole che san Rocco fosse apparso, travestito da viandante, nei giorni della pestilenza al vescovo di Ruvo e al primo magistrato, invitandoli a pregare. Cos\u00ec la popolazione ruvestina in segno di riconoscenza verso il santo eresse un tempio e fu acclamato santo patrono. Nella notte tra il 22 e il 23 febbraio 1503, durante l'assenza del duca di Nemours, la citt\u00e0, affidata al comando di Jacques de La Palice, sub\u00ec un agguato notturno da parte di Consalvo di Cordova che saccheggi\u00f2 e distrusse l'intero centro cittadino, producendo una quantit\u00e0 tale di detriti e macerie che il manto stradale s'innalz\u00f2 ancora di un metro. Lo scontro passer\u00e0 alla storia sotto il nome di battaglia di Ruvo.\nIl dominio dei Carafa (1510-1806).\nNel 1510 il feudo comitale di Ruvo fu venduto da Isabella de Requesens al cardinale Oliviero Carafa, il quale lo acquist\u00f2 per il fratello Fabrizio che un\u00ec la contea di Ruvo al ducato d'Andria nel 1522. Con l'arrivo dei Carafa scomparvero le pi\u00f9 antiche famiglie patrizie lasciando cos\u00ec la citt\u00e0 al libero arbitrio della casata napoletana e delle famiglie nobili emergenti. Nel 1516 sotto Fabrizio furono riedificate e risolidificate le mura dopo l'assalto di Consalvo da Cordova: vennero riedificati anche i torrioni questa volta dotati di feritoie e pianta circolare, com'\u00e8 visibile anche oggi, e fu fortificata la porta principale della citt\u00e0 ovvero porta No\u00e9, dotata anche di \"saracina\" nel caso venisse sfondata la porta, sormontata dallo stemma comunale, da una nicchia con le statue in pietra dei tre santi patroni di Ruvo, san Cleto, san Biagio e san Rocco, e dall'iscrizione in latino succitata. Tuttavia se per quasi due secoli Ruvo visse un periodo di pace, le ripercussioni dell'insediamento del nuovo casato gravarono direttamente sulla popolazione e sull'economia strette nella morsa avida e soffocante dei Carafa, i quali presero a nominare gli amministratori comunali, trasformarono la torre del Pilota in prigione per gli oppositori, assoldarono dei facinorosi per tenere sedare le tensioni sociali, si servirono delle ultime famiglie nobili rimaste in citt\u00e0 per esercitare pressioni e permisero ai locati (proprietari di greggi) abruzzesi di effettuare la transumanza nell'agro ruvese. Tutto questo port\u00f2 a conseguenze disastrose la citt\u00e0 che determinarono la riduzione della popolazione, il fallimento dell'amministrazione comunale (costretta a vendere la contrada Difesa nel 1632 a causa dei debiti) e il passaggio delle propriet\u00e0 terriere dalle mani dei contadini a quelle degli ecclesiastici. Inoltre tutti i documenti comunali furono trasportati da Ruvo ad Andria. Contemporaneamente a Ruvo sorsero vari palazzi nobiliari appartenenti alle famiglie Griffi, Avitaia, Caputi e Rocca (in seguito il palazzo sar\u00e0 acquistato dalla famiglia Spada), espressioni della loro influenza e della buona condizione economica. Furono edificati anche edifici religiosi come il convento di san Domenico e il convento dei cappuccini oltre ad alcune case palazziate tra cui quella dei Rubini.\nIl benessere del feudo di Ruvo toccava solo le fasce aristocratiche e a queste si affiancava il clero guidato dal vescovo, il quale consolid\u00f2 il proprio ruolo con la nascita di due nuove chiese (la chiesa del Purgatorio e del Carmine) e con la fondazione delle varie confraternite nell'epoca della controriforma, tra cui l'arciconfraternita del Carmine, formata quasi esclusivamente da ecclesiastici, la quale divenne il sodalizio pi\u00f9 ricco e influente del paese. Assieme alle altre confraternite (confraternita di san Rocco, confraternita del Purgatorio e confraternita Purificazione-Addolorata) svolgeva attivit\u00e0 caritativo-assistenziali: le stesse attualmente curano i riti della settimana santa di Ruvo di Puglia. Nel XVI secolo nacque la festa maggiore patronale dell'Ottavario: secondo la tradizione il conte di Ruvo, Ettore I Carafa, al ritorno da una battuta di caccia dalla contrada Parco del conte, entrato in citt\u00e0 mentre si stava snodando la processione del Corpus Domini, attravers\u00f2 il corteo rompendolo in due blocchi; la popolazione inve\u00ec contro il conte ma al momento del passaggio del santissimo sacramento il suo cavallo si inchin\u00f2 in segno di rispetto facendo cadere il Carafa, che stupito e amareggiato per l'accaduto decise di far ripetere la festa otto giorni dopo istituendo cos\u00ec la processione dell'Ottavario. Per tutto il 1600 diminu\u00ec vertiginosamente la popolazione ruvese dai 5816 abitanti ai 700, poich\u00e9 dilaniata dalle calamit\u00e0 naturali come l'invasione di cavallette del 1606, la nevicata con gelata del 1616 (le cui conseguenze pesarono sull'economia ruvese per i dieci anni successivi), la siccit\u00e0 del 1622, i terremoti del 1626 e 1627 e dalla peste del 1656. In quest'epoca hanno vissuto personaggi importanti nella storia di Ruvo come Antonio Avitaja (1621-1678), letterato, commediografo, sindaco nel 1646 e fondatore dell'Accademia degli Incogniti, Orazio Rocca (1674-1742), magistrato e benefattore perseguitato dai Carafa, ma soprattutto Domenico Cotugno, medico, anatomista e chirurgo, scopritore delle cause della sciatica e del funzionamento dei condotti interni all'orecchio. Tra il 1795 e il 1799 Ettore IV Carafa divenne conte di Ruvo: di suoi ideali giacobini, partecip\u00f2 attivamente alle vicissitudini della repubblica partenopea del 1799 e mor\u00ec sulla ghigliottina a Napoli con gli altri rivoluzionari. Nel 1806 con la discesa delle truppe napoleoniche nel sud Italia, il feudalesimo fu abolito e cos\u00ec termin\u00f2 il dominio dei Carafa durato tre secoli.\nI moti liberali e il Risorgimento.\nQuando nacque la Repubblica Napoletana nel 1799, sostenuta dall'esercito francese del generale Jean \u00c9tienne Championnet, a Ruvo, ancora sotto il controllo dei Carafa, scoppiarono disordini e insurrezioni di stampo giacobino: sulla torre dell'orologio (costruita nel Seicento) fu issato il tricolore e nella piazza principale fu piantato l'albero della libert\u00e0. Ben presto si diffuse la falsa notizia che la marina inglese bombardasse tutte le citt\u00e0 della costa che avessero piantato l'albero; la popolazione colta dalla paura si affrett\u00f2 a demolire il cipresso e aggred\u00ec i giacobini e gli amministratori comunali che si erano prodigati nel piantare il simbolo della rivoluzione, senza pensare che le cannonate dal mare degli inglesi non sarebbero mai potute giungere fino alle mura di Ruvo. La citt\u00e0 cadde cos\u00ec nell'anarchia in seguito ai moti antirepubblicani dei sanfedisti. Ad accorrere in aiuto di Ruvo furono il conte Ettore IV Carafa e il magistrato Giovanni Jatta, due uomini di ideali completamente differenti, l'uno nobile e l'altro liberale e avverso al casato del conte. Carafa, dopo aver visto bruciare Andria, sua citt\u00e0 natale, nel conflitto tra sanfedisti e francesi, nonostante avesse appoggiato gli ideali repubblicani favorendo l'azione del generale Broussier, cerc\u00f2 evitare una sorte analoga per Ruvo. Una volta fallita la rivoluzione, il conte fu giustiziato a Napoli e i Borbone tornarono al potere. Jatta, eletto pi\u00f9 volte dai ruvestini come avvocato della citt\u00e0, gi\u00e0 nel 1794 impugn\u00f2 la difesa di Ruvo nelle controversie con i locati abruzzesi per poi scagliarsi anche contro i Carafa mirando alla disgregazione del feudo: questa causa intrapresa svel\u00f2 le sue tendenze liberali e fu cos\u00ec costretto all'esilio in Svizzera dalle autorit\u00e0 borboniche per poi tornare a Napoli durante la rivoluzione al seguito del generale Championnet nel 1799. Durante l'esperienza della Repubblica egli organizz\u00f2 a Ruvo la guardia nazionale e riport\u00f2 l'ordine in citt\u00e0 ma questo gli cost\u00f2 l'inserimento del suo nome tra i rei di Stato e ben dieci anni di esilio quando i Borbone tornarono sul torno del Regno di Napoli. Riprese le attivit\u00e0 forensi, nel 1803 Jatta strinse accordi con i Carafa, riguardo al destino del feudo e con la legge sul tavoliere risolse le questioni con i locati abruzzesi. Gli accordi stipulati da Jatta, come difensore della citt\u00e0, furono talmente fruttuosi che il comune di Ruvo riusc\u00ec ad estinguere numerosi debiti e fu annoverato tra i pi\u00f9 ricchi della provincia. Negli stessi anni furono allontanati da Ruvo i domenicani, mentre la loro chiesa di San Domenico fu affidata alla confraternita della Purificazione. Jatta inoltre fu testimone dei primi scavi di Pompei ed Ercolano e contagiato dall'entusiasmo dette il via agli scavi anche nell'agro ruvestino, scoprendo un patrimonio storico e artistico sotterraneo. Jatta si trasform\u00f2 in collezionista e si circond\u00f2 dei migliori esperti raccogliendo cos\u00ec i reperti archeologici pi\u00f9 rilevanti e allestendo la sua collezione privata.\nOltre alla famiglia Jatta anche i Fenicia e i Caputi crearono delle collezioni di vasi fittili e monete. Alla morte di Giovanni Jatta la collezione fu unita a quella del fratello Giulio e fu quindi istituito il museo. Tante furono le anticaglie e i reperti riportati alla luce dal sotto suolo e molti di questi vennero venduti e donati ai musei privati e pubblici di Napoli. La scoperta dei numerosi reperti di epoca greca permise rese celebre Ruvo e le assegn\u00f2 un posto nella storia antica. In et\u00e0 napoleonica fu edificato il cimitero di Ruvo ad opera dell'architetto Tommaso Ferrieri Caputi, fuori dalle mura cittadine come voleva l'editto di Saint Cloud.\nDopo la caduta dell'impero napoleonico, fu restaurato sul meridione il dominio dei Borboni con la nascita del Regno delle Due Sicilie. Gi\u00e0 nel 1817 sorse a Ruvo una vendita carbonara chiamata \"Perfetta Fedelt\u00e0\" con 162 iscritti, tra cui il gi\u00e0 citato Tommaso Ferrieri Caputi, Vincenzo Cervone e Francesco Rubini, che promuoveva le lotte liberali e costituzionali. Nonostante lo scioglimento delle societ\u00e0 segrete nel 1821 per opera di Ferdinando I, i patrioti ruvestini continuarono le loro attivit\u00e0 clandestinamente nelle case dei liberali Marino e Pasquale Cervone oppure nella chiesa della Madonna dell'Isola ora non pi\u00f9 esistente. Il personaggio di spicco dei moti del 1848 fu senza dubbio Francesco Rubini, il quale ader\u00ec anche alla Giovine Italia, fu pi\u00f9 volte elogiato da Giuseppe Mazzini e Giuseppe Garibaldi e si acquist\u00f2 la fama di instancabile predicatore, capace di infiammare gli animi della popolazione, tanto che per la sua attivit\u00e0 nel 1849 fu arrestato e processato. Scarcerato dopo due anni e costretto alla vigilanza di polizia, fu considerato altamente pericoloso anche durante il breve regno di Francesco II. Il 6 settembre del 1860 fu nominato da Garibaldi governatore con pieni poteri, liber\u00f2 i patrioti catturati dal generale Pallavicino e costitu\u00ec il triumvirato della \"Nuova Italia\" con Giovanni Jatta junior e Vincenzo Chieco; divenne poi comandante delle sei compagnie capitanate da altrettanti ruvestini e poi nominato da Bettino Ricasoli primo maggiore della guardia nazionale, incarico svolto fino al 1886. Inoltre Rubini e Cervone ospitarono a Ruvo Menotti Garibaldi, nella villa da quel giorno chiamata \"Caprera\", per reclutare volontari per la campagna di Trento. Rifiut\u00f2 la carica di prefetto e di Cavaliere del Regno d'Italia, tanto da essere definito da Giovanni Bovio e Matteo Renato Imbriani l'avvocato rinunziatutto. Nel 1861 si schier\u00f2 con la sinistra storica ma rest\u00f2 convinto che il popolo italiano fosse ancora da forgiare e rimase molto amareggiato per l'andamento economico, politico e sociale dopo l'unit\u00e0 d'Italia.\nDal 1861 al progresso industriale.\nNel periodo post-unitario Ruvo conobbe un momento di crescita e di produttivit\u00e0 e negli stessi anni il deputato ruvestino del Regno d'Italia Antonio Jatta si occup\u00f2 delle condizioni del lavoro in Puglia. Il progresso fu segnato dalla costruzione di vie di comunicazioni come la ferrovia e le numerose strade che misero in contatto la citt\u00e0 con il resto della Puglia. Le varie contrade furono rivalutate e si trasformarono in fiorenti vigne, oliveti e mandorleti e i latifondi furono distribuiti. La popolazione crebbe velocemente e l'urbanistica della citt\u00e0 mut\u00f2 radicalmente: agli inizi dell'Ottocento infatti furono abbattute le mura e le porte lasciando in piedi solo due torrioni poich\u00e9 l'antica muraglia non permetteva il corretto flusso dell'aria e dunque contribuiva a una precaria condizione igienica. Nel 1820 la prima scuola pubblica di Ruvo fu affidata ai Padri Scolopi e nello stesso periodo furono avviati i lavori per la strada Corato-Ruvo-Terlizzi.\nDurante il 1857 Ruvo fu sconvolta da un'epidemia che colp\u00ec la gola di molti bambini; ancora una volta la popolazione ricorse alla fede esponendo le reliquie di san Biagio, protettore della gola. Dopo poco tempo l'epidemia scomparve e il santo armeno fu nominato compatrono della citt\u00e0. Fino al 1861 rimase integra la torre del Pilota che fu acquistata dal comune, ristrutturata, sgombrata del bastione che la cingeva e trasformata in ufficio telegrafico. Tuttavia l'eliminazione del bastione rese instabile la struttura che alle ore 22:00 del 18 febbraio 1881 croll\u00f2 senza provocare vittime. Nello stesso anno entr\u00f2 in funzione la Ferrotramviaria consentendo cos\u00ec la comunicazione con i paesi limitrofi, mentre un anno prima Ruvo fu dotata della tramvia a vapore che la congiungeva con Bari e Barletta. Nonostante le innovazioni del progresso, Ruvo, cos\u00ec come l'intero sud Italia, visse le tensioni sociali che sfociarono nei primi moti dei braccianti spinti dalla fame: le insurrezioni bracciantili furono represse nel sangue l'8 gennaio 1894 e mentre gli scontri del 7 gennaio 1904 terminarono con il bilancio di un morto e diversi feriti. Il 14 maggio 1905 anche Ruvo fu provvista di luce elettrica, la quale rest\u00f2 per\u00f2 a lungo un privilegio di pochi, mentre un elemento a vantaggio dell'intera popolazione fu costituito dalla realizzazione dell'Acquedotto Pugliese nel 1914. L'8 gennaio 1908 la lotta politica tra i due partiti locali sfoci\u00f2 in uno scontro armato in cui persero la vita tre cittadini.\nDurante la prima guerra mondiale molti soldati ruvestini furono uccisi sui campi di battaglia: al termine della guerra in piazza Bovio fu eretto un monumento ai 367 ruvestini caduti nel conflitto bellico. Al termine della guerra segu\u00ec la spaventosa epidemia di febbre spagnola che colp\u00ec anche Ruvo causando un elevatissimo numero di morti, tanto che fu necessario distruggere il cinematografo Roma, fatto di legno, per costruire nuove bare. Durante il ventennio fascista fu bonificata l'area del pantano, portatrice di malaria, creata la fognatura nel 1933 e inaugurato nel 1938 il cinema Vittoria. Molte furono per\u00f2 le contestazione contro il regime di Mussolini da parte degli operai e dei contadini che assalirono la Casa del Fascio presente in piazza Matteotti. Esempio di antifascismo fu il sacerdote Domenico Paparella, definito il \"don Sturzo ruvese\": organizz\u00f2 la sezione locale del Partito Popolare rifiutando la tessera del Partito Nazionale Fascista, al cui rifiuto seguirono i pestaggi da parte degli squadristi. Paparella organizzava i giovani e li esortava ad esercitare ogni attivit\u00e0 democratica che avrebbe potuto infastidire i fascisti. Fu incarcerato con una finta accusa di aver sparato sulla folla ma le autorit\u00e0 furono costrette a liberarlo vista la pressione del popolo ruvestino che si sollev\u00f2 contro gli squadristi che avevano ordito il complotto. Altro antifascista fu l'ingegnere Egidio Boccuzzi, linciato anch'egli per aver rifiutato la tessera del PNF poich\u00e9 socialista. Boccuzzi fu falsamente accusato di errori di progettazione e dunque sospeso, ma l'ingegnere Sylos-Labini, chiamato per verificare la sua incompetenza, non trov\u00f2 nulla che non tornasse riabilitandolo come professionista ma non come funzionario per volere del regime. Boccuzzi progett\u00f2 l'edificio della scuola elementare \"Giovanni Bovio\", l'Istituto Sacro Cuore, la chiesa del Redentore e il viale e alcune cappelle del cimitero. Ruvo fu liberata subito dopo l'armistizio di Cassibile e dunque vide entrare in citt\u00e0 l'esercito statunitense nella mattina del 16 settembre 1943. Tuttavia nell'immediato dopoguerra, nel 1946, anno di tensioni e rivolte, anche a Ruvo si registra un fatto di sangue: il 14 marzo infatti alcuni militanti della sezione locale del PCI, durante la contestazione dell'apertura della sede del Fronte dell'Uomo Qualunque, restarono vittime dell'esplosione di una bomba a mano, lanciata dal qualunquista Giulio La Fortezza, la quale provoc\u00f2 due morti e ventinove feriti. I moti e le lotte bracciantili non si fermarono per tutto l'immediato dopo guerra per culminare nel 1969 con una settimana di protesta iniziata il 5 luglio, giorno delle dimissioni del Governo Rumor I, evolutasi in scioperi, occupazioni e scontri da parte dei braccianti e terminata l'11 luglio con la sottoscrizione dei nuovi accordi bracciantili. Nel periodo di rinascita economica, la citt\u00e0 si distinse nel panorama culturale con i fratelli Antonio e Alessandro Amenduni, entrambi compositori, divenuti famosi per le marce funebri che accompagnano le processioni della settimana santa di Ruvo di Puglia e Domenico Cantatore, pittore, divenuto famoso a livello internazionale per le sue \"odalische\" e per i paesaggi che richiamano la Puglia ma soprattutto Ruvo. A livello produttivo e industriale, il comune si \u00e8 dotato della zona industriale al sorgere degli anni settanta ed \u00e8 diventata particolarmente nota a livello nazionale e internazionale per l'olio extravergine d'oliva e per il vino DOC Castel del Monte."}
{"id": "4077416", "revid": "481666", "url": "https://it.wikipedia.org/wiki?curid=4077416", "title": "Frank Beal", "text": "Biografia.\nNato nell'Ohio, a Cleveland, nel 1862, Frank Beal inizi\u00f2 a lavorare nel cinema nel 1910 come regista alla Selig Polyscope. Nella sua carriera, diresse oltre una cinquantina di pellicole. Firm\u00f2 anche alcune sceneggiature. Nel 1922, lasci\u00f2 la regia iniziando una carriera di attore (in precedenza aveva recitato solo una volta nel 1914) che dur\u00f2 fino al 1933, l'anno precedente alla sua morte.\nEra sposato con l'attrice e sceneggiatrice Louise Lester (1867-1952)"}
{"id": "4077417", "revid": "767487", "url": "https://it.wikipedia.org/wiki?curid=4077417", "title": "Leptorycteropus guilielmi", "text": "Il lettoritteropo (Leptorycteropus guilielmi) \u00e8 un mammifero estinto appartenente ai tubulidentati. Visse nel Miocene superiore (circa 7 \u2013 5 milioni di anni fa) e i suoi resti fossili sono stati ritrovati in Africa (Kenya).\nDescrizione.\nQuesto animale \u00e8 noto principalmente grazie a uno scheletro parziale ritrovato a Lothagam, in Kenya. I fossili indicano che \"Leptorycteropus\" era piuttosto diverso dagli oritteropi attuali (\"Orycteropus afer\"), a cominciare dalla taglia: non doveva arrivare al metro di lunghezza e l'altezza al garrese doveva essere di circa 25 centimetri, mentre la specie attuale \u00e8 lunga tra 1,5 e due metri. Oltre a ci\u00f2, \"Leptorycteropus\" possedeva zampe pi\u00f9 lunghe e meno muscolose, la coda era probabilmente pi\u00f9 corta e il muso, come indicato dalla fila di denti, era pi\u00f9 corto. Il dorso, in ogni caso, possedeva lo stesso profilo arcuato.\nClassificazione.\n\"Leptorycteropus\" \u00e8 considerato un primitivo rappresentante dei tubulidentati, attualmente confinati al solo continente africano. Bench\u00e9 relativamente recente (visse infatti fino a 5 milioni di anni fa), \"Leptorycteropus\" era uno dei membri pi\u00f9 arcaici del gruppo, ancora poco specializzato nelle zampe. Al contrario il pi\u00f9 antico \"Myorycteropus\", vissuto nel Miocene inferiore, sembrerebbe essere stato gi\u00e0 molto specializzato. "}
{"id": "4077418", "revid": "22356", "url": "https://it.wikipedia.org/wiki?curid=4077418", "title": "Leptorycteropus", "text": ""}
{"id": "4077421", "revid": "287204", "url": "https://it.wikipedia.org/wiki?curid=4077421", "title": "Isaak van Ostade", "text": "Biografia.\nImpar\u00f2 il mestiere con suo fratello maggiore Adrian (di undici anni pi\u00f9 giovane), assorbendone lo stile a tal punto che \u00e8 molto difficile attribuire le opere di questo periodo all'uno o all'altro. Nel 1643 Isaak si iscrisse alla Gilda di San Luca di Haarlem, e fu attivo in quella regione fino alla morte prematura, a ventott'anni. \nNonostante la sua breve carriera artistica fu un autore molto prolifico, a cui sono riferiti circa 350 lavori, il 50% dei quali datato. I suoi lavori giovanili mostrano soprattutto interni domestici e sono del tutto affini a quelli del fratello, a parte un'intonazione meno umoristica e una tavolozza leggermente pi\u00f9 calda. Pi\u00f9 celebri sono i suoi lavori pi\u00f9 maturi, legati a scene di vita agreste all'esterno, in cui dimostr\u00f2 tutta la sua abilit\u00e0 nel creare le composizioni, spesso lungo linee diagonali, e intonare i colori. Tali qualit\u00e0, dal XX secolo in poi, hanno reso Isaak pi\u00f9 rinomato del fratello nella critica artistica."}
{"id": "4077423", "revid": "36426", "url": "https://it.wikipedia.org/wiki?curid=4077423", "title": "Isaac van Ostade", "text": ""}
{"id": "4077424", "revid": "36426", "url": "https://it.wikipedia.org/wiki?curid=4077424", "title": "Adrian van Ostade", "text": ""}
{"id": "4077425", "revid": "729019", "url": "https://it.wikipedia.org/wiki?curid=4077425", "title": "Guardia imperiale (dinastia Qing)", "text": "La Guardia imperiale Manci\u00f9 fu un corpo militare preposto alla difesa dell'imperatore cinese e della sua famiglia al tempo della Dinastia Qing (1644-1912). I membri della Guardia venivano scelti tra i cavalieri manci\u00f9 dell'armata imperiale (v. Otto Bandiere) ed avevano il compito di presidiare la Citt\u00e0 proibita di Pechino. L'equipaggiamento \"standard\" consisteva nell'arco composito tipo \"Quing\" (v. arco cinese) e nella scimitarra mongola, il \"dao\". Soldati di cavalleria in origine, i membri della guardia erano sottoposti anche ad un rigoroso addestramento nella lotta corpo a corpo, il \"Shuai jiao\" e il \"B\u0101j\u00edqu\u00e1n\"; presso la guardia trov\u00f2 poi diffusione, per mezzo del maestro Yang Lu-ch'an (1799-1872), il \"Taijiquan\".\nStoria.\nL'intero sistema politico-militare dei Manci\u00f9 era stato regolato dal c.d. sistema delle Otto Bandiere. Tra gli Otto, i primi tre (lo stendardo bianco, giallo e giallo bordato noti anche come gli \"Alti Stendardi\") erano tenuti a fornire all'imperatore Qing la sua Guardia.\nOrganizzazione, compiti e addestramento.\nLa Guardia imperiale si componeva di tre distinte unit\u00e0: Avanguardia (\"Qianfeng ying\"), Guardia (\"Hujun ying\") e Guardie del Corpo (\"Lingshiwei\").\nLa quasi totalit\u00e0 delle guardie vere e proprie (\"Hujun ying\" e \"Lingshiwei\") era di etnia manci\u00f9, seppur non mancassero dei mongoli. I cinesi formavano un corpo di guardie del corpo dell'imperatore distinto dalla Guardia manci\u00f9.\nGli effettivi erano cos\u00ec disimpegnati:\nLa retribuzione ordinaria era versata per met\u00e0 in metallo (225 g di argento per un cavaliere e 150 g per un fantaccino) e per met\u00e0 in riso.\nEquipaggiamento.\nLa panoplia della Guardia si componeva di un elmetto conico (abbastanza simile all'elmo turbante degli ottomani) con cresta lanceolata e cimiero rosso, dal quale pendeva una gorgiera in tessuto frammisto a lamine metalliche chiodate. Il ricorso a strati di tessuto irrobustiti da metallo chiodato valeva per la tunica, lunga sino a met\u00e0 polpaccio, e per la giubba, appesantita sul petto da un disco d'acciaio e rinforzata da spallacci. Gli stivali da cavallerizzo erano realizzati in stoffa nera con suole di feltro. L'insieme della panoplia era colorato secondo la cromia di riferimento dello Stendardo di appartenenza.\nLe uniformi degli ufficiali erano simili nell'aspetto a quelle della truppa ma realizzate di materiale pi\u00f9 pregiato, spesso abbellite da ricami blu o porpora. Particolare era l'elmo, in acciaio lucidato ed intarsiato d'oro, dalla cresta pi\u00f9 alta rispetto a quello degli altri soldati.\nL'armamento \"standard\" delle Guardie consisteva nell'arco composito tipo \"Quing\" (v. arco cinese), solo in epoca tarda da un fucile, nella lancia e nella spada (\"jian\"). I cavalieri portavano la scimitarra mongola, il \"dao\", al posto del \"jian\"."}
{"id": "4077430", "revid": "648716", "url": "https://it.wikipedia.org/wiki?curid=4077430", "title": "SMS Drache", "text": "La SMS \"Drache\" \u00e8 stata la prima nave corazzata realizzata per la \u00d6sterreichische Kriegsmarine, che poi divenne Kriegsmarine.\nCostruzione.\nRealizzata nei cantieri dello \"Stabilimento Tecnico Triestino\" con scafo in legno, poi ricoperto con una corazzatura, a causa della concezione antiquata venne radiata dopo soli tredici anni di servizio.\nPresentava tre alberi, per una velatura di 1.090 m\u00b2, oltre ad un motore ausiliario a vapore. A prua era installato un ariete per gli speronamenti.\nInizialmente fu dotata di artiglierie a canna liscia ad avancarica. Nel 1867 furono sostituite con cannoni a canna rigata da 180mm.\nStoria.\nLa \"Drache\" (che significa \u00abdrago\u00bb), partecip\u00f2 nel 1866 alla Battaglia di Lissa, insieme con la gemella SMS Salamander. Nel corso della battaglia fu colpita da 17 salve italiane, di cui una decapit\u00f2 il comandante Capitano di Vascello Heinrich Freiherr von Moll, perse l'albero maestro e rimase temporaneamente senza propulsione. Il comandante in seconda Karl Weyprecht riusc\u00ec comunque a riprendere il controllo della nave ed a riportarla in combattimento.\nTra il 1869 ed il 1872 fu riparata e rimodernata negli armamenti, ma gi\u00e0 nel 1875 fu radiata dalla flotta."}
{"id": "4077436", "revid": "767487", "url": "https://it.wikipedia.org/wiki?curid=4077436", "title": "Anni pericolosi", "text": "Anni pericolosi \u00e8 un cortometraggio muto del 1914 diretto da William Duncan.\nProduzione.\nIl film fu prodotto dalla Selig Polyscope Company\nDistribuzione.\nDistribuito dalla General Film Company, il film - un cortometraggio di dieci minuti - usc\u00ec nelle sale cinematografiche statunitensi il 5 febbraio 1914 con il titolo originale \"The Little Sister\" (sottotitoli: \"The Gold Dust Girl\")."}
{"id": "4077442", "revid": "339392", "url": "https://it.wikipedia.org/wiki?curid=4077442", "title": "Hiraikotsu", "text": ""}
{"id": "4077449", "revid": "290351", "url": "https://it.wikipedia.org/wiki?curid=4077449", "title": "Cernobyl Diaries - La mutazione", "text": ""}
{"id": "4077452", "revid": "1833487", "url": "https://it.wikipedia.org/wiki?curid=4077452", "title": "Tradizioni del Cilento", "text": "Le tradizioni del Cilento sono il complesso di usi e costumi antichi della terra cilentana. Rientra in questa definizione un patrimonio folkloristico ricco di modi di dire, motti, proverbi, credenze popolari, canti e religiosit\u00e0.\nNascita.\nLa nascita di un figlio maschio, che avrebbe ereditato la terra e la casa e avrebbe aiutato nei lavori pi\u00f9 duri, era ritenuta una fortuna. La nascita di una figlia femmina veniva accolta con freddezza, perch\u00e9 la preoccupazione maggiore sarebbe stata quella di procurarle la \"rote\", dote, per il futuro matrimonio. I figli maschi venivano sempre trattati meglio delle figlie femmine.\nGravidanza.\nLa futura madre rispettava alcune antiche credenze che avrebbero potuto compromettere la sua gravidanza. Ad esempio, alla donna gravida era proibito scavalcare la corda dell'asino stesa per terra, ma doveva girarvi intorno, per non correre il rischio che il cordone ombelicale soffocasse il figlio che portava in grembo; non doveva scavalcare alcun tipo di rettile o di anfibio, perch\u00e9 se avesse scavalcato un rospo, il figlio appena nato \"s'abbutt\u00e0va\", cio\u00e8 si sarebbe gonfiato; giunta al settimo mese non poteva piantare in casa alcun tipo di erba o di pianta, se non voleva che il figlio le morisse nel ventre. Le voglie, i \"vul\u00ec\u00ec\" erano frequenti durante la gravidanza e il marito cercava di soddisfarle in qualsiasi modo per evitare che la donna, toccandosi il corpo, imprimesse le sue voglie sul corpo del nascituro.\nSesso del nascituro.\nCercare di scoprire il sesso del nascituro era un desiderio che veniva appagato bruciando un pezzo di carta: se esso bruciava interamente, sarebbe nata una femmina, se ne restava anche solo un pezzettino, sarebbe nato un maschio.\nL'espediente pi\u00f9 popolare consisteva nel guardare semplicemente la pancia della gestante: \"Panza chiatta vole la zappa; panza appizzuta vole lo fuso\". La pancia piatta faceva presagire la nascita di un maschietto, destinato al lavoro dei campi, mentre la pancia appuntita indicava la nascita di una bimba, destinata a filare. Oppure si contavano le \u201cR\u201d presenti nei nomi della coppia, si sommavano alle \u201cR\u201d presenti nel nome dei mesi in cui cadeva la gravidanza: se dal calcolo fosse uscito un numero pari, allora sarebbe nata una femminuccia, se dispari, un maschietto.\nIl parto.\nModalit\u00e0 del parto.\nIl parto avveniva in casa: all'inizio delle doglie si chiamava subito la \"mamm\u00e0na\", la levatrice, che avrebbe aiutato la donna a partorire; se la \"mamm\u00e0na\" non fosse arrivata il tempo, la suocera o la madre della partoriente le avrebbero dato una mano. L'importante \u00e8 che non fossero presenti al momento del parto ragazze in et\u00e0 da marito, perch\u00e9 avrebbero tratto cattivi auspici per le maternit\u00e0 future. Si credeva inoltre che chi si fosse messo al fianco della partoriente avrebbe provato gli stessi dolori. Se il parto di una bambina avveniva durante la notte ed era stato molto laborioso, si diceva: \"Ha fatta 'a mala nuttata e 'a figlia femmena\", ha trascorso una notte di dolore e per giunta ha avuto anche una figlia femmina, a sottolineare la \u201cdisgrazia\u201d di non aver partorito un maschio.\nPratiche sul neonato.\nAppena nato, sul bambino venivano eseguite alcune pratiche: gli veniva passato un dito in bocca per rompergli la \"liat\u00f9ra\", legatura, per evitare che crescesse balbuziente; se nasceva una bambina, le si praticavano delle leggere pressioni sulle guance, perch\u00e9 le restassero le fossette, con una leggera pressione sul mento le veniva creata un'altra fossetta e si faceva in modo che l'ombelico restasse senza escrescenze.\nDopo il parto, la madre doveva subito battezzare il figlio. Per paura di una morte precoce la \"mamm\u00e0na\" o chi la sostituiva in quel momento, appena nato il bambino, pronunciava la sacra formula del Battesimo: \u201cIo ti battezzo nel nome del Padre, del Figlio e dello Spirito Santo\u201d. Il bimbo veniva, successivamente, portato in chiesa dal padrino e dalla madrina, \"cump\u00e0ri\" e \"cumm\u00e0ri\".\nLa scelta del nome.\nSi conosceva gi\u00e0 il nome del primo figlio: infatti, se fosse nato un maschio o una femmina, al primo figlio spettava il nome del nonno paterno o della nonna paterna. Al secondo figlio maschio o alla seconda figlia femmina spettavano i nomi dei nonni materni; i figli successivi \"puntellavano\" (rinominavano) i vari zii.\nPurificazione \"post-partum\".\nLa madre, intanto, era entrata nel periodo della \u201cpurificazione\u201d: doveva restare per 40 giorni in casa, senza poter andare neppure in chiesa. Questo perch\u00e9 il parto, prova dell'atto sessuale, era considerato impuro e rendeva la donna indegna di partecipare alle pratiche religiose. La sua dieta era costituita da brodo di gallina e cipolle, accompagnato da bicchieri di vino, affinch\u00e9 il latte le venisse nutriente e abbondante. Se la mamma aveva poco latte, il piccolo veniva nutrito con latte di asina o con acqua di riso.\nFilastrocche e ninne nanne.\nQuando il bambino piangeva o doveva dormire, si inventavano numerose strofette e vere e proprie ninne nanne.\nQuesta veniva cantata, per esempio, per far addormentare il figlio maschio:\n\"Nonna te rico e nonna te canto,\"\n\"addurm\u00eclo Spiritu Santo.\"\n\"L'aggio curc\u00e0to e 'u suonno nu' b\u00e8ne,\"\n\"vi\u00e9nilo add\u00f2rme Santa Lena.\"\n\"Vieni suonno e vieni pri\u00e9sto,\"\n\"vieni cu la Maronna e San Giuseppe.\"\n\"Suonno, che fai ca nu' bi\u00e9ni?\"\n\"Vieni a chidd'ora ca vin\u00ecsti a j\u00e8ri.\"\n\"Vieni a cav\u00e0ddo a nu cav\u00e0addo janco,\"\n\"chiddo ca porta la spata a lu fianco;\"\n\"Vieni a cav\u00e0ddo a nu cav\u00e0ddo russo,\"\n\"chiddo ca porta la spata e lu cusso.\"\nQuesta veniva cantata per una bambina:\n\"Nonna-nonna, nunnar\u00e8lla,\"\n\"lu lupo se mangi\u00e0o la picur\u00e8lla;\"\n\"la picurella se mangi\u00e0o lu lupo\"\n\"e n\u00e9nna mia l'aggio addurm\u00f9ta.\"\n\"Nonna-nonna, nunnar\u00e8lla\"\n\"Vieni ca sta figlia \u00e8 bella;\"\n\"vieni ra la muntagna\"\n\"ca v\u00f2le fa la nanna.\"\n\"Nonna-nonna, nunnar\u00e8lla\"\n\"Vieni ca sta figlia \u00e8 bella;\"\n\"vieni e nun tard\u00e0ri,\"\n\"ca se v\u00f2le addurment\u00e0ri.\"\n\"Nonna-nonna, nunnar\u00e8lla,\"\n\"lu lupo se mangi\u00e0o la picur\u00e8lla;\"\n\"la picurella se mangi\u00e0o lu lupo\"\n\"e n\u00e8nna mia l'aggio addurm\u00f9ta.\"\n\"L'aggio addurm\u00f9ta into a na v\u00f2cula r'oro:\"\n\"\u00e8 binuto pure Santo Nicola;\"\n\"Santo Nicola mio mo' ca me l'hai rata,\"\n\"f\u00e0mmila sta' b\u00f2na e no' malata.\"\nOppure per farlo divertire, lo si metteva a cavalcioni sulle ginocchia e si imitava il movimento di chi rema, tenendolo per le braccia:\n\"V\u00f2ca v\u00f2ca marin\u00e0ro\"\n\"Quant'\u00e8 bello a ghi\u00e8 pe mari:\"\n\"San Giuseppe a lu tim\u00f2ne,\"\n\"la Mar\u00f2nna mmi\u00e9zo la navi.\"\n\"V\u00f2ca v\u00f2ca marin\u00e0ro,\"\n\"s'\u00e8 scasc\u00e0ta la barchetta,\"\n\"si so' persi li rin\u00e0ri\u2026\"\n\"E v\u00f2ca v\u00f2ca marin\u00e0ro!\"\nI Giochi.\nI giochi erano vari ed esistevano i giochi per i grandi e i giochi per i piccoli.\nVenivano praticati, di solito, nei giorni di festa, perch\u00e9 nel mondo contadino non c'era molto tempo da dedicare ai giochi. Erano calmi e ripetitivi, ispirati a simboli religiosi o ai cicli della natura.\nGiochi per piccoli.\nLe \"conte\", girotondi, erano diffuse tra le bambine. Una bambina diventava \"a' Rigina\", la regina, attorno alla quale tutte le altre giravano mentre si tenevano per mano. \u00c8 un gioco che riprende il concetto del \u201ccentro\u201d come fonte di vita e del \u201ccircolo magico\u201d come forza che protegge.\nLe filastrocche, che venivano cantate in lunghe cantilene, rievocavano situazioni o elementi del mondo contadino; sono costruite accostando termini con uguale desinenza o frasi con lo stesso ritmo.\n\"V\u00f2cula e b\u00f2cula lu calam\u00e0io,\"\n\"la Mar\u00f2nna mmi\u00e9zzo lu mari;\"\n\"Gi\u00e9su Cristo a lu punt\u00f9ni\"\n\"E spann\u00e8mo lu maccat\u00f9ri.\"\n\"\u201cOh ma', nu' poco ri pane!\u201d\"\n\"\u201cOh ni', nu'nce ne staje!\"\n\"M\u00f2 v\u00e9ne San Giuseppe\"\n\"E ti porta li cunti belli\u201d.\"\n\"'U chicco e 'u cocco,\"\n\"'u pane ca ric\u00f2tta;\"\n\"'a ric\u00f2tta sal\u00e0ta,\"\n\"'u cappellaccio arrecam\u00e0to\".\nOppure:\n\"Luna, luna e nu piatto re maccar\u00f9ni:\"\n\"si nce mitti lu caso,\"\n\"i' te r\u00f2ppo la rattac\u00e0so\".\nOppure i bambini si divertivano ad inseguire le lucciole,(\"catacat\u00e0sce\"), e le attiravano con queste parole:\n\"Catacat\u00e0scia, scinni abb\u00e0scio:\"\n\"mo' te v\u00e9o, mo' te scascio!\"\nPer le bambine un altro gioco erano le bambole di stoffa, \"i pupe re pezza\", costruite dalle nonne.\nC\u00f2cchia e S\u00e8pare, pari e dispari, l'antico \"par impar\". Era il gioco dei bambini e delle donne, si svolgeva in due persone, l'una contro l'altra e la posta in gioco erano dei pinoli non sgusciati. Ciascuno dei giocatori mostrava all'altro un pugno chiuso contenente dei pinoli e gli diceva: \"\u201cc\u00f2cchia o s\u00e8pare?\u201d\"; se l'avversario indovinava il numero pari o dispari dei pinoli li vinceva.\nErano tutti giochi che si svolgevano in squadre e che avevano come campo il centro abitato.\nIl gioco della morte: un bambino con la mano aperta e il palmo rivolto in gi\u00f9, cercava di afferrare l'indice della mano dei compagni. Bastava un minimo di agilit\u00e0 per non cadere nelle grinfie della morte. Le parole che venivano pronunciate erano:\n\"A la lampa, a la lampa,\"\n\"chi m\u00f2re e chi campa.\"\n\"A la Nacca, a la Nacca,\"\n\"male a chi nci anc\u00e0ppo!\"\nGiochi per grandi.\nIl gioco delle carte era un gioco molto diffuso. Il \"tressette\", lo \"scopone\", la \"briscola\", la \"calabresella\" ecc. accompagnavano i giovani nelle serate invernali. Si giocava nella \"put\u00e8a\", bottega, e la posta in gioco era, quasi sempre, un bicchiere di vino.\nGiochi pi\u00f9 dinamici erano:\n'U Str\u00f9mmulo, la trottola di legno, praticato durante Natale e a Carnevale. Consisteva nel colpire la trottola avversaria senza che la propria smettesse di ruotare. Per far ruotare lo \"str\u00f9mmulo\" vi erano tre modi: il \"tirafilaccio\", che consisteva nel tenere la trottola a punta in gi\u00f9 e nell'eseguire un lancio tirando indietro lo spago con forza a livello del suolo; \"sottem\u00e0ne\", che consisteva nel tenere l'ultimo tratto dello spago tra l'anulare e il mignolo, tenendo la trottola in pugno e con la punta in basso; \"ncoppam\u00e0no\" era la maniera degli esperti e consisteva nel tenere la trottola in pugno con la punta in alto, con lo spago tra l'anulare e il mignolo, sicch\u00e9 quando si effettuava il lancio, bisognava far ruotare la mano sul polso per far cadere la trottola a punta in gi\u00f9.\n'U Casecav\u00e0ddo, il caciocavallo, praticato durante la Quaresima. Bisognava dividersi in due squadre e lanciare a turno un caciocavallo, vero o di legno, e poi si sommavano i vari lanci. I lanci venivano eseguiti su una strada in terra battuta e i caciocavalli reggevano l'impatto con il terreno; spesso per\u00f2, il caciocavallo si sbriciolava ed era diritto degli spettatori raccoglierne i pezzi e mangiarli. Per ovviare a questo inconveniente si costruirono dei caciocavalli di legno. La meta era l'ultima casa del villaggio e il premio sarebbe stato lo stesso caciocavallo, vero ovviamente.\nCoval\u00e8ra, nascondino a squadre. Consisteva nel trovare la squadra avversaria che si nascondeva nei boschi e nelle macchie, senza farsi scoprire dalla squadra successiva.\n'U juoco ru parmo consisteva nel gettare contro un muro una moneta di metallo e nel farla avvicinare il pi\u00f9 possibile a quella dell'avversario, almeno alla distanza in un \"parmo\", palmo.\nJuoco re Capa e Croce, l'antico \"navia aut capita\", consisteva nel lanciare in aria una moneta e il giocatore dichiarava, precedentemente, se preferiva testa o croce; tutte le monete che in terra mostravano la figura voluta venivano vinte.\nInnamoramento e Corteggiamento.\nI genitori esercitavano il diritto assoluto di decidere circa l'avvenire dei figli, soprattutto della femmina, ostacolandone qualsiasi iniziativa. Se al marito spettava di assicurare il sostegno economico, la moglie, oltre a badare alla faccende della casa, doveva anche impartire un'ottima educazione ai figli. La madre era ritenuta responsabile della condotta seria della figlia e qualora questa avesse intrapreso della strade sbagliate, sarebbe stata ritenuta sua complice. Il corteggiamento era ritenuto un tab\u00f9, qualcosa da evitare. Gli innamorati erano costretti a ricorrere a qualsiasi tipo di sotterfugio pur di vedersi. I pellegrinaggi, specie quello alla Madonna di Novi Velia sul Gelbison, rappresentavano una tappa importante nella vita contadina, non solo per l'aspetto religioso: \"Maronna mia, sta grazia nci av\u00ecta fa.\" Il miracolo che la Madonna poteva compiere era quello di far trovare a tutte le ragazze un marito. Durante queste occasioni, che duravano in media due-tre giorni, si faceva vita comunitaria e avveniva la maggior parte degli innamoramenti. L'innamoramento, per\u00f2, poteva nascere solo l\u00e0 dove non c'erano ostacoli creati dalla differenza sociale: un amante povero non poteva aspirare ad una donna di migliore condizione sociale. Anche la posizione geografica rappresentava un notevole ostacolo.\nGli abitanti delle pianure dicevano:\n\"Gente re muntagna,\"\n\"n\u00e9 p'amici n\u00e9 p'cumpagni.\"\nAnche la scelta della compagna doveva essere oculata, affinch\u00e9 non fosse \"sciaurata\", \u201csconsiderata\u201d, e a lei spettava il compito di scegliere come marito un buon lavoratore, che non fosse un \"bazariota\", uno \u201cscapestrato\u201d o uno scialacquatore.\n\"Tutte li belle r\u00f2nne so' purm\u00e9se\"\n\"Pi li mastr\u00e0sci e li frarricat\u00f9ri;\"\n\"tutte li storte so' di li furgi\u00e0ri\"\n\"ca ne fano strang\u00f2glia-pri\u00e8vati e maccar\u00f9ni.\"\nMolto importante per una ragazza era la dote, \"r\u00f2te\". Arrivata all'et\u00e0 da marito tutte preparavano \"'a biancheria\", il corredo.\nGli incontri fra gli innamorati avvenivano alla fontana del paese, dove le ragazze si recavano per attingere l'acqua nelle ore pomeridiane. Spesso si svuotava il recipiente e, con il pretesto di andarlo a riempire di nuovo, la ragazza usciva, sperando di combinare un nuovo incontro con l'amato.\nUn altro punto d'incontro era la chiesa. Durante le funzioni i ragazzi guardavano le ragazze che si voltavano per incrociare lo sguardo dei ragazzi. Solo a tarda sera, sotto la finestra dell'amata avveniva la dichiarazione d'amore.\nL'innamorato, insieme ad alcuni amici, cantava la serenata:\n\"E quante v\u00f2te me fai venire\"\n\"sotto na finestrella a suspirare.\"\n\"M'hai fatto cunzumare lu suspiro,\"\n\"ma nun t'hai vuluto mai affacciare.\"\n\"Te pr\u00e8o, bella, aff\u00e0cciange na v\u00f2ta,\"\n\"ti la v\u00f2glio sta pena cantare.\"\n\"Se nun t'affacci, tu me fai mur\u00ecre:\"\n\"quanno so' muorto io, chi t'ha da r\u00e0 l'Amore?\"\nDopo la dichiarazione d'amore, la ragazza si assicurava la sincerit\u00e0 dei sentimenti del ragazzo strofinando sul dorso della mano sinistra alcune foglie di \"\u00e8rva re l'amore\", una sorta di ortica, e pronunciava questa formula:\n\"Erva, \u00e8rva re l'amore\"\n\"Si me v\u00f2 bene sire o n\u00f2ne:\"\n\"si me vo' bene nce nasce na rosa\"\n\"quanto l'aria ra Licosa;\"\n\"si me vo' male sce nasce na mbolla\"\n\"quanto nu cuoccio re sarav\u00f2lla.\"\nIl corteggiamento era un'impresa molto ardua per gli innamorati, dato che le occasioni d'incontro erano davvero poche. Era necessario che anche la madre venisse a conoscenza della notizia e desse il suo giudizio sul fidanzamento. Si desiderava che la nuora e la figlia fossero delle donne oneste e di stirpe nobile perch\u00e9:\n\"Re triste vite, nun pigli\u00e0 magli\u00f2la,\"\n\"ca comme la mamma v\u00e8ne la figli\u00f2la.\"\nQualora tutti avessero approvato il fidanzamento, il ragazzo poteva allontanarsi da casa per cantare questa canzone sotto le finestre dell'amata:\n\"Mamma, n\u00f9 m'aspett\u00e0 ca io nu' bengo,\"\n\"c\u00e0 me so' nnamurato a la campagna.\"\n\"Me so' nnamurato re na nenna,\"\n\"cientu rucati re raje la mamma.\"\n\"Cientu rucati, na casa e na vigna,\"\n\"n'aulev\u00e8to ncoppa a na muntagna.\"\n\"Io nu' boglio n\u00e9 casa, n\u00e9 bigna,\"\n\"io voglio cca a Nennella p\u00e8 cumpagna.\"\nSpesso accadeva, per\u00f2, che l'amore fosse contrastato dai genitori. L'innamorato, che qui rappresenta anche il consolatore della ragazza, esprime la speranza che un giorno i genitori di lei acconsentiranno al loro amore.\n\"Anima mia bella, nun t'avvilire,\"\n\"chi al mondo nun c'\u00e8 nun passa uai.\"\n\"La gente toia nun b\u00f2le acconsentire?\"\n\"V\u00e8ne nu juorno ca s'hana accontentare!\"\n\"Nun so' fatte re marmo ruro,\"\n\"so' carni e ossa e s'hana rimollare.\"\n\"Cu lu tuo pianto e cu li miei suspiri,\"\n\"fac\u00ecmo ruri sassi arrimullare.\"\nUn'usanza antica prevedeva che il pretendente dovesse \"annoccare\", ossia addobbare con nastri, un \"c\u00ecpparo\" di quercia, collocarlo di notte davanti alla porta della ragazza e nascondersi nelle vicinanze. Al mattino, dopo che il genitore di lei si svegliava e trovava davanti alla porta il c\u00ecpparo, chiedeva ad alta voce \"\u201cChi m'ha ng\u00ecppariato la figlia mia?\u201d\". A tale domanda, seguiva la risposta dell'innamorato: \"\u201cSono stato io\u201d\". Se il genitore avesse gradito, il giovane allora avrebbe detto \"\u201cResta bbona 'ngippariata figlia mia\u201d\", in caso contrario, rispondeva \"\u201cResta male 'ngippariata, vai via, non vedrai mai la sottana di mia figlia\u201d.\" Dunque, il ragazzo era costretto a riprendersi il cipparo e ad andare via.\nIl matrimonio rappresentava la massima realizzazione della donna, ma poteva anche capitare che lei rifiutasse il pretendente, provocando il risentimento dell'amante che, respinto, le dedicava questa canzone:\n\"Aggiu saputo ca mo' ti mariti,\"\n\"mai la viru sta santa jurnata!\"\n\"Mai ti viru cu n'aniello a 'u rito,\"\n\"mai ti viru appriesso 'u nnamurato.\"\n\"V\u00e8ne l'Annunziata e nun ti mar\u00ecti,\"\n\"Sant'Angelu pi ti si n'\u00e8 scurdato.\"\n\"Tannu, tu ronna, prinderai marito,\"\n\"quando la c\u00e8rza carica granata!\"\nLe fatture.\nSi credeva nel potere della \u201cfattura\u201d, un incantesimo, che avrebbe fatto innamorare o morire la gente. Per questo \u00e8 nata la canzone della donna fattucchiara, \"fattucchiera\", che fa innamorare gli uomini:\n\"Mammata m'ha chiamata fattucchiara:\"\n\"ma io fatture nun ne saccio fare,\"\n\"nun n'haggia fatto all'auti e manco a buie.\"\n\"Ma se me ne v\u00e0o a lu mastro a 'mbarare,\"\n\"a lu ritorno ve la faccio una.\"\n\"E se ve la faccio, ve la saccio fare,\"\n\"ca ve ne faccio ire 'n pernes\u00eca.\"\nSi ricorreva generalmente a tre fatture: due per far innamorare una persona ed una per uccidere la rivale.\nLa fattura della mela: era necessario che la ragazza che voleva far innamorare di s\u00e9 qualcuno dormisse per tre notti con una mela sul ventre e facesse in modo che l'altro ci desse un morso. Questa era la canzone dell'incantesimo della mela:\n\"Lu milo ca me risti nun fu milo,\"\n\"ca fu na fattura fatta 'n prova.\"\n\"La prima muzzec\u00e0ta ca nce r\u00eca\"\n\"Cchi\u00f9 me nnamurai anc\u00f2ra.\"\n\"Bella si nun me sani io te risv\u00e8lo\"\n\"ca i mi\u00e8rrici hanno ritto ca i' m\u00f2ro.\"\n\"L'hai fatta na grande ferita,\"\n\"rimmi ca m'ami se no me m\u00f2ro!\"\nLa fattura della bevanda: era necessario versare qualche goccia del liquido vaginale nella bevanda dell'amato.\nLa fattura della pupa re pezza: era necessario procurarsi un fazzoletto o un vestito o un capello della persona contro cui era diretta la fattura, costruire un pupazzo di stoffa e con uno spillo pungerlo l\u00e0 dove si voleva colpire il nemico.\nLa riappacificazione.\nAnche la riappacificazione era ritenuta un momento particolare, durante il quale gli innamorati si scambiavano un rametto d'ulivo, una scusa e uno sguardo:\n\"St\u00e0u nimico cu la bella mia,\"\n\"nun sacico come fa' pe fa' la paci.\"\n\"Vogliu saglie ngoppa a n'aulivo,\"\n\"le vogliu fa' na parma 'ntrezzata.\"\n\"Nce voglio mette la mia malincun\u00eca,\"\n\"e la vogliu fa bener\u00e8ce ra lu Papa.\"\n\"Po' la voglio purtari a la bella mia:\"\n\"\u201cChesta \u00e8 la parma se vuo' fa' la paci\u201d.\"\nIl momento pi\u00f9 propizio per la riappacificazione era ritenuto il giorno della Domenica delle Palme, quando gli innamorati si scambiavano un rametto d'ulivo: questo era l'unico momento in cui la ragazza faceva la prima mossa, dando il rametto d'ulivo al giovane che le piaceva. Dopo la riappacificazione non restava altro che mandare una dichiarazione d'amore tramite terzi, l\"'ambasciata\", per \"combinare\" il matrimonio.\nIl Matrimonio.\nNella maggior parte dei casi, i matrimoni erano gi\u00e0 combinati dalle famiglie e il desiderio della figlia, spesso, non contava nulla. Era completamente inutile insistere qualora il ragazzo fosse appartenuto ad una famiglia povera e, peggio, se questi fosse stato considerato uno sfaticato. Il padre voleva evitare alla figlia una vita di stenti e di rinunce e voleva assicurarle il benessere materiale. Bisognava far sposare le figlie procedendo dalla maggiore alla minore, \"\u00e8 ma \u00ec ra prima a pprima\". Dai matrimoni combinati la donna poteva risultare danneggiata, poich\u00e9 andava in sposa ad uno sconosciuto con cui avrebbe dovuto trascorrere il resto dei suoi giorni, venendo spesso maltrattata. Da ci\u00f2 il detto \"\u00e8 scappata ra lo ffuoco ppe gh\u00ec inda i cravuni\".\nLa proposta.\nI genitori del giovane, se consenzienti, si recavano a casa della ragazza, per chiedere ai genitori di lei la mano della figlia a nome del figlio. Il padre del giovane chiedeva ai futuri consuoceri cosa avrebbero dato in dote alla figlia. Il padre di lei voleva sapere quanto sarebbe durato il fidanzamento. Se la dote era buona si \"combinava\" il matrimonio.\nIl giovane doveva fare un regalo alla ragazza: un anello, degli orecchini, una spilla. La ragazza ricambiava regalandogli dei fazzoletti ricamati. Anche il padre del ragazzo portava in regalo alla ragazza un braccialetto, una \"cannacca\" (collana) o \"patentiffi\" (pendagli); il regalo di un oggetto con punte oppure religioso era di cattivo auspicio sia nel presente che nel futuro della coppia.\nDa questo momento in poi i due potevano vedersi soltanto un giorno della settimana e alla presenza della madre di lei, non potevano darsi la mano e si rivolgevano la parola stando seduti lontano.\nLa scelta della data.\nLa tradizione vietava di sposarsi a maggio. Il detto antico diceva: \"A maggio se maritano i ciucci\". Si sceglieva aprile o giugno, per un'antica tradizione che voleva questi mesi sacri a Venere e a Giunone. Non ci si sposava di marted\u00ec o di venerd\u00ec, perch\u00e9 giorni nefasti, infatti si diceva: \"N\u00e9 di Venere n\u00e9 di Marte, nun se sposa e nun se parte!\". La domenica era ritenuto il giorno pi\u00f9 indicato.\nSi credeva inoltre che sposarsi con la pioggia fosse di buon augurio, cos\u00ec come ricevere gli auguri per prima da una donna incinta.\nDurante il fidanzamento la donna non doveva mai uscire da sola; poteva andare in chiesa la domenica mattina, ma insieme alla madre. Dopo un periodo pi\u00f9 o meno lungo arrivava il giorno della promessa.\nSpettava alla ragazza fissare la data delle nozze, regolandosi in base al \u201cciclo\u201d, per non farsi trovare indisposta dal marito e scontentarlo.\nPreparativi.\nLe famiglie degli sposi, ciascuno per conto proprio, preparava la lista degli invitati. Le liste venivano poi affidate a persone di fiducia che provvedevano a \"'mmit\u00e0\", invitare, verbalmente.\nOtto giorni prima delle nozze la sposa restava in assoluto riposo e non poteva neanche toccare la scopa per rassettare casa. A lei spettava solo il compito di assistere e dirigere le operazioni.\nIl corredo.\nAlla vigilia delle nozze si stimava il corredo, \"si apprezzava la roba\". La futura sposa esponeva tutta la \"biancheria\" sul letto della madre: guanciali, lenzuola, camicie etc.. Arrivava una donna che apprezzava i capi uno per uno ad alta voce, mentre un uomo, lo \"scrivano\", metteva tutto per iscritto. Si redigeva il capitolo o foglio o carta, in due copie, di tutti i capi d'arredo. Una copia restava a casa della sposa e una a casa dello sposo. La redazione dei capitoli aveva una sua finalit\u00e0: se nei successivi dieci anni la sposa fosse morta senza lasciare eredi, il corredo tornava di diritto a casa della sposa. Dopo i dieci anni restava a casa del marito.\nLa cerimonia avveniva alla presenza di molti invitati e dopo l\"'apprezzatura ra rote\" venivano distribuiti a tutti dolcetti di pan di spagna. La dote veniva riposta, \"cunzata\", dentro canestri e portata a casa dello sposo. Erano le amiche della sposa, circa venti-trenta, a fare la sfilata una dietro l'altra e, una volta giunte, preparavano il letto matrimoniale. Il corredo di una ragazza costituiva un grave onere per i genitori e per sottolineare il grave sacrificio che fanno le madri per dotare la figlia del corredo si diceva che erano pronte a mangiare la \"menestra\" senza olio, pur di procurare un lenzuolo.\nIl corredo era formato da:\n12 \"lenzola re coppa\" (lenzuola di sopra), di \"tela re panno\" (tela di panno), dei quali 6 di lino e 6 di misto lino. Tutte ricamate dalla sposa\n12 \"lenzola re sotto\" (lenzuola di sotto) di tela di panno di lino, di misto lino, di canapa, di cotone\n1 \"lenzulo re coppa\" (lenzuolo di sopra) di finissimo lino\n50 \"facci re cuscino\" (federe) di tela di panno di lino\n12 \"chiche\" o \"smierzi\", \"tramiezzi\" (false pieghe) di panno di lino, ricamate con le iniziali del nome e con la scritta \u201cBuon riposo\u201d o \u201cBuon sonno\u201d\n24 \"tuvaglielle\" (tovagliette copricuscino) di tela di panno di lino. Si ponevano sui cuscini perch\u00e9 nelle ore diurne non apparissero sgualciti\n1 \"cuperta\" (coperta)\n1 \"cuperta re telaro\" (lavorata a telaio), pesante\n1 \"cotra\" o \"cotera\" o \"cuperta mbuttita\" o \"trapunta\"\n1 \"cuperta re puntina\" (coperta all'uncinetto)\n2 \"cuperte re seta\" o \"cupertini\"\n4 \"cuperte re cuttone\" o \"cupertini\"\n1 \"cuperta re velluto\"\n50-60 \"tuvaglielle re tela re panno\" (asciugamani)\n4 \"pusate re tavula\" (servizio da tavola)\n30 \"cammise\" (cammicie)\n2 o 3 \"suttanini\" (sottovesta) che si usavano di giorno\n30 mutande lunghe al di sotto del ginocchio\n2 materassi di lana\n4 cuscini di lana.\nLa tela di panno veniva lavorata con telaio a mano.\nObblighi.\nLo sposo aveva l'obbligo di donare alla sposa l'abito di nozze e il secondo vestito e le scarpe intonate ai due abiti. Alla suocera e alle cognate doveva far pervenire un vestito nuovo, al suocero e ai cognati una camicia. Doveva preoccuparsi delle spese dei festeggiamenti, tranne che la cerimonia si svolgesse a casa della sposa.\nAlla sposa spettava l'obbligo di arredare la stanza da letto con armadio, comodino e letto matrimoniale; lo sposo doveva arredare la stanza da pranzo e la cucina.\nLa cerimonia.\nPrima di lasciare la casa natia e recarsi in chiesa, la giovane sposa doveva chiedere perdono ai genitori per eventuali dispiaceri che avesse procurato. Prima salutava il padre, s'inchinava e gli baciava la mano, lo ringraziava per averla messa al mondo. Il padre le poggiava la mano sulla testa e la benediceva. La madre, in disparte, piangeva, perch\u00e9 ad accompagnarla in chiesa sarebbe stato il padre e la madre sarebbe rimasta a casa. Al momento di lasciare la casa paterna salutava tutti con il canto:\n\"\u00c8 giunta l'ora re lu mio partire,\"\n\"me voglio accumenz\u00e0 a licenziare.\"\n\"Ca mi licenzio ra li miei vicini,\"\n\"si so' stata superba a lu parlare.\"\n\"Poi mi licenzio ra i frati cucini;\"\n\"poi mi licenzio ra i frati carnali.\"\n\"Poi mi licenzio ra mamma e tata:\"\n\"loro mi benericino e me ne vao!\"\nLa sposa arrivava davanti alla chiesa col padre seguita dallo sposo.\nLa fede nuziale era portata dal compare d'anello che diventava anche il padrino del primo figlio.\nPer la prima volta, sull'altare, gli sposi si potevano dare la mano.\nGli sposi trovavano ad attenderli all'uscita delle chiesa riso, mandorle e soldi. Riso e soldi come augurio di abbondanza e ricchezza; confetti e mandorle rappresentavano la nuova condizione dello sposo che non poteva pi\u00f9 fare con gli amici il gioco delle noci. Poi la sposa si recava a casa dei nuovi parenti acquisiti con il matrimonio e li salutava:\n\"In prima arrivata saluto la casa,\"\n\"po' saluto chi nce la mant\u00e8ne.\"\n\"Poi saluto la mamma e lu patre,\"\n\"escluso Ninno mio ra tanta pene.\"\n\"Poi saluto le meie cain\u00e0te:\"\n\"speso a Dio di vulerci bene.\"\n\"Poi saluto lu mio caro amato,\"\n\"ca sopra a l'uocchi suoi cara me t\u00e8ne!\"\nIn alcuni paesi era la suocera che riceveva la sposa e le diceva:\n\"\u201cN\u00f2ra mia, puozzi esse doce, mamma mia, ancora cchi\u00f9 doce\u201d\"\nE la nuora rispondeva:\n\"\u201cAncora cchi\u00f9 doce, mamma mia, ancora cchi\u00f9 doce\u201d.\"\nDurante il pranzo nuziale gli amici auguravano agli sposi la felicit\u00e0 che consisteva nell'avere un figlio e nell'assenza del dolore:\n\"Nobili sposi, a voi ricolgo il canto,\"\n\"vi vengo a dare il meritato onore.\"\n\"Voi siete degni di sublime avanto,\"\n\"di bellezza e di amor voi siete il fiore.\"\n\"Tenga il Ciel da voi lontano il pianto,\"\n\"renda felici i vostri giorni e ore!\"\n\"Dopo nove mesi un figlio a lato:\"\n\"Dio gli mandi sapienza infinita e amore!\"\nPoi c'era l'augurio allo sposo per la bella scelta, contenente un inno alla bellezza della donna:\n\"Nun \u00e8 ricco chi ha ciento rucati\"\n\"Nun \u00e8 ricco chi tesor si sogna.\"\n\"Nun \u00e8 ricco Re cu i suoi surdati.\"\n\"Nun \u00e8 ricco il mar c'ha tanta onne.\"\n\"Nun \u00e8 ricco il Papa \u2018ncurunato.\"\n\"Nun \u00e8 ricca la Chiesa Culonna.\"\n\"Sulo si pu\u00f2 chiama ricco e beato:\"\n\"chi rice ca se \u00f2re sta bella ronna.\"\nSeguivano altri canti, inni alla bellezza della sposa, inviti ad amare la sposa, inni alla vita matrimoniale etc..\nNel frattempo venivano portati sulla tavola i \"cavatielli\", fusilli, con il rag\u00f9, la carne arrostita sulla brace, prosciutto, soppressate, \"'a pezza re furmaggio\", formaggio di capra o di pecora, e abbondante vino. Poi iniziavano i balli al suono di tarantelle che duravano per otto sere, fino alla domenica successiva. Alla fine la sposa salutava i commensali:\n\"Manno la buonasera a tutte e tutti,\"\n\"a Ninno mio la manno ra parte.\"\n\"Nu ramusciello carico re frutti,\"\n\"tutto 'mbastato re zuccaro e latte.\"\n\"Miro lu Cielo ca cri\u00e0o lu frutto,\"\n\"ma mamma toa ca te r\u00eca lu latte.\"\n\"Ca l'aggio girato lu munno tutto,\"\n\"ma belli come a buie a nisciuna parte!\"\nSeguiva il canto dello sposo, che conteneva le lodi della sposa:\n\"Quanno nascisti tu, fior di bellezza,\"\n\"m\u00e0mmata partur\u00eca senza rul\u00f2re.\"\n\"Ca nascisti cu tanta contentezza,\"\n\"nce nascisti nu juorno re lavoro.\"\n\"La luna te run\u00e0o la sua bellezza,\"\n\"na rosa carmus\u00ecna 'l suo culore.\"\n\"Chesto te rico a te, fior di bellezza:\"\n\"portami affetto ca te porto amore.\"\nLa festa era finita e i due sposi si preparavano ad affrontare la prima notte di nozze.\nLa morte.\nLa morte veniva vissuta con un profondo senso di mistero misto a terrore, come mostra la seguente filastrocca:\n\"\u201cQuanno la Morte j\u00eca camminanno,\"\n\"cu na ronga mmano j\u00eca ronganno:\"\n\"le scunt\u00e0o nu giovane cu tanto valore:\"\n\"Giovane mio cu mico ha r\u00e0 ven\u00ec!\u201d\"\n\"Lu giovane tristo e scunsulato:\"\n\"\u201ccara Morte, l\u00e0ssame in pace!\"\n\"Tengo ruie belli frati,\"\n\"pigliat\u00ecnne a uno e lassa a mi.\"\n\"Ancora tengo ruie belli figli,\"\n\"pigliat\u00ecnne a uno e lassa a mi!\u201d\"\n\"La Morte rispose:\"\n\"\u201cnu' boglio n\u00ec tu figli, n\u00ec tu frati,\"\n\"a ti, ca a lu libbro mio stati\u201d.\"\n\"Lu giuvane risse:\"\n\"\u201cn'auta t\u00f2rre io me fazzo fari,\"\n\"ra tanta 'uardie me fazzo 'uardare\u201d.\"\n\"La Morte le responne:\"\n\"\u201cio me fecco pe' sotto la l\u00e8sena ra porta,\"\n\"te r\u00e0o ncapo e te fazzo muorto\u201d.\"\n\"E accuss\u00ec fune; ncapo a tre juorni\"\n\"lu giovane car\u00e8tte malato:\"\n\"j\u00e8tte la Morte e s'assett\u00e0o a lu lato\u201d.\"\nOgni sera si invocava la protezione dei santi:\n\"\u201cA capu a lu liettu meu,\"\n\"nci staje Signuri Deu.\"\n\"A lu latu nci staje la Nunziata.\"\n\"A li pieri nci staje l'Angelu Gabriele.\"\n\"A la porta nci staje l'Angelu Nostru.\"\n\"A la via nci staje la Virgine Maria.\"\n\"Aiutatimi st'anima mia,\"\n\"finu a lu puntu re la morti mia\u201d.\"\nCome alla nascita la prima cura che veniva data al bambino era quella dell'anima, battezzandolo, cos\u00ec nella morte l'ultima cura che veniva data al defunto era dedicata allo spirito. I familiari aprivano un'imposta, cosicch\u00e9 l'anima potesse volare liberamente verso il cielo.\nLa salma.\nSuccessivamente si preparava la salma, che indossava l'abito migliore, scarpe nuove e camicia perfettamente stirata. Era necessario che la salma non portasse oggetti metallici, quindi venivano tolti orecchini, anelli e anche il ferro delle coroncine del rosario che si avvolgeva attorno alle mani del defunto.\nLe donne sposate indossavano il \"sino\", il grembiule; agli uomini si metteva il cappello nero e ai ragazzi il berretto. Qualora qualcuno si fosse dimenticato di introdurre nella bara questi tre capi d'abbigliamento, si credeva che il defunto sarebbe apparso ai familiari e agli amici per richiederli. Talvolta accadeva che in sogno il defunto facesse il nome della persona che doveva portarglielo e, fatalmente, avveniva che la persona prescelta, entro breve tempo, raggiungesse l'aldil\u00e0.\nLa campana del paese, appena avvenuto il decesso, si faceva suonare a morte. Due colpi separati seguivano i trentadue continuati, se il\ndefunto fosse stata una donna; tre colpi se fosse stato un uomo.\nLa camera ardente.\nLa camera ardente del defunto veniva preparata dai familiari con l'aiuto dei vicini o degli amici. In tempi molto antichi, la salma veniva collocata su di un tavolo; successivamente, venne esposta adagiata sul letto; infine, nella bara aperta. Parenti e amici si recavano a casa del defunto per portare l'ultimo saluto; le donne recitavano il rosario e gigli, garofani, margherite e rose venivano deposte accanto alla salma. Il defunto restava in casa ventiquattro ore, oppure due notti se fosse morto durante la notte o nelle ore serali.\nIl trasporto.\nIl trasporto poteva avvenire in modi diversi: in epoca antica il defunto veniva adagiato su di un asse, con il volto coperto da un velo nero e portato a spalle o a braccia; altrimenti poteva essere trasportato in una bara, a braccia, con il volto coperto da un velo nero. Seguiva una donna con il coperchio della bara; infine, la bara veniva chiusa e trasportata a braccia. Le esequie si svolgevano per le vie principali del paese fino alla chiesa, dove il prete celebrava una messa in suffragio dell'anima.\nModalit\u00e0 del lutto.\nNegli otto giorni dopo la morte di qualcuno, i familiari restavano in casa e parenti ed amici provvedevano al pasto.\nNei tre anni successivi era proibito cucinare a casa pasta, carne o pesce, sia nei giorni di lavoro, che in quelli festivi; qualora parenti o amici avessero portato ai familiari del defunto determinati cibi, era concesso mangiarli.\nLe donne vestivano completamente di nero, mentre gli uomini mettevano una fascia di lutto al braccio.\nAlla morte della madre o del padre, i figli, i generi e le nuore portavano il lutto da tre a cinque anni; alla morte della moglie o del marito, il lutto veniva portato da cinque a sette anni; alla morte di un figlio, i genitori portavano il lutto almeno per cinque anni; alla morte di un fratello o di una sorella, il lutto veniva portato per tre anni. Durante il lutto era proibito partecipare a feste o a liete ricorrenze; se nella famiglia del defunto fosse stato gi\u00e0 programmato un matrimonio, esso non poteva avvenire prima dei sei mesi o di un anno dal decesso. Le vedove e i vedovi che si risposavano toglievano totalmente il lutto. Il matrimonio di un vedovo o di una vedova, \"v\u00e8rula\" o \"v\u00ecrulo\", veniva considerato come qualcosa di anormale, mentre le vedove che per tutta la vita non toglievano il lutto venivano particolarmente apprezzate e ammirate per l'amore e la fedelt\u00e0 allo scomparso. Se fosse nato un figlio postumo del morto, nel volgere di nove mesi, se era maschio prendeva il nome del padre e se femmina lo stesso nome rivolto al femminile.\nBibliografia.\nFoglia Ciro, \" Bella Terra Mia \". Poesia dedicata ad Ascea, 2003. \" U Pesce Roppo Rui Juorni Puzza \", Commedia teatrale in tre atti, 2001. \" Ancora n'e' Arrivata \". Tragicommedia in tre atti in dialetto cilentano, 2007."}
{"id": "4077453", "revid": "767487", "url": "https://it.wikipedia.org/wiki?curid=4077453", "title": "The Charmed Arrow", "text": "The Charmed Arrow \u00e8 un cortometraggio muto del 1914 diretto da Fred Huntley.\nProduzione.\nIl film fu prodotto dalla Selig Polyscope Company\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 21 gennaio 1914."}
{"id": "4077455", "revid": "530184", "url": "https://it.wikipedia.org/wiki?curid=4077455", "title": "Ellsworth Kelly", "text": "Biografia.\nSecondogenito di tre figli nati da Allan Howe Kelly, dirigente di un'agenzia di assicurazioni, e Florence Bithens, insegnante. Poco dopo la sua nascita, la famiglia si trasferisce nel New Jersey, cambiando citt\u00e0 di anno in anno a causa del lavoro dei genitori.\nPassa molto tempo in solitudine, condizione che lo spinge a trovare interessi inusuali, come il bird watching, attivit\u00e0 che lo aiuta a sviluppare interesse per la forma e il colore, e che lo appassioner\u00e0 per il resto della vita. Intraprende studi sui trattati di ornitologi di fama mondiale come Louis Agassiz Fuertes e John James Audubon, che esercitano una forte influenza in lui.\nFrequenta la scuola pubblica, ambiente al tempo fortemente influenzato dalle teorie sull'educazione progressiva promulgate dal Columbia University Teacher's College, che promuovono lo sviluppo della creativit\u00e0 attraverso l'ampia presenza di materie artistiche. Pur riluttanti, i genitori gli mantengono gli studi al Pratt Institute di Brooklyn, che frequenta dal 1941 fino alla chiamata alle Armi nel 1943. Qui riesce a farsi assegnare al dipartimento artistico, dove ha modo di insegnare alle truppe l'arte del mimetismo e altri stratagemmi visivi per ingannare il nemico nelle azioni di guerra.\nNel 1948, congedatosi, e grazie al lauto stipendio da militare, si mantiene gli studi alla School of the Museum of Fine Arts di Boston e all'\u00c9cole nationale sup\u00e9rieure des Beaux-Arts di Parigi. Qui conosce Jean Arp, Constantin Br\u00e2ncu\u0219i, Alexander Calder e Joan Mir\u00f3 dei quali la rappresentazione semplificata delle forme presenti in natura influenzer\u00e0 il suo stile negli anni a venire.\nNel 1949 abbandona l'arte figurativa per dedicarsi alla corrente \"Hard-Edge painting\", inserita nel filone dell\"'Espressionismo astratto\", contraddistinta dalla prominenza di forme geometriche semplici, lineari e spesso taglienti, contrasti cromatici particolarmente forti creati con colori vividi e uniformi. Sar\u00e0 inoltre tra i primi a impiegare tele con forme sagomate e non regolari.\nNel 1954, dopo sei anni di soggiorno a Parigi in cui elabora un proprio stile personale, torna negli Stati Uniti e tiene la sua prima mostra personale alla Betty Parsons Gallery nel 1956. In questi anni vive in una comunit\u00e0 di artisti tra cui Robert Indiana, Agnes Martin e James Rosenquist in un loft di Manhattan.\nDal 2001 viveva e lavorava nel suo studio di Spencertown, a New York, dove \u00e8 morto a 92 anni nel dicembre 2015. A darne la notizia il compagno degli ultimi trent'anni, il fotografo Jack Shear."}
{"id": "4077461", "revid": "287204", "url": "https://it.wikipedia.org/wiki?curid=4077461", "title": "Marie-Gabrielle Capet", "text": "Biografia.\nDi origini modeste, si trasfer\u00ec a Parigi, dove entr\u00f2 nell'atelier di Ad\u00e9la\u00efde Labille-Guyard, pittrice specializzata in ritratti, celebre per essere stata un membro femminile dell'Acad\u00e9mie. La Capet lavor\u00f2 a fianco della sua mentore e del suo marito, il pittore storico Fran\u00e7ois-Andr\u00e9 Vincent, fino alla loro scomparsa, rispettivamente nel 1782 e nel 1816. \nFu abile nell'arte del pastello e nella pittura a olio, specialmente per i ritratti in miniatura: in un'epoca di grandi stravolgimenti storici, la sua opera si mantiene in biblico tra le atmosfere rococ\u00f2 del XVIII secolo e una ventata di nuova sensibilit\u00e0 neoclassica."}
{"id": "4077465", "revid": "50299862", "url": "https://it.wikipedia.org/wiki?curid=4077465", "title": "Cd/m2", "text": ""}
{"id": "4077470", "revid": "599013", "url": "https://it.wikipedia.org/wiki?curid=4077470", "title": "Ram\u00f3n Julian Puigblanque", "text": ""}
{"id": "4077471", "revid": "50299974", "url": "https://it.wikipedia.org/wiki?curid=4077471", "title": "Cd/m\u00b2", "text": ""}
{"id": "4077480", "revid": "110157", "url": "https://it.wikipedia.org/wiki?curid=4077480", "title": "Live in Roma 2005", "text": "Live in Roma 2005 \u00e8 un DVD di Fiorella Mannoia pubblicato il 30 novembre 2005 per la Sony Music; \u00e8 accompagnato dal libro Biografia di una voce.\nIl dvd.\nIl dvd \"Live in Roma 2005\", pubblicato il 30 novembre 2005 per la Sony Music, \u00e8 stato registrato durante i concerti di Fiorella Mannoia del 23 e 24 novembre 2005 presso il Teatro Politeama Brancaccio di Roma. Il dvd vede la regia di Claudio Lelli e la produzione di Piero Fabrizi e Maurizio Giammarco\nBiografia di una voce.\nIl dvd \u00e8 accompagnato dal libro \"Biografia di una voce\" pubblicato per la BUR (Biblioteca Universale Rizzoli) il 30 novembre 2005. Si tratta di un libro diviso in due parti: nella prima parte Fiorella si racconta in una sorta di diario in cui ripercorre le esperienze sia artistiche che umane, riportando i pensieri e i ricordi pi\u00f9 significativi; la seconda parte invece \u00e8 composta da varie riflessioni sull'attualit\u00e0 dei primi anni 2000."}
{"id": "4077481", "revid": "50300088", "url": "https://it.wikipedia.org/wiki?curid=4077481", "title": "Biografia di una voce", "text": ""}
{"id": "4077490", "revid": "287204", "url": "https://it.wikipedia.org/wiki?curid=4077490", "title": "Adolphe-Joseph-Thomas Monticelli", "text": "Biografia.\nApparteneva ad una famiglia di origine italiana stabilitasi a Marsiglia.\nDopo aver studiato a Parigi, tra il 1846 e il 1849, torn\u00f2, nel corso degli anni cinquanta, nella sua citt\u00e0 di origine, Marsiglia. Qui, nel 1856, divenne conoscente del pittore della scuola di Barbizon Narcisse Diaz, che lo influenz\u00f2 profondamente. Come il collega si concentr\u00f2 su temi legati al paesaggio e alle figure mitologiche di eroine. Anche dal punto di vista tecnico fu influenzato dalle pennellate dense di pigmento, applicato su scala sempre pi\u00f9 vasta, tanto da essere considerato un precursore di Van Gogh e Matisse."}
{"id": "4077491", "revid": "36426", "url": "https://it.wikipedia.org/wiki?curid=4077491", "title": "Adolphe Joseph Thomas Monticelli", "text": ""}
{"id": "4077492", "revid": "36426", "url": "https://it.wikipedia.org/wiki?curid=4077492", "title": "\u00c9mile-Auguste Carolus-Duran", "text": ""}
{"id": "4077494", "revid": "22475", "url": "https://it.wikipedia.org/wiki?curid=4077494", "title": "Lete (fiume)", "text": "Il Lete \u00e8 un fiume della Campania, lungo , con una portata di 119 litri al secondo.\nIl corso del fiume.\nNasce per fenomeno carsico nel cuore del Matese, nel comune di Letino in localit\u00e0 \"campo delle Secine\", ad un'altitudine di 1.028\u00a0m s.l.m. con una temperatura di 8\u00a0\u00b0C. Dopo aver attraversato i comuni di Prata Sannita, Pratella e Ailano, affluisce nel fiume Volturno.\nStoria.\nAgli inizi del 1907, la \"Societ\u00e0 Meridionale di Elettricit\u00e0\" con sede a Napoli, ordin\u00f2 la costruzione di una diga di sbarramento del fiume a Letino, alta 30 metri e del tipo a gravit\u00e0, formando cos\u00ec un lago con una superficie di 1,1\u00a0km\u00b2, un volume d'acqua di 925.000\u00a0m\u00b3 e un limite massimo di invaso di 908 metri, che serviva ad alimentare la Centrale idroelettrica di Prata Sannita.\nPrima che fosse costruita la diga, il fiume Lete s'inabissava nel profondo inghiottitoio del Ca\u00f9to, ricco di stalattiti e stalagmiti per poi riaffiorare nella valle di Prata Sannita nei pressi del castello medioevale dei Pandone.\nIl fiume scorre ancora sotterraneo per circa 500\u00a0m formando le grotte carsiche di Ca\u00f9to, un complesso di cavit\u00e0 naturali costituite da un ramo ancora percorso dall'acqua e da un ramo \"fossile\", visitabile.\nLa galleria superiore, che corrisponde al vecchio percorso del fiume Lete, \u00e8 un susseguirsi di pozzi d'acqua, dislivelli, piccoli canyon.\nNella sala maggiore, alta oltre 30 metri, si possono ammirare pregevoli stalattiti e stalagmiti.\nLa galleria inferiore ha uno sviluppo di circa 500 metri ed un dislivello di circa 90 metri. Lungo le sue diramazioni \u00e8 possibile ammirare diverse specie animali particolari come degli insetti e dei crostacei dal guscio bianco, senza occhi.\nNegli anni sessanta fu costruito il lago artificiale di Gallo Matese, sempre per sbarramento del corso del fiume, sfruttato per il funzionamento della centralina di Gallo Matese e, dal 1969, anche per l'alimentazione della centrale idroelettrica di Capriati a Volturno.\nFauna ittica.\nNella acque dei due laghi e del corso del fiume si trovano la trota fario, l'anguilla, la carpa comune, la regina, la carpa specchio, il persico reale, il barbo, la tinca, il vairone ed il luccio, introdotto da poco.\nTutto l'anno, ma specie nei periodi estivi, sono presenti numerosi uccelli acquatici, come marzaiole, germani reali, folaghe.\nL'Acqua Lete.\nNel comune di Pratella si trova lo stabilimento di imbottigliamento dell'acqua Lete.\nGi\u00e0 dall'Ottocento, infatti, l'acqua, raccolta dalla sorgente in anfore di terracotta, veniva trasportata su carri di legno in tutta la regione Campania. Tra la fine dell'Ottocento e l'inizio del Novecento, l'acqua Lete ottenne i primi riconoscimenti a livello internazionale e ben presto, dalla produzione artigianale, si pass\u00f2 ai primi impianti di imbottigliamento.\nIl fiume dell'oblio.\nLete (dal greco \u03bb\u03b1\u03bd\u03b8\u03ac\u03bd\u03c9 \" pron. lanthano\", \"essere nascosto, dimenticare\"), \u00e8 il fiume dell'oblio della mitologia greca e romana. Era originariamente il nome della figlia della dea Eris.\nL'opera latina pi\u00f9 famosa che ne parla \u00e8 L'Eneide di Virgilio, nel VI libro, e le anime dei Campi Elisi vi si tuffano quando devono reincarnarsi dimenticando le vite passate, secondo la concezione pitagorica della metempsicosi. \"Le anime che per fato devono cercare un altro corpo, bevono sicure acque e lunghe dimenticanze sull'onda del fiume Lete\" (\"En.\", VI 714-715).\nEsso \u00e8 citato anche da Dante Alighieri nel Purgatorio: immagina che in questo fiume, situato nel paradiso terrestre, sul monte del Purgatorio, si lavino le anime purificate prima di salire in Paradiso, per dimenticare le loro colpe terrene. Dante lo chiama per\u00f2 Let\u00e8, per la sua difficolt\u00e0 nel riconoscere gli accenti nei nomi di derivazione greca.\nSe ne parla anche nell'Orlando Furioso di Ludovico Ariosto: nel Lete, infatti, il Tempo getta i velli (rappresentazioni della vita umana) a cui \u00e8 legata una placca.\nIl Lete ha un ruolo importante all'interno della tragedia goethiana del Faust, e ricorre spesso anche in poesie di Baudelaire."}
{"id": "4077495", "revid": "3732", "url": "https://it.wikipedia.org/wiki?curid=4077495", "title": "Parigi-Nizza 2007", "text": "La Parigi-Nizza 2007, sessantacinquesima edizione della corsa e valica come evento d'apertura dell'UCI ProTour 2007, categoria 2.PT, si svolse in sette tappe precedute da un cronoprologo iniziale dall'11 al 18 marzo 2007, per un percorso totale di 1260,2\u00a0km. Fu vinto dallo spagnolo Alberto Contador che termin\u00f2 il giro in 29 ore 55 minuti 22 secondi, alla media di 42,11 \u00a0km/h.\nPartenza a Issy-les-Moulineaux con 160 ciclisti, dei quali 81 tagliarono il traguardo finale di Nizza."}
{"id": "4077497", "revid": "1543377", "url": "https://it.wikipedia.org/wiki?curid=4077497", "title": "Il segnalatore", "text": "Il segnalatore (\"The Signal-Man\") \u00e8 un racconto di Charles Dickens pubblicato nel 1866. Fa parte della collezione di racconti \"Mugby Junction\" che venne pubblicata inizialmente sulla rivista settimanale \"All the Year Round\", della quale Dickens \u00e8 stato fondatore e redattore.\nTrama.\nIl racconto narra la storia di un segnalatore ferroviario che \u00e8 perseguitato dai fantasmi: ogni volta che ne vede uno succedono cose terribili nel tratto di ferrovia dove lavora.\nLa storia inizia con l'arrivo del narratore sul luogo di lavoro del segnalatore. Il narratore giunge dall'alto di una collina e vede il segnalatore che fissa intensamente il cupo ingresso della galleria che deve sorvegliare. Il narratore quindi prova a chiamare il segnalatore muovendo un braccio ed esclamando \"Halloa! Below there!\" ma il lavoratore ferroviario, contrariamente a ogni aspettativa, non si volta e resta immobile a osservare il solito punto. Il narratore fa un nuovo tentativo e questa volta ottiene l'invito a raggiungere lo stralunato segnalatore. Il luogo nel quale lavora il segnalatore appare al narratore come un posto tutt'altro che sicuro, gli sembra che diventi sempre pi\u00f9 umido e cupo man mano che si avvicina ai binari.\nInizialmente il segnalatore sembra non essere a proprio agio, e il narratore se ne accorge, cerca quindi di tranquillizzarlo. Il segnalatore dice che gli pare d'aver gi\u00e0 visto il narratore, proprio davanti all'entrata della galleria, ma il secondo afferma che ci\u00f2 \u00e8 impossibile perch\u00e9 egli non \u00e8 mai stato in quel posto prima. \nRassicurato, il segnalatore d\u00e0 il benvenuto al narratore, lo invita nella sua cabina e davanti a un fuocherello i due cominciano a parlare. Il lavoro del segnalatore, nonostante l'alto grado di responsabilit\u00e0 e precisione che gli viene richiesto, consiste in alcune azioni di routine come riportare dati su registri, cambiare dei segnali, regolare delle luci e una leva di ferro di tanto in tanto, quando necessario. Durante la chiacchierata, il segnalatore appare come un ottimo lavoratore: si interrompe infatti ogni qual volta deve svolgere il suo lavoro e lo fa con accuratezza ed efficienza. I due parlano anche della breve carriera accademica del segnalatore, il quale aveva iniziato a studiare matematica, frazioni e algebra ma aveva poi abbandonato gli studi e intrapreso la sua attuale professione senza troppi rimpianti. Tuttavia, in un paio di occasioni il segnalatore interrompe la sua chiacchierata, apparentemente senza motivo, per lanciare un'occhiata alla campanella che segnala il passaggio di un treno. Per il narratore questo comportamento \u00e8 strano, ma il segnalatore sente suonare la campanella come se stesse effettivamente per passare un treno, esce dalla cabina e controlla l'ingresso della galleria. Infine con un'aria inspiegabile torna a sedersi per continuare la chiacchierata. \nAl momento di salutarsi il narratore promette al segnalatore di tornare la sera successiva. Il segnalatore gli chiede di non chiamarlo come ha fatto poche ore prima e vuole sapere se \u00e8 per merito di qualche forza soprannaturale che egli abbia detto \"Halloa! Below there!\" agitando in quel modo il suo braccio. Il narratore risponde di no e se ne va.\nQuando, il secondo giorno, il narratore torna a far visita al segnalatore, questo decide di confessargli di essere perseguitato dai fantasmi, le cui apparizioni sono indice di un imminente evento tragico sul suo luogo di lavoro. Gi\u00e0 in due occasioni quanto egli afferma si \u00e8 verificato: la prima volta il segnalatore aveva visto il fantasma del narratore pronunciare le sue stesse parole e agitare il braccio nello stesso modo: poco dopo avvenne una collisione tra due treni. Sei o sette mesi dopo il segnalatore aveva visto un altro fantasma che si copriva il volto con le mani, in atteggiamento di lutto. Nello stesso giorno una giovane sposa si uccise gettandosi fuori da un treno in corsa, che passava proprio dal luogo di lavoro del segnalatore. Inoltre egli giustifica il suo comportamento turbato dicendo di aver visto diverse volte un fantasma la settimana precedente e sospetta che un nuovo incidente stia per accadere senza che egli abbia la possibilit\u00e0 di fare qualcosa per impedirlo. Questa volta il fantasma si rivolge a lui dicendogli di fare attenzione e di sgombrare la via (\"For God's sake clear the way! Below there! Look out! Look out!\"), agitando con veemenza un braccio. Il giorno prima, quando il segnalatore si era voltato a guardare la campanella che suonava, aveva visto in entrambe le occasioni il fantasma vicino all'ingresso della galleria. Il narratore stenta a credere a ci\u00f2 che gli viene detto, cerca di rassicurare il segnalatore e si offre di accompagnarlo da un medico in quanto ritiene che soffra di allucinazioni.\nIl narratore torna per il terzo giorno a far visita al segnalatore; trova per\u00f2 un insolito gruppo di uomini nel tratto di ferrovia. Chiede loro cosa \u00e8 successo e apprende che il suo amico segnalatore \u00e8 morto in mattinata, travolto da un treno in corsa. Il narratore parla con un investigatore e con il macchinista del treno i quali gli descrivono gli ultimi attimi di vita del segnalatore: costui se ne stava sui binari e guardava intensamente qualcosa. All'arrivo del treno, nonostante il fischio di questo, le grida e i gesti di pericolo del ferroviere, il segnalatore era rimasto fermo, senza provare a mettersi in salvo e dando luogo alla tragedia. Il narratore chiede cosa avesse gridato il macchinista e quest'ultimo risponde: \"Laggi\u00f9! Attenzione! Attenzione! Per carit\u00e0 di Dio, spostatevi dalla via!\" (\"Below there! Look out! Look out! For God's sake clear the way!\"), agitando un braccio per farsi vedere meglio e coprendosi il volto con l'altro, per non guardare la drammatica fine del segnalatore.\nDurante questo resoconto, il narratore non pu\u00f2 fare a meno di notare che i disperati segnali di pericolo del macchinista coincidono precisamente con le azioni compiute dai fantasmi e descrittigli dal suo amico segnalatore.\nGenesi del racconto.\nCharles Dickens fu coinvolto nell'incidente ferroviario di Staplehurst, che si verific\u00f2 in data 9 giugno 1865. A causa di un errore umano, il treno su cui viaggiava l'autore pass\u00f2 sopra un viadotto che stava venendo messo in sicurezza. Il ponte cedette e tutte le carrozze, tranne quella della prima classe nella quale viaggiava Dickens, precipitarono. Lo scrittore usc\u00ec illeso dal disastro ma psicologicamente ne rest\u00f2 traumatizzato per i restanti 5 anni della sua vita. Dopo aver vissuto questa tragica esperienza Dickens divenne nevrotico in materia di viaggi in treno: gli causavano infatti un forte nervosismo e per quanto gli fosse possibile, egli cerc\u00f2 di usare altri mezzi di trasporto.\nL'anno seguente pubblic\u00f2 \"The Signal-man\": una tragica storia di fantasmi, strettamente legata all'ambito ferroviario.\nDickens prese spunto non solo dalla sua esperienza personale ma anche dal famoso incidente ferroviario del Clayton Tunnel, avvenuto il 25 agosto 1861. Nel suo racconto, infatti il primo evento tragico che si verifica \u00e8 proprio un incidente fra treni.\nTrasposizione cinematografica.\nIl film \"The Signal-Man\" venne tratto dall'omonima storia di Charles Dickens e usc\u00ec il 22 dicembre 1976, diretto da Lawrence Gordon Clark. Il corto a colori, della durata di 37 minuti, venne girato in lingua inglese. Le riprese avvennero in Inghilterra e pi\u00f9 precisamente in un tratto di ferrovia nei pressi di Birchen Coppice e all'entrata della galleria a Kidderminster, nel Worcestershire e nella ferrovia di Severn Valley, nello Shropshire\nIl cast \u00e8 composto da:"}
{"id": "4077499", "revid": "122880", "url": "https://it.wikipedia.org/wiki?curid=4077499", "title": "Coppa Marchigiana", "text": ""}
{"id": "4077505", "revid": "880084", "url": "https://it.wikipedia.org/wiki?curid=4077505", "title": "Soong Mei-ling", "text": ""}
{"id": "4077506", "revid": "880084", "url": "https://it.wikipedia.org/wiki?curid=4077506", "title": "Madame Chiang Kai-shek", "text": ""}
{"id": "4077507", "revid": "880084", "url": "https://it.wikipedia.org/wiki?curid=4077507", "title": "Madame Chiang", "text": ""}
{"id": "4077508", "revid": "115459718", "url": "https://it.wikipedia.org/wiki?curid=4077508", "title": "Guajira (telenovela)", "text": "Guajira \u00e8 una telenovela colombiana realizzata per RCN Televisi\u00f3n nel 1996. \u00c8 stata scritta da Fernando Gait\u00e1n. Ha come protagonisti Guy Ecker, Sonya Smith e Rafael Novoa. La sigla \u00e8 cantata da Carolina Sabino, che nella serie interpreta \u00darsula Epiey\u00fa. La serie \u00e8 stata trasmessa anche in Cile, Indonesia, Per\u00f9 e Venezuela.\nRacconta la storia di Felipe e Sonia. Sonia all'ultimo anno di scuola conosce Helmut Heidenberg, di cui si innamora; per\u00f2 Felipe si innamora di Sonia. Helmut e Sonia si sposano e si trasferiscono a La Guajira, di cui Helmut \u00e8 affascinato. A Sonia, invece mancano i vecchi momenti con Felipe e deve decidere tra i due."}
{"id": "4077512", "revid": "287204", "url": "https://it.wikipedia.org/wiki?curid=4077512", "title": "Henri-Jean-Guillaume Martin", "text": "Ebbe tra i suoi allievi e collaboratori il pittore Henri Doucet.\nBiografia.\nFiglio di un'ebanista di Tolosa, studi\u00f2 presso Jules Garipuy (amico di Bresdin e gi\u00e0 allievo di Delacroix), nell'Accademia d'arte di Tolosa. Si trasfer\u00ec poi a Parigi entrando nell'\u00c9cole des Beaux-Arts e diventando familiare nell'atelier del suo concittadino Jean-Paul Laurens, pittore specializzato in soggetti storici. Nel 1883 ricevette il primo premio al Salon e nel 1885 viaggi\u00f2 in Italia. Qui rimase colpito dai maestri antichi come Giotto e Masaccio, ma dimostr\u00f2 interesse anche per le opere contemporanee dei Macchiaioli e di Segantini. \nDopo essere tornato in Francia, i suoi amici Ernest Laurent e Aman-Jean lo introdussero alla pittura post-impressionista di Seurat, sebbene continuando a lavorare con una tecnica impressionista. \nAl nascente Salon de la Rose Croix espose numerose opere di soggetto simbolico e prese parte a mostre sull'impressionismo regionale a Monaco di Baviera, Vienna e Bruxelles. Col nuovo secolo i soggetti letterari scomparvero praticamente dalla sua produzione, prediligendo piuttosto i temi tratti dal vivere quotidiano, i paesaggi e le scene di genere. \nFu autore anche di numerose decorazioni su larga scala da parte delle amministrazioni locali (come l'H\u00f4tel de Ville di Parigi) e di privati: alcuni di tali lavori suscitarono l'ammirazione di Puvis de Chavannes. In tarda et\u00e0 si allontan\u00f2 raramente dalla sua abitazione nel piccolo paese di La Bastide-du-Vert nel dipantimento del Lot, e continu\u00f2 a dipingere soprattutto vedute naturali nelle vicinanze."}
{"id": "4077514", "revid": "36426", "url": "https://it.wikipedia.org/wiki?curid=4077514", "title": "La Bastide-du-Vert", "text": ""}
{"id": "4077516", "revid": "1318658", "url": "https://it.wikipedia.org/wiki?curid=4077516", "title": "Henri Martin", "text": "Biografia.\nAvendo studiato da notaio, intraprese tale professione per un certo periodo, dedicandosi per passatempo alla scrittura di romanzi, ma in seguito al successo del suo \"Wolfthurm\" (1830) decise di consacrarsi allo studio della storia francese.\nAssociandosi a Paul Lacroix (il \u00abBibliofilo Jacob\u00bb), concep\u00ec con questi una storia di Francia, raccolta di estratti dei principali cronisti e storici, e destinata a colmare i vuoti per i periodi mancanti. Il successo del primo volume, uscito nel 1833, incoraggi\u00f2 l'autore, e il risultato fu l\"'Histoire de France\" in quindici volumi (1833-1836). In seguito rivista ed ampliata (4\u00aa edizione, 16 volumi pi\u00f9 un indice, 1861-1865), valse al suo autore nel 1856 il primo premio dell'Acad\u00e9mie fran\u00e7aise, e nel 1869 il premio biennale di 20\u00a0000 franchi dall'Institut de France. Nel 1867 fu data alle stampe una versione ridotta in sette volumi dedicata al grande pubblico. Con la continuazione, la \"Histoire de France depuis 1789 jusqu'\u00e0 nos jours\" (8 volumi, 1878-1883), diede alla Francia uno studio storico completo, in grado di rimpiazzare la \"Histoire des Fran\u00e7ais\" di Simonde de Sismondi.\nL'opera di Martin non \u00e8 esente da difetti: le descrizioni dei Galli si fondano pi\u00f9 sulla leggenda che sulla storia, e, sotto questo aspetto, subiva troppo l'influenza di Jean Reynaud e della sua filosofia cosmogonica. In ogni modo forn\u00ec un grande stimolo allo studio dei Celti e all'antropologia. La sua conoscenza del Medioevo soffre di lacune, e le sue critiche non sempre sono pertinenti.\nLibero pensatore repubblicano, si lascia sovente guidare dai pregiudizi riguardo alla politica e alla storia religiosa dell'Ancien R\u00e9gime. Porta con s\u00e9 l'idea di associare costantemente le principali fasi della storia di Francia ad un eroe avvolto dal mito: Vercingetorige, Giovanna d'Arco, ecc. Gli ultimi sei volumi, dedicati ai secoli XVII e XVIII, sono giudicati superiori ai precedenti.\nTra le opere minori: \"De la France, de son g\u00e9nie et de ses destin\u00e9es\" (1847), \"Daniel Manin\" (1860), \"La Russie et l'Europe\" (1866), \"\u00c9tudes d'arch\u00e9ologie celtique\" (1872), \"Les Napol\u00e9on et les fronti\u00e8res de la France\" (1874).\nNel 1848 Lazare Hippolyte Carnot, ministro temporaneo dell'Istruzione pubblica, affid\u00f2 ad Henri Martin l'insegnamento di storia moderna alla Sorbona, incarico ricoperto per circa sei mesi.\nRedattore capo a \"Le Si\u00e8cle\", Martin fu sindaco del XVI \"arrondissement\" di Parigi nel 1870, poi dal 1880 al 1883, e fu eletto al Parlamento francese nel 1871. Entr\u00f2 all'Acad\u00e9mie des sciences morales et politiques nel 1871, e all'Acad\u00e9mie fran\u00e7aise 13 giugno 1878. Senatore rappresentante dell'Aisne nel 1876, non lasci\u00f2 grande ricordo di s\u00e9 come uomo politico. Sostenne nondimeno il progetto di legge votato dalla Camera per proclamare il 14 luglio giorno di festa nazionale, e pronunci\u00f2 a tal proposito un discorso davanti al Senato il 29 giugno 1880.\nMassone, con William Henry Waddington nel 1879 present\u00f2 Paul Doumer all'iniziazione nella loggia parigina Union fraternelle, appartenente al Grande Oriente di Francia. \nMor\u00ec a Parigi il 14 dicembre 1883\nUna via di Parigi del XVI \"arrondissement\" porta il suo nome, e cos\u00ec un liceo di Saint-Quentin, sua citt\u00e0 Natale."}
{"id": "4077520", "revid": "36426", "url": "https://it.wikipedia.org/wiki?curid=4077520", "title": "Aman-Jean", "text": ""}
{"id": "4077527", "revid": "287204", "url": "https://it.wikipedia.org/wiki?curid=4077527", "title": "Provod\u00edn", "text": "Provod\u00edn \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4077529", "revid": "287204", "url": "https://it.wikipedia.org/wiki?curid=4077529", "title": "Provodin", "text": ""}
{"id": "4077530", "revid": "254401", "url": "https://it.wikipedia.org/wiki?curid=4077530", "title": "Abbazia di San Gerolamo", "text": "L'abbazia di San Gerolamo \u00e8 un luogo di culto cattolico situato nel quartiere di Quarto dei Mille, in via Redipuglia, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di Quarto dell'arcidiocesi di Genova. L'edificio \u00e8 nelle adiacenze dell'istituto Giannina Gaslini.\nStoria.\nFondazione.\nLe vicende che portarono all'origine dell'abbazia ebbero inizio in Spagna durante lo scisma d'Occidente della Chiesa cattolica nel XIV secolo. In seguito all'esilio dei papi ad Avignone e al successivo schieramento delle forze europee a sostegno del papa Urbano IV o dell'antipapa Clemente VII, il re Giovanni I, regnante delle regioni di Castiglia e Le\u00f2n ader\u00ec allo schieramento dell'antipapa e ci\u00f2 provoc\u00f2 una situazione addirittura insostenibile in Spagna: chi voleva rimanere cittadino spagnolo doveva aderire all'antipapa pena l'esilio. Un gruppo di religiosi gerolimiti, movimento appena istituito che professava la regola di sant'Agostino, prefer\u00ec l'esilio. Approdati a Genova chiesero al papa di Roma l'autorizzazione a costruire un monastero intitolato al loro protettore san Girolamo, ed il 5 agosto 1383 con un breve, il Pontefice acconsent\u00ec alla costruzione.\nI religiosi non approdarono a Genova per caso, infatti, faceva parte della congregazione Alfonso Pecha di Guadalati, fratello del fondatore dei gerolimiti e vescovo di Ja\u00e9n, che aveva avuto la fortuna di essere confessore, consigliere, compagno di viaggio e revisore degli scritti di santa Brigida di Svezia. Proprio in occasione di un viaggio e della permanenza a Genova di santa Brigida, Alfonso Pecha scopr\u00ec i luoghi presso i quali sarebbe sorto il monastero che allora si presentavano come una verde collinetta a ridosso del Mar Ligure. A confermare il fatto che sia stato Alfonso Pecha a dare l'impulso alla creazione del monastero, vi \u00e8 una lapide sepolcrale, tutt'oggi visibile all'interno della chiesa, che attribuisce a lui il merito di essere stato il fondatore del complesso monastico. Dopo l'approvazione papale, il progetto avanz\u00f2 rapidamente ed il 18 dicembre 1383 i gerolimiti comprarono, per mille e cento lire genovesi, il terreno sul quale sorge tuttora la chiesa. Con il sussidio delle elemosine, e con un contributo dei benedettini neri di Santo Stefano, si pot\u00e9 eseguire una buona parte del lavoro.\nQuattro anni dopo, nel 1387, venne eletto il primo priore che mor\u00ec poco dopo, cos\u00ec come molti altri religiosi della comunit\u00e0, che in poco tempo fu ridotta a soli due individui: il fondatore vescovo Alfonso e frate Innocenzo. In virt\u00f9 della grave situazione, il vescovo prese la decisione di cedere la fondazione alla Congregazione benedettina olivetana che gli offriva la sicurezza del completamento dell'opera da lui iniziata. Da Siena cominciarono ad affluire i monaci, si costitu\u00ec una nuova comunit\u00e0 che l'anno successivo pot\u00e9 contare su altri dodici monaci che permisero la ripresa della normale vita monastica.\nLa permanenza olivetana.\nLe prime trasformazioni le operano proprio i frati olivetani che sfondarono l'abside originale per ricavare l'ampio \"sancta sanctorum\", al cui centro \u00e8 collocato l'altare maggiore e, intorno a questo, il coro. Al termine di queste prime trasformazioni avvenne la consacrazione dell'altare maggiore (1492) e della chiesa (1495).\nNel 1535 il monastero divent\u00f2 definitivamente abbazia indipendente con un proprio abate. Proprio la figura dell'abate sar\u00e0 spesso ricoperta da rappresentanti delle pi\u00f9 importanti famiglie genovesi del tempo (Adorno, Fieschi, Imperiale, Centurione) e questo sottolinea come, nel tempo, l'abbazia di San Gerolamo avesse assunto un'importanza spirituale e sociale. La vicinanza di tali importanti famiglie favor\u00ec l'ampliamento e il completamento delle strutture dell'abbazia. La sacrestia fu fatta costruire da Luciano Spinola e, sempre gli Spinola, intervennero per restaurarla nel 1542 e, successivamente, nel 1609.\nNel 1487 Nicola Da Passano, con disposizione testamentaria, offr\u00ec un fondo per la costruzione di una cappella che risulta essere la cappella dell'oratorio posta a fianco dell'altare maggiore. Alla fine del Quattrocento venne aggiunto il sostegno marmoreo dell'altare maggiore che alcuni storici affermano sia il sarcofago di Agostino e Giovanni Adorno.\nTra il XVI e XVII secolo avvenne l'aggiunta delle cappelle laterali utilizzate spesso come sepolcri. In particolare, intorno al 1612, gli Spinola fecero erigere la cappella di santa Francesca Romana e nel 1649 quella dell'allora beato Bernardo Tolomei. Nel 1933 venne operato un parziale recupero e restauro del complesso. Alla fine degli anni '80 la chiesa \u00e8 nuovamente oggetto di restauro: vengono recuperate le colonne affrescate, la cappella del crocifisso, vengono riportati alla luce alcuni affreschi originali posti sugli architravi, e vengono restaurati alcuni dipinti affissi nel presbiterio, avviene, inoltre, il restauro e la pulizia, del crocifisso posto nella cappella di san Nicol\u00f2.\nL'abbandono forzato e la destinazione ad ospedale.\nLa vita prosegu\u00ec indisturbata fino al 1797 quando alcuni movimenti rivoluzionari e l'arrivo dell'esercito napoleonico cacciarono via i frati dall'abbazia che torn\u00f2 in loro possesso nel 1815. I tentativi di ridare vita all'abbazia (addirittura sovvenzionati dal re Carlo Alberto di Savoia) furono per\u00f2 vanificati dalle leggi del 1855 che costrinsero i frati ad esulare dall'abbazia senza farvi mai pi\u00f9 ritorno.\nL'immobile venne riscattato dalla Cassa ecclesiastica nel 1859 e venne destinato ad abitazione per le \"figlie di casa\". Intorno al 1900 le figlie furono sostituite da ammalate croniche, nel 1925 la costruzione venne affittata alla Piccola casa della Divina Provvidenza (meglio nota come \"Piccolo Cottolengo\") che vi rimase per tre anni.\nIl recupero.\nIl 1933 segn\u00f2 la fine di un lungo periodo tormentato ed incerto: il complesso di San Gerolamo venne incluso in un progetto di recupero e ristrutturazione degli edifici ospedalieri. Venne recuperato lo stile architettonico originale, vennero posti il nuovo pavimento e la nuova illuminazione e venne risistemato il piazzale antistante l'ingresso.\nNel 1944 l'amministrazione ospedaliera vendette il complesso di San Gerolamo al conte Gerolamo Gaslini che intendeva utilizzare la chiesa come luogo di culto per l'istituto Giannina Gaslini. Negli anni successivi, con l'aumentare della popolazione, si rese necessario creare una nuova parrocchia. Il conte Gaslini cedette i locali dell'abbazia alla Curia Arcivescovile di Genova affinch\u00e9 vi si potesse insediare la nuova parrocchia che il cardinale Giuseppe Siri cre\u00f2 nel 1958. Come condizione per la cessione dell'abbazia alla Curia, venne incluso il vincolo che l'arcivescovo di Genova e i suoi successori ne divenissero anche l'abate. La chiesa venne affidata ai padri cappuccini che, a seguito dei malati, erano venuti ad officiare fin dal 1924. Nel 1984 i frati cappuccini vengono richiamati dall'ordine per altri incarichi e la parrocchia viene affidata ai preti diocesani.\nArchitettura.\nLa chiesa \u00e8 a croce latina, a tre navate con transetto e coro. I materiali utilizzati sono molto poveri poich\u00e9 i mezzi economici erano molto ristretti e perch\u00e9 l'originaria funzione dell'abbazia era quella di eremo; una eventuale ricchezza di materiali e di stili non sarebbe stata consona con la vita di povert\u00e0 e preghiera che dovevano sostenere i monaci. Lo stile utilizzato per la realizzazione della chiesa \u00e8 principalmente gotico ma molti elementi sono stati cancellati dalle numerose trasformazioni che sono state operate nel tempo."}
{"id": "4077534", "revid": "287204", "url": "https://it.wikipedia.org/wiki?curid=4077534", "title": "Prysk", "text": "Prysk \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4077539", "revid": "110157", "url": "https://it.wikipedia.org/wiki?curid=4077539", "title": "Radvanec", "text": "Radvanec \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4077540", "revid": "179235", "url": "https://it.wikipedia.org/wiki?curid=4077540", "title": "Anna Svaerd", "text": ""}
{"id": "4077543", "revid": "210936", "url": "https://it.wikipedia.org/wiki?curid=4077543", "title": "Jurij Sedich", "text": ""}
{"id": "4077545", "revid": "110157", "url": "https://it.wikipedia.org/wiki?curid=4077545", "title": "Skalice u \u010cesk\u00e9 L\u00edpy", "text": "Skalice u \u010cesk\u00e9 L\u00edpy \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4077546", "revid": "287204", "url": "https://it.wikipedia.org/wiki?curid=4077546", "title": "Skalice u Ceske Lipy", "text": ""}
{"id": "4077547", "revid": "123047111", "url": "https://it.wikipedia.org/wiki?curid=4077547", "title": "Francesco Donati", "text": " Amico intimo del Carducci, fu maestro di Giovanni Pascoli.\nBiografia.\nFiglio di Francesco e Carlotta Canci, nacque il 16 marzo 1821 in localit\u00e0 Marcaccio, a Seravezza. Crebbe con la madre, perch\u00e9 il padre mor\u00ec durante la gravidanza, lasciando la famiglia in preda alle ristrettezze economiche. Studi\u00f2 presso gli Scolopi a Pietrasanta e a Firenze, costruendosi un'ottima conoscenza nel campo delle scienze e delle lettere. Fu ordinato sacerdote calasanziano nel 1846. Rimasto a Firenze, insegn\u00f2 matematiche alle Scuole Pie di san Giovannino degli Scolopi, corrispondenti all'attuale Liceo Galilei.\nNel 1854 strinse amicizia con Giosu\u00e8 Carducci, che era stato studente dell'istituto dal 1849 al 1852 e lo aveva avuto in commissione d'esame il 23 agosto 1852, anche se non lo ebbe come insegnante. Il rapporto fu molto intenso, e prosegu\u00ec fino alla morte del sacerdote. Furono le tornate accademiche del '53 e del '54, tenutesi presso le Scuole Pie, a far conoscere al maestro le grandi doti poetiche di Giosu\u00e8, e a svelare una comune predilezione per i classici, per lo Stilnovo e per la lingua del Trecento toscano.\nEra in Versilia quando l'epidemia di colera invase la Toscana nel 1854. Si prodig\u00f2 negli aiuti alla popolazione, e l'esperienza gli diede spunto per la sua ballata pi\u00f9 famosa, l\"Orfanella\" (1855).\nNelle lettere carducciane del 1855 Donati \u00e8 gi\u00e0 il \u00abcaro Cecco\u00bb, maestro di vita cui si rivolge col \u00abtu\u00bb confidenziale, inviandogli le proprie composizioni per averne un consiglio. Come talvolta avveniva a quei tempi, Donati era versato tanto nelle scienze quanto nella letteratura, di cui era un profondissimo conoscitore. Dopo i primi anni d'insegnamento, fu esclusivamente professore di lettere, e nel febbraio 1856 si segnal\u00f2 anche come poeta con la canzone \"A Enrico Pazzi quando scolpiva il busto del Parini\", molto apprezzata dall'incipiente sodalizio degli \"Amici pedanti\".\nTra il 1857 e il 1859 insegn\u00f2 a Pietrasanta, e strinse un forte legame con Giuseppe Chiarini e Ottaviano Targioni Tozzetti, tanto che gli incontri che questi solevano fare discutendo vivacemente di letteratura e leggendo classici latini si tenevano talvolta nella cella del frate, alla presenza anche del Carducci, che in questo contesto lo soprannomin\u00f2 affettuosamente \"Padre Consagrata\", stesso pseudonimo affibbiato nel XVI secolo a Giovanni Mazzuoli dall'Aretino e dal Lasca.\nFu in questo periodo che compose sonetti, canzoni e soprattutto ballate di notevole delicatezza poetica. Quando gli \"Amici\" decisero di fondare il \"Poliziano\", rivista che doveva occuparsi esclusivamente di letteratura, insistettero in ogni modo perch\u00e9 Donati, di grande cultura ma restio a licenziare testi per la pubblicazione, si occupasse della sezione filologica. Donati diede una mano alla creazione del giornale, raccogliendo firme illustri, ma quando usc\u00ec il primo numero il primo giorno del 1859, non erano presenti suoi contributi.\nInnumerevoli furono allora le missive di Pietro Dazzi e Chiarini, e il 22 gennaio Carducci lo implorava di concedere la sua collaborazione:\nLicenzi\u00f2 quindi per il terzo, quarto e sesto numero degli scritti sull'origine dei vocaboli versiliesi, che saranno pubblicati col titolo \"Saggio di un glossario etimologico di voci proprie della Versilia\", e costituisce un'opera filologica di grande interesse. Come \u00e8 noto, il \"Poliziano\" chiuse i battenti in giugno a causa dei fermenti politici che agitavano la citt\u00e0.\nIl padre continu\u00f2 a insegnare; nel 1863 a Empoli, nel 1864-65 a Siena presso il Convitto Tolomei e soprattutto, dal 1865 al 1872, ad Urbino, dove ebbe come allievi Giovanni Pascoli e Rodolfo Renier. Fu lui a far conoscere la poesia di Carducci al Pascoli. I discenti conservavano un ricordo forte del maestro, severo e rigoroso quanto appassionato, e capace di ipnotizzare l'uditorio quando cominciava a spiegare Dante. Pascoli soleva sempre ripetere a chi gli era stato compagno di collegio: \u00abSe so il latino, lo devo ai primi insegnamenti dei Padri Scolopi di Urbino\u00bb. Scrisse, inoltre, che nessuno come Donati somigliava al Carducci nel temperamento e nella dottrina.\nNel 1873 fu a Imola, dopo di che fece ritorno nel paese natale, dove, stanco e malato, salut\u00f2 il 17 giugno per l'ultima volta Carducci e Chiarini che non lo vedevano n\u00e9 sentivano dal 1871 e che avevano colto l'occasione di impegni didattici di Giosu\u00e8 al liceo di Massa. Si spense a Serravezza il 5 luglio 1877.\nCritica e opere.\nDopo la morte cadde nell'oblio finch\u00e9 nel 1918 Achille Pellizzari riordin\u00f2 le lettere di Francesco Donati, dando vita a un volume in cui cerc\u00f2 di raccogliere tutti gli articoli che il frate scrisse per giornali e riviste. Premise al volume uno scritto che Renier aveva fatto comparire sul \"Fanfulla della domenica\" e alleg\u00f2 all'opera anche la ballata \"Orfanella\". Per rendere giustizia al personaggio che continuava ad essere trascurato dai biografi carducciani, Emilio Pasquini gli dedic\u00f2 nel 1935 una monografia.\nLe sestine in endecasillabi dell\"Orfanella\" raccontano con leggerezza e commozione la disgrazia abbattutasi su una bambina durante l'epidemia di colera: echi della poesia petrarchesca si fondono con un lessico spontaneo e naturale, certamente non immemore della lezione leopardiana.\nTra le opere di Donati va ancora menzionato il saggio \"Della poesia popolare scritta\" (1862) e \"Della maniera di interpretare le pitture ne' vasi fittili antichi\" (1861).\nCarducci gli dedic\u00f2 il sonetto \u00abO padre Consagrata, io ti vo' fare\u00bb, la poesia \"Ultimo inganno\" nell'edizione samminiatese delle \"Rime\" (1857) e la raccolta delle \"Rime di M.Cino e degli altri poeti del secolo XIV\". Nel 1865 Donati collabor\u00f2 alla \"Rivista italiana\" diretta da Chiarini, e in quegli anni questioni di lingua e di etimologia (greca e latina) gli venivano sottoposte addirittura da Niccol\u00f2 Tommaseo.\nCollegamenti esterni.\nFrancesco Donati nel Dizionario Treccani"}
{"id": "4077549", "revid": "110157", "url": "https://it.wikipedia.org/wiki?curid=4077549", "title": "Skalka u Doks", "text": "Skalka u Doks \u00e8 un comune della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "4077554", "revid": "287204", "url": "https://it.wikipedia.org/wiki?curid=4077554", "title": "Ernest Laurent", "text": "Biografia.\nNato in una famiglia ben agiata, nel 1879 entr\u00f2 nell'\u00c9cole des Beaux-Arts, diventando alunno di Henri Lehmann, un discepolo di Ingres dalla salda adesione al tardo neoclassicismo. Qui fece conoscenza con Seurat e Aman-Jean, con i quali affitt\u00f2 uno studio e visit\u00f2 la quarta esibizione impressionista del 1879. I tre furono cos\u00ec colpiti da decidere di abbandonare l'accademia e svilupparono negli anni successivi la tecnica puntinista, in particolare Seurat, che aveva grande stima per le scoperte scientifiche sul colore di Eug\u00e8ne Chevreul. Poco dopo per\u00f2 Laurent si stacc\u00f2 dal gruppo, per aderire al meno rivoluzionario stile simbolista sotto l'influenza di Puvis de Chavannes. \nDal 1882 present\u00f2 regolarmente i suoi lavori al Salon e nel 1885 ottenne un particolare successo, che gli valse un premio di studio per visitare l'Italia. Nel 1889 vinse il Prix Rome e soggiorn\u00f2 a Villa Medici. \nDopo essere tornato in Francia partecip\u00f2 al nuovo Salon de la Rose Croix, organizzato da Jos\u00e9phin P\u00e9ladan e rafforz\u00f2 la sua tendenza simbolista. Pi\u00f9 tardi, con Aman-Jean e Martin, eredit\u00f2 dal Salon la tendenza a rappresentare scene di vita borghese con una tavolozza di colori delicati. Nel 1911 venne organizzata una retrospettiva monografica della sua opera alla Galleria Durand-Ruel e nel 1920 un'esposizione a Parigi con Henri-Jean-Guillaume Martin, Henri Le Sidaner e altri, presso la Galleria Georges Petit.\nPoco dopo la sua morte una grande retrospettiva fu organizzata al Museo dell'Orangerie: nonostante ci\u00f2 venne col tempo dimenticato e solo in tempi recenti si \u00e8 avvertita una sua riscoperta."}
{"id": "4077555", "revid": "118050158", "url": "https://it.wikipedia.org/wiki?curid=4077555", "title": "Monte Margiani", "text": "Il monte Margiani \u00e8 un massiccio all'interno della catena montuosa del Linas e la vetta \u00e8 posta a 859 m s.l.m. Si trova all'interno del comune di Villacidro. \nIl nome deriva, con tutta probabilit\u00e0, dal sardo campidanese \"Mont'e Margiani\", traducibile letteralmente come \"Monte della volpe\". Troviamo valida spiegazione di questo toponimo nel sito dei toponimi Villacidresi di \"mont'e omu\" di cui si riportano le parole:\"Si dice che il nome Margiani non sia stato dato al monte per immortalare l\u2019astuto animale, nemico da sempre dei pastori, bens\u00ec, per ricordare il capo degli uomini che si erano rifugiati in quelle montagne impervie per non assoggettarsi agli invasori e che da quell\u2019altura potevano controllare le mosse del nemico e anticiparne i movimenti.\"\nLa vetta \u00e8 costituita da roccia granitica e la vegetazione molto scarsa costituita da soli licheni e da qualche albero. Le condizioni atmosferiche sono solitamente avverse a causa della forte esposizione ai venti. LA neve cade 1 - 2 volte all'anno con accumuli non elevati, a eccezione di grandi ondate di freddo; in certi anni la neve cade copiosa."}
{"id": "4077558", "revid": "83531", "url": "https://it.wikipedia.org/wiki?curid=4077558", "title": "Giro dei Paesi Baschi 2007", "text": "Il Giro dei Paesi Baschi 2007, quarantasettesima edizione della corsa e valica come sesto evento dell'UCI ProTour 2007 categoria 2.PT, si svolse in sei tappe dal 9 al 14 aprile 2007, per un percorso totale di 863\u00a0km. Fu vinto dallo spagnolo Juan Jos\u00e9 Cobo che termin\u00f2 il giro in 21 ore 56 minuti 38 secondi, alla media di 39,328 \u00a0km/h.\nAl traguardo finale di Oiartzun 91 ciclisti conclusero la corsa."}
{"id": "4077559", "revid": "36426", "url": "https://it.wikipedia.org/wiki?curid=4077559", "title": "Prix Rome", "text": ""}
{"id": "4077560", "revid": "599013", "url": "https://it.wikipedia.org/wiki?curid=4077560", "title": "Micka\u00ebl Roche", "text": "Carriera.\nClub.\nHa giocato in Francia, nella squadra riserve del Monaco e nel Menton.\nNazionale.\nIl 20 giugno 2013 gioca da titolare in Confederations Cup nella partita persa per 10-0 contro la Spagna."}
{"id": "4077564", "revid": "339392", "url": "https://it.wikipedia.org/wiki?curid=4077564", "title": "Derrick Bateman", "text": ""}
{"id": "4077567", "revid": "17654", "url": "https://it.wikipedia.org/wiki?curid=4077567", "title": "Simeone Antonio Sografi", "text": ""}
{"id": "4077569", "revid": "716642", "url": "https://it.wikipedia.org/wiki?curid=4077569", "title": "Alvin Tehau", "text": "Vita privata.\n\u00c8 gemello di Lorenzo Tehau, fratello di Jonathan Tehau e cugino di Teaonui Tehau, tutti calciatori della Nazionale tahitiana.\nCarriera.\nClub.\nA partire dal 2010 ha giocato complessivamente 10 partite, segnando anche 4 gol, nella OFC Champions League. Nel 2011 ha giocato per un breve periodo nella squadra belga del Bleid.\nNazionale.\nNel 2010 ha giocato 3 partite con la Nazionale Under-20 di Tahiti; lo stesso anno esordisce con la Nazionale maggiore, e il 1\u00ba giugno 2010 segna una doppietta contro Samoa in una partita valida per le Qualificazioni ai Mondiali del 2014. Dopo aver partecipato nel 2012 alla vittoria della Coppa d'Oceania, nel 2013 gioca da titolare nella Confederations Cup sia contro la Nigeria che contro la Spagna."}
{"id": "4077573", "revid": "466539", "url": "https://it.wikipedia.org/wiki?curid=4077573", "title": "\u00c9mile-Ren\u00e9 M\u00e9nard", "text": "\u00c8 stato un esponente del Simbolismo.\nBiografia.\nNato in una famiglia parigina agiata e colta (suo padre R\u00e9n\u00e9-Joseph era uno storico dell'arte ed editore della \"Gazette des Beaux-Arts\", mentre suo zio Louis M\u00e9nard era un artista e studioso di mitologia), pass\u00f2 la sua infanzia a Barbizon, venendo in contatto con artisti come Corot, Millet e Th\u00e9odore Rousseau, che spesso venivano a visitare suo padre. Quindi, fin dall'infanzia, Ren\u00e9 M\u00e9nard visse in un ambiente artistico e familiarizz\u00f2 con la natura e il paesaggio, nonch\u00e9 con soggetti classici. Studi\u00f2 arte all'\u00c9cole des Beaux-Arts, dove ebbe come maestri Bouguereau e Baudry, e, a partire dal 1880, all'Acad\u00e9mie Julian dopo essere stato allievo di Paul Baudry, William Bouguereau e Henri Lehmann. Queste conoscenze ebbero un'indubbia influenza su di lui. Dal 1897 espose al Salon dei Dodici, assieme a Henri Martin e a Edmond Aman-Jean, fino al 1923 e fece inoltre parte della \"Soci\u00e9t\u00e9 Nationale des Beaux-Arts\".\nNegli anni novanta dell'Ottocento si accost\u00f2 alla Secessione di Monaco e si affili\u00f2 a \"La Libre Esth\u00e9tique\" di Bruxelles che rafforzarono la sua vocazione simbolista. Dai temi mitologici e biblici si diresse infatti su soggetti legati al mondo pastorale, ai paesaggi lirici, alle rovine. La sua passione per l'antichit\u00e0 lo port\u00f2 in Grecia, in Sicilia, in Palestina, in Marocco e in Italia. Fu certamente influenzato da Puvis de Chavannes, dal quale eredit\u00f2 il trattamento della luce tipico del tardo impressionismo. Nel 1900 fu nominato Cavaliere della Legion d'Onore e nel 1910 promosso Ufficiale. Mor\u00ec a Parigi all'et\u00e0 di 68 anni e fu sepolto nel cimitero di Montparnasse."}
{"id": "4077574", "revid": "486946", "url": "https://it.wikipedia.org/wiki?curid=4077574", "title": "Simbolista", "text": ""}
{"id": "4077576", "revid": "1784492", "url": "https://it.wikipedia.org/wiki?curid=4077576", "title": "Nogometni Klub Marsonia", "text": "Il Nogometni klub Marsonia 1909, comunemente chiamato Marsonia, \u00e8 una squadra di calcio di Slavonski Brod, in Croazia.\nStoria.\nLa \"NK Marsonia\" fu fondata nel 1909. Dal 1945 al 1962, la squadra era denominata \"NK Radni\u010dki Brod\", e poi semplicemente \"BSK\" dal 1962 al 1992, prima che il nome originale venisse ripristinato.\nIl 1\u00ba agosto 2011, la NK Marsonia si fonde con il MV Croatia per formare il \"Nogometni klub Marsonia 1909\". Una squadra denominata NK Marsonia continua a funzionare da seconda squadra societaria.\nStrutture.\nStadio.\nIl Marsonia utilizza il Gradski stadion uz Savu (stadio cittadino lungo la Sava). L'impianto \u00e8 stato rinnovato nel 2017, mentre nel 2020 si \u00e8 costruita una nuova tribuna nel lato est con 900 posti di fronte al campo principale e circa 300 posti per il campo ausiliario. Sono previsti piani aggiuntivi per spogliatoi e la costruzione di nuovi stand. Nella Prva HNL, il Marsonia ha utilizzato lo stadio del concittadino \"NK \u017deljezni\u010dar\", \u0160RC Stanko Vlaini\u0107 - Dida.\nCollegamenti esterni.\n "}
{"id": "4077577", "revid": "1566286", "url": "https://it.wikipedia.org/wiki?curid=4077577", "title": "10.000 camere da letto", "text": "10.000 camere da letto (\"Ten Thousand Bedrooms\") \u00e8 un film del 1957 diretto da Richard Thorpe."}
{"id": "4077584", "revid": "767487", "url": "https://it.wikipedia.org/wiki?curid=4077584", "title": "Stefano Magnasco (calciatore)", "text": "Carriera.\nClub.\nStefano Magnasco inizia la sua carriera da calciatore nel 2002, quando viene acquistato dall'Universidad Cat\u00f3lica dove compie tutta la trafila delle giovanili, fino al giorno del suo debutto in prima squadra: esordisce il 7 marzo in occasione del match di campionato con il Club Deportivo Palestino. Il 20 agosto rimedia la sua prima ammonizione in carriera, durante la partita giocata con il Huachipato. Ottiene, a suo malgrado, la sua prima espulsione in carriera il 23 ottobre durante il match di campionato con il Cobresal.\nIl 14 giugno 2012 il Groningen ufficializza l'acquisto del cartellino del calciatore cileno per la somma di 600.000$.\nRitorna poi nel 2014 all'."}
{"id": "4077588", "revid": "115451862", "url": "https://it.wikipedia.org/wiki?curid=4077588", "title": "Dipartimento di K\u00e9b\u00e9mer", "text": "Il dipartimento di K\u00e9b\u00e9mer (fr. \"D\u00e9partement de K\u00e9b\u00e9mer\") \u00e8 un dipartimento del Senegal, appartenente alla regione di Louga. Il capoluogo \u00e8 la cittadina di K\u00e9b\u00e9mer.\nIl dipartimento si estende su una zona pianeggiante nella parte occidentale della regione di Louga; si affaccia ad ovest per un tratto sulla \"Grande C\u00f4te\".\nIl dipartimento di K\u00e9b\u00e9mer comprende un comune (K\u00e9b\u00e9mer, il capoluogo) e 3 \"arrondissement\" (Darou Mousty, Ndande e Sagatta), a loro volta suddivisi in 16 comunit\u00e0 rurali.\nLa citt\u00e0 fu fondata dalla famiglia Kebe che regn\u00f2 sulla regione Louga (precedentemente royaume de Louga \"regno di Louga\") fino a quando il Senegal divenne una Repubblica Democratica. La famiglia Kebe contribu\u00ec allo sviluppo della regione dopo la \"caduta del regno\" donando le loro ricchezze alla Fratellanza Islamica che aiut\u00f2 i musulmani pi\u00f9 poveri ad avere una vita migliore. L'unico Kebe che vincendo le elezioni divenne sindaco dopo il regno, fu Ali Kebe nel 2004. Dopo la sua morte nel 2009 come scritto nel suo testamento, il suo patrimonio fu donato alla citt\u00e0 di K\u00e9b\u00e9mer."}
{"id": "4077589", "revid": "2004687", "url": "https://it.wikipedia.org/wiki?curid=4077589", "title": "Lies for the Liars", "text": "Lies for the Liars \u00e8 il terzo album in studio del gruppo musicale statunitense The Used, pubblicato nel 2007 dalla Reprise Records.\nTracce bonus.\nLa band ha rilasciato, distribuite in varie edizioni limitate e nei singoli, 8 b-side i cui nomi sono:"}
{"id": "4077590", "revid": "767487", "url": "https://it.wikipedia.org/wiki?curid=4077590", "title": "Tamatoa Wagemann", "text": "Carriera.\nClub.\nHa giocato 5 partite nella OFC Champions League.\nNazionale.\nCon la Nazionale di calcio di Tahiti ha partecipato alla Confederations Cup 2013, \u00e8 l'unico (insieme a Rainui Aroita) dei 23 convocati a non giocare nemmeno un minuto nella competizione."}
{"id": "4077591", "revid": "110157", "url": "https://it.wikipedia.org/wiki?curid=4077591", "title": "Dipartimento di Louga", "text": "Il dipartimento di Louga (fr. \"D\u00e9partement de Louga\") \u00e8 un dipartimento del Senegal, appartenente alla regione di Louga. Il capoluogo \u00e8 la citt\u00e0 di Louga.\nIl dipartimento si estende su una zona pianeggiante nella parte occidentale della regione di Louga; si affaccia ad ovest per un tratto sulla \"Grande C\u00f4te\".\nIl dipartimento di Louga comprende un comune (Louga, il capoluogo) e 4 \"arrondissement\", a loro volta suddivisi in 15 comunit\u00e0 rurali:"}
{"id": "4077593", "revid": "124808", "url": "https://it.wikipedia.org/wiki?curid=4077593", "title": "Guajira (serie televisiva)", "text": ""}
{"id": "4077595", "revid": "1543377", "url": "https://it.wikipedia.org/wiki?curid=4077595", "title": "MeatballWiki", "text": "MeatballWiki \u00e8 una wiki dedicata allo studio delle comunit\u00e0 virtuali, della cultura della rete internet e dell' ipermedia; essa intende insegnare come organizzare comunit\u00e0 (principalmente comunit\u00e0 virtuali) di persone usando gli strumenti della rete internet.\nMeatballWiki fu iniziata nel 2000 da Sunir Shah, un amministratore di forum dell'Ontario, Canada, all'interno del dominio di UseModWiki usemod.com.; il suo scopo originario era di focalizzarsi sugli ipermedia collaborativi, ma attualmente copre argomenti dalla propriet\u00e0 intellettuale al cyberpunk, alla confusione degli URI.\nMeatballWiki e le comunit\u00e0 wiki.\nL'intento originario di MeatballWiki era di offrire osservazioni e opinioni sulle wiki e le loro comunit\u00e0 virtuali, con l'intento di aiutarne lo sviluppo. Essendo una comunit\u00e0 virtuale che si occupa di comunit\u00e0 virtuali, MeatballWiki \u00e8 stata il punto di lancio per altri progetti basati su wiki e una risorsa generale riguardo al pi\u00f9 ampio concetto di wiki, tanto da diventare in questa nicchia un \"cult\". Essa descrive le generali tendenze osservate sulle wiki e sulle altre comunit\u00e0 online, per esempio i cicli di vita delle wiki e il loro rapporto col comportamento delle persone in esse.\nIl progetto MeatballWiki ha anche creato un \"bus tour\" di wiki."}
{"id": "4077596", "revid": "110157", "url": "https://it.wikipedia.org/wiki?curid=4077596", "title": "Dipartimento di Lingu\u00e8re", "text": "Il dipartimento di Lingu\u00e8re (fr. \"D\u00e9partement de Lingu\u00e8re\") \u00e8 un dipartimento del Senegal, appartenente alla regione di Louga. Il capoluogo \u00e8 la cittadina di Lingu\u00e8re.\nIl dipartimento si estende nella parte centro-orientale della regione di Louga, su una porzione della pianura semidesertica del Ferlo; le condizioni climatiche sfavorevoli provocano la bassa densit\u00e0 di popolazione, molto inferiore a quella dei due dipartimenti costieri.\nIl dipartimento di Lingu\u00e8re comprende 2 comuni (Lingu\u00e8re e Dahra) e 4 \"arrondissement\", a loro volta suddivisi in 15 comunit\u00e0 rurali:"}
{"id": "4077597", "revid": "716642", "url": "https://it.wikipedia.org/wiki?curid=4077597", "title": "Teheivarii Ludivion", "text": "Caratteristiche tecniche.\nDifensore centrale con un buon fisico, in grado di usare indifferentemente sia il piede destro che il sinistro.\nCarriera.\nClub.\nHa giocato nella prima divisione thaitiana. In carriera ha giocato complessivamente 8 partite in OFC Champions League.\nNazionale.\nHa partecipato ai Mondiali Under-20 del 2009, nei quali ha giocato 3 partite senza mai segnare.\nIl 23 giugno 2013 gioca da titolare contro l'Uruguay nella terza ed ultima partita della fase a gironi della Confederations Cup, venendo espulso al 59' per doppia ammonizione. Tra il 2010 ed il 2013 ha totalizzato complessivamente 21 presenze ed una rete in nazionale."}
{"id": "4077598", "revid": "287204", "url": "https://it.wikipedia.org/wiki?curid=4077598", "title": "Dipartimento di Linguere", "text": ""}
{"id": "4077601", "revid": "287204", "url": "https://it.wikipedia.org/wiki?curid=4077601", "title": "Dipartimento di Kebemer", "text": ""}
{"id": "4077602", "revid": "115454495", "url": "https://it.wikipedia.org/wiki?curid=4077602", "title": "Prisionera", "text": "Prisionera \u00e8 una telenovela prodotta da Telemundo e andata in onda nello stesso canale nel 2004. Ha come protagonisti Gabriela Spanic, Diana Quijano, Gabriela Roel e da Mauricio Islas, sostituito poi da Gabriel Porras. Fu registrata a Miami. La serie \u00e8 andata in onda anche nella Repubblica Dominicana, Uruguay, Bulgaria, Paraguay, Spagna, Argentina, Russia, Croazia, Montenegro, Georgia ed altri. Tra il 2004 e il 2005 \u00e8 andato in onda in Serbia su RTV Pink.\nL'attore Mauricio Islas fu denunciato per aver avuto un rapporto sessuale con l'attrice G\u00e9nesis Rodr\u00edguez, allora sedicenne. Islas rischiava fino a 15 anni di carcere. L'attore in seguito ad un accordo non and\u00f2 in carcere, ma fu sostituito nella serie da Gabriel Porras.\nRacconta la storia di Guadalupe che viene accusata all'et\u00e0 di 13 anni di aver ucciso una persona, anche se non \u00e8 vero. Nel carcere minorile scopre di essere incinta. Mentre scappa dal carcere conosce Daniel, che la aiuta a fuggire. Per\u00f2 i due ignorano il fatto che il fratello di Daniel, Ernesto, ha commesso il crimine per cui Guadalupe \u00e8 stata in carcere."}
{"id": "4077609", "revid": "1543377", "url": "https://it.wikipedia.org/wiki?curid=4077609", "title": "Bolle di sapone (serie televisiva)", "text": "Bolle di sapone (\"Soap\") \u00e8 una serie televisiva statunitense in 89 (poi 93 per le repliche) episodi trasmessi per la prima volta nel corso di 4 stagioni dal 1977 al 1981.\n\u00c8 una sitcom che si rivela una parodia delle soap opera con la trama che, includendo elementi melodrammatici tipici di quel format, vanta diversi aspetti trattati con tono da sitcom come rapimenti alieni, possessioni demoniache, omicidi, sequestri di persona, impotenza, transessuali e la mafia. Nel 2007 \u00e8 stata indicata dalla rivista \"Time\" come uno dei \"100 migliori spettacoli televisivi di tutti i tempi\". La serie fu creata, scritta e prodotta da Susan Harris e dai produttori esecutivi Paul Junger Witt (futuro marito della Harris) e Tony Thomas. Ogni stagione successiva alla prima veniva preceduta da una retrospettiva di 90 secondi della stagione precedente. Gli ultimi quattro episodi della serie andarono in onda con una durata di un'ora durante la prima televisiva sulla ABC. Questi episodi di un'ora furono successivamente divisi in due il che porta il numero totale degli episodi a 93 per le successive distribuzioni in syndication.\nTrama.\n\"Soap\" \u00e8 ambientata nella citt\u00e0 fittizia di Dunn's River, nel Connecticut e incentrata sulla famiglia dei Tate che vive in un quartiere ricco. Jessica Tate e suo marito, Chester, non sono certo modelli di fedelt\u00e0 per le varie storie d'amore che hanno intrapreso nel corso del tempo e che hanno intrecciato con diverse disavventure familiari, tra cui l'omicidio del figliastro della sorella di lei Mary, Peter Campbell. I due hanno tre figli: la sexy Corinne, la conservatrice Eunice e lo scapestrato Billy. Nell'abitazione dei Tate vive anche il padre di Jessica, che viene soprannominato \"il maggiore\" perch\u00e9 \u00e8 convinto di stare ancora in guerra e indossa l'uniforme in casa. Al gruppo \u00e8 unito il maggiordomo di colore Benson (protagonista poi dello spin-off \"Benson\", viene sostituito nel ruolo da Saunders). L'altra famiglia protagonista e quella dei Campbell, composta da Mary Campbell, sorella di Jessica, dal marito impiegato Burt e dai figli, il gay Jodie, il criminale Danny e il complessato Chuck, un ventriloquo che si esprime solo attraverso il suo manichino e alter ego Bob.\nLa serie vede numerose sottotrame al limite del surreale, il tutto strutturato in maniera appositamente contorta per parodiare le trame delle soap opera. Tra le numerose sottotrame che si sviluppano nel corso delle stagioni: Chester si trova coinvolto in un omicidio, poi perde la memoria rifacendosi una nuova vita come cuoco mentre la moglie Jessica si innamora del detective Donahue che indaga sul caso e poi scappa in Sud America al ritorno del marito; Eunice si innamora di Dutch Leitner, il killer assoldato da Chester; Corinne sposa un ex prete ma la figlia dei due si riveler\u00e0 posseduta dal demonio; Burt viene rapito dagli extraterrestri e rimpiazzato da un clone con cui Mary intrattiene rapporti sessuali estremi finendo per restare incinta dell'alieno.\nAll'inizio di ogni episodio, l'annunciatore Rod Roddy fornisce una breve descrizione della trama contorta degli episodi precedenti e osserva: \"Confuso? Non lo sarai dopo l'episodio di questa settimana di \"Soap\"\". Alla fine di ogni episodio, pone al pubblico una serie di domande sul destino dei personaggi della serie in uno stile volutamente impassibile del tipo: \"Jessica scoprir\u00e0 la storia di Chester?\" e conclude con la frase \"A queste domande, e a molte altre, verr\u00e0 data risposta nella prossima puntata di \"Soap\"\"\nControversie.\nLo spettacolo \u00e8 stata oggetto di diverse controversie durante la sua trasmissione. Spesso gener\u00f2 critiche per le sue rappresentazioni relativamente franche degli omosessuali, delle minoranze razziali ed etniche, dei malati mentali, nonch\u00e9 per aver trattato di altri temi tab\u00f9 come la differenza tra le classi sociali, l'infedelt\u00e0 coniugale, l'incesto, le molestie sessuali, lo stupro, rapporti sessuali tra studente e insegnante. Gran parte della critica era diretta verso il personaggio apertamente gay di Jodie Dallas (Billy Crystal). \"Soap\" fu tra le prime serie statunitensi in prima serata ad includere un personaggio apertamente gay che svolgeva un ruolo importante nella trama generale. Alcuni attivisti per i diritti dei gay sostennero che certi sviluppi narrativi rinforzavano gli stereotipi negativi nei confronti dell'omosessualit\u00e0.\nPersonaggi e interpreti.\nIl cast comprende tre ex attori di soap opera. Robert Mandan (che interpreta Chester Tate) aveva precedentemente recitato in \"Aspettando il domani\" (\"Search for Tomorrow\") e Donnelly Rhodes (che interpreta Leitner) aveva interpretato il primo marito di Katherine Chancellor in \"Febbre d'amore\" (\"The Young and the Restless\"). Infine Arthur Peterson, Jr. (\"The Major\") aveva interpretato il reverendo John Ruthledge nella versione radiofonica di \"Sentieri\" (\"Guiding Light\").\nProduzione.\nLa serie, ideata da Susan Harris, fu prodotta da Witt/Thomas/Harris Productions e girata negli studios della Columbia/Sunset Gower a Hollywood in California. Le musiche furono composte da George Aliceson Tipton.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 13 settembre 1977 al 20 aprile 1981 sulla rete televisiva ABC. In Italia \u00e8 stata trasmessa su RaiUno con il titolo \"Bolle di sapone\".\nAlcune delle uscite internazionali sono state:"}
{"id": "4077610", "revid": "46931", "url": "https://it.wikipedia.org/wiki?curid=4077610", "title": "Soap (serie televisiva)", "text": ""}
{"id": "4077612", "revid": "41824", "url": "https://it.wikipedia.org/wiki?curid=4077612", "title": "Meatball Wiki", "text": ""}
{"id": "4077614", "revid": "123732053", "url": "https://it.wikipedia.org/wiki?curid=4077614", "title": "Testina rotante", "text": "La testina rotante, anche detta palla da golf, \u00e8 un componente delle macchine da scrivere elettroniche, in particolare della IBM Selectric. Si presenta come una sfera, simile ad una palla da golf con i caratteri incisi specularmente, viene fatta ruotare da un motore elettrico nella corretta posizione e cos\u00ec viene fatta sbattere sul nastro con l'inchiostro, stampando cos\u00ec il carattere desiderato. \nIl vantaggio, rispetto al sistema a martelletti, era che poteva essere sostituita cambiando cos\u00ec il carattere tipografico. Una delle testine pi\u00f9 diffuse era la Prestige Elite 72.\nLa testina rotante \u00e8 famosa per essere stata utilizzata in una sigla del \"TG3\", diventando cos\u00ec dal 1987 fino al 1999 il simbolo di questo telegiornale italiano."}
{"id": "4077630", "revid": "1964823", "url": "https://it.wikipedia.org/wiki?curid=4077630", "title": "\u00d6zg\u00fcr \u00c7ek", "text": ""}
{"id": "4077631", "revid": "69794", "url": "https://it.wikipedia.org/wiki?curid=4077631", "title": "PalaFermi", "text": ""}
{"id": "4077639", "revid": "599013", "url": "https://it.wikipedia.org/wiki?curid=4077639", "title": "Edoardo Giannone", "text": "Carriera.\nNella sua carriera ha giocato tre stagioni in Serie B, due con la maglia del Lecce e una con il Verona; milit\u00f2 poi nuovamente nel Lecce."}
{"id": "4077640", "revid": "123472472", "url": "https://it.wikipedia.org/wiki?curid=4077640", "title": "Una maid en Manhattan", "text": "Maid in Manhattan \u00e8 una serie televisiva statunitense prodotta da NBC, in collaborazione con Sony Pictures Entertainment, prodotta da Aurelio Valc\u00e1rcel Carrol e Viviana Pimstein. \u00c8 andata in onda in Ecuador, Messico, Colombia, Venezuela, Panama, Ungheria, Cile, Georgia, Spagna, Polonia, Costa Rica, Serbia, Per\u00f9 e Paraguay. La serie \u00e8 stata registrata a New York, Los Angeles in Messico e a Miami. Ha come protagonisti Litzy, Eugenio Siller e Vanessa Villela. La telenovela \u00e8 basata sul film del 2002 Un amore a 5 stelle. diretto da Wayne Wang. Basato su un soggetto di John Hughes, accreditato come \"Edmond Dant\u00e8s\". La colonna sonora \u00e8 composta da Alan Silvestri e Marco Flores.\nRacconta la storia di Marisa Luj\u00e1n che dopo essere emigrata dal Messico agli Stati Uniti, dove si trasferisce insieme a suo figlio, Lalo, in un prestigioso hotel, dove incontra Crist\u00f3bal Parker Salas, di cui si innamora."}
{"id": "4077642", "revid": "767487", "url": "https://it.wikipedia.org/wiki?curid=4077642", "title": "Under the Stars and Stripes", "text": "Under the Stars and Stripes \u00e8 un cortometraggio muto del 1910 diretto da Frank Beal.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio di un rullo - usc\u00ec nelle sale cinematografiche statunitensi il 13 gennaio 1910."}
{"id": "4077645", "revid": "36426", "url": "https://it.wikipedia.org/wiki?curid=4077645", "title": "Paul-\u00c9lie Ranson", "text": ""}
{"id": "4077647", "revid": "1431409", "url": "https://it.wikipedia.org/wiki?curid=4077647", "title": "Josef Mart\u00ednez", "text": "\u00c8 il miglior marcatore nella storia dell'Atlanta United.\nCaratteristiche tecniche.\n\u00c8 un calciatore dal fisico dinamico e leggero, capace di effettuare progressioni in velocit\u00e0 palla al piede e di lasciarsi alle spalle qualsiasi difensore. Possiede un ottimo tiro che spesso conclude con precisione e potenza, rendendolo anche un abile finalizzatore.\nCarriera.\nClub.\nIl 3 gennaio 2012 il Caracas annuncia la cessione di Martinez alla formazione del BSC Young Boys, nella Super League svizzera, con cui il ragazzo sigla un contratto di quattro anni. Debutta il 5 febbraio 2012 contro il Servette, partita vinta per 3-1. Dopo una serie di buone prestazioni, Mart\u00ednez dapprima ottiene la convocazione nella nazionale del Venezuela e quindi, il 21 ottobre 2012, si sblocca andando a segno in campionato contro il Grasshoppers.\nDopo una stagione e mezza con la casacca giallonera, viene mandato in prestito al Thun, dove segna 10 gol in 32 partite nei primi sei mesi e convince lo Young Boys a farlo rientrare alla base nel corso del mercato di gennaio.\nIl 7 giugno 2014 il venezuelano si trasferisce poi al Torino per 3 milioni di euro. Debutta nel terzo turno preliminare di Europa League, vinto 3-0 contro il Brommapojkarna. Segna il suo primo gol in maglia granata, nella gara di ritorno vinta per 4-0. Il 6 dicembre 2014 Mart\u00ednez segna il suo primo gol in Serie A in un pareggio per 2-2 con il Palermo. Cinque giorni pi\u00f9 tardi, segna la sua prima doppietta in Europa League contro il Copenaghen, contribuendo alla vittoria del Toro. La partita finir\u00e0 1-5 e permetter\u00e0 al Torino di qualificarsi ai sedicesimi di Europa League. La sua esperienza in granata si conclude dopo due stagioni e mezzo, con 76 presenze e 13 reti, deludendo in parte le aspettative.\nIl 2 febbraio 2017 viene ceduto in prestito con obbligo di riscatto all'Atlanta United. Avendo stupito la dirigenza con 5 gol in 3 partite, il 22 marzo seguente viene riscattato per 4,5 milioni di euro. Nella stagione 2018 risulta essere spesso decisivo arrivando a realizzare quasi un gol a partita. Il 1\u00ba agosto partecipa all'All Star Game contro la , realizzando una rete e vince il premio di MVP della gara. Il 25 agosto 2018, diventa il pi\u00f9 prolifico goleador, su base stagionale, della storia della Major League Soccer con 28 reti, con diverse giornate d'anticipo rispetto alla fine della stagione regolare. A fine stagione, con 35 reti in 39 partite complessive, trascina letteralmente Atlanta alla vittoria del suo primo titolo di campione della MLS alla seconda stagione della sua storia - andando a segno anche nella finale contro i Portland Timbers (2-0) - e vince il titolo di capocannoniere e di MVP del campionato.\nNazionale.\nNel 2013 partecipa al Campionato sudamericano di calcio Under-20 2013 con la Nazionale Under-20 di calcio del Venezuela. Non superando per\u00f2 la prima fase del torneo. Ha segnato 2 reti sulle 3 segnate dal Venezuela, e durante il torneo \u00e8 stato il capitano della sua nazionale.\nViene convocato per la Copa Am\u00e9rica Centenario negli Stati Uniti. Nella prima partita del torneo segna il gol decisivo nella partita finita 1 a 0 per il Venezuela contro la Giamaica. L'11 novembre 2016 diventa il primo giocatore della nazionale Venezuelana a realizzare la prima tripletta della storia della \"Vinotinto\" in partite ufficiali, nel 5-0 contro la Bolivia valevole per le qualificazioni a Russia 2018.\nStatistiche.\nPresenze e reti nei club.\n\"Statistiche aggiornate al 30 ottobre 2021.\"\nCronologia presenze e reti in nazionale.\n \n \nRecord.\nMajor League Soccer\nAtlanta United"}
{"id": "4077648", "revid": "486946", "url": "https://it.wikipedia.org/wiki?curid=4077648", "title": "San Gerolamo di Quarto", "text": ""}
{"id": "4077649", "revid": "36426", "url": "https://it.wikipedia.org/wiki?curid=4077649", "title": "Kees Van Dongen", "text": ""}
{"id": "4077651", "revid": "287204", "url": "https://it.wikipedia.org/wiki?curid=4077651", "title": "Josef Martinez", "text": ""}
{"id": "4077652", "revid": "767487", "url": "https://it.wikipedia.org/wiki?curid=4077652", "title": "Jim Nussle", "text": "Biografia.\nDi origini danesi, Nussle nacque in Iowa e studi\u00f2 legge fino a divenire avvocato. Qualche anno dopo entr\u00f2 in politica con il Partito Repubblicano e nel 1990 si candid\u00f2 alla Camera dei Rappresentanti, venendo eletto.\nNussle venne riconfermato dagli elettori fino al 2006, anno in cui lasci\u00f2 il Congresso per concorrere alla carica di governatore dell'Iowa. Tuttavia Nussle perse contro l'avversario democratico Chet Culver.\nL'anno seguente il Presidente George W. Bush nomin\u00f2 Nussle come sostituto di Rob Portman alla carica di direttore dell'Ufficio per la Gestione e il Bilancio all'interno della Casa Bianca; Nussle mantenne l'incarico fino alla scadenza del mandato presidenziale di Bush."}
{"id": "4077653", "revid": "36426", "url": "https://it.wikipedia.org/wiki?curid=4077653", "title": "Albert Marquet", "text": ""}
{"id": "4077654", "revid": "599013", "url": "https://it.wikipedia.org/wiki?curid=4077654", "title": "Asmir Kajevi\u0107", "text": ""}
{"id": "4077655", "revid": "287204", "url": "https://it.wikipedia.org/wiki?curid=4077655", "title": "Asmir Kajevic", "text": ""}
{"id": "4077659", "revid": "767487", "url": "https://it.wikipedia.org/wiki?curid=4077659", "title": "The Devil, the Servant, and the Man (film 1910)", "text": "The Devil, the Servant, and the Man \u00e8 un cortometraggio muto del 1910 diretto da Frank Beal. Fu la prima versione di un soggetto che Beal port\u00f2 altre due volte sullo schermo, nel 1912 e nel 1916.\nTrama.\nTrama di \"Moving Picture World synopsis\" in su IMDb\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 27 gennaio 1910."}
{"id": "4077666", "revid": "767487", "url": "https://it.wikipedia.org/wiki?curid=4077666", "title": "In the Serpent's Power", "text": "In the Serpent's Power \u00e8 un cortometraggio muto del 1910 diretto da Frank Beal.\nProduzione.\nIl film fu prodotto dalla Selig Polyscope Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 7 febbraio 1910."}
{"id": "4077675", "revid": "461628", "url": "https://it.wikipedia.org/wiki?curid=4077675", "title": "Metropolitan Opera", "text": ""}
{"id": "4077676", "revid": "767487", "url": "https://it.wikipedia.org/wiki?curid=4077676", "title": "The Angelus (film 1910)", "text": "The Angelus \u00e8 un cortometraggio muto del 1910 diretto da Frank Beal.\nProduzione.\nIl film fu prodotto dalla Selig Polyscope Company\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 28 aprile 1910."}
{"id": "4077681", "revid": "70217", "url": "https://it.wikipedia.org/wiki?curid=4077681", "title": "BYSCC", "text": ""}
{"id": "4077682", "revid": "834", "url": "https://it.wikipedia.org/wiki?curid=4077682", "title": "Lingua bini", "text": ""}
{"id": "4077685", "revid": "50305584", "url": "https://it.wikipedia.org/wiki?curid=4077685", "title": "Camillo Merlini Paolucci", "text": ""}
{"id": "4077689", "revid": "767487", "url": "https://it.wikipedia.org/wiki?curid=4077689", "title": "Mitja Novini\u0107", "text": "Caratteristiche tecniche.\n\u00c8 un interno di centrocampo."}
{"id": "4077690", "revid": "599013", "url": "https://it.wikipedia.org/wiki?curid=4077690", "title": "Mitja Novini\u010d", "text": ""}
{"id": "4077691", "revid": "287204", "url": "https://it.wikipedia.org/wiki?curid=4077691", "title": "Mitja Novinic", "text": ""}
{"id": "4077692", "revid": "599013", "url": "https://it.wikipedia.org/wiki?curid=4077692", "title": "Kalmberg", "text": "Il Kalmberg (ufficialmente, in tedesco: Kalmberg-Schanzen, \"trampolini Kalmberg\") era un trampolino situato a Bad Goisern, in Austria, ora smantellato.\nStoria.\nAperto nel 1953, l'impianto ha ospitato alcune tappe della Coppa del Mondo di combinata nordica.\nCaratteristiche.\nIl trampolino normale aveva il punto K a 90 m. Il complesso \u00e8 attrezzato anche con salti minori K70 (anch'esso in disuso), K30 e K20."}
{"id": "4077702", "revid": "287204", "url": "https://it.wikipedia.org/wiki?curid=4077702", "title": "Lukasz Madej", "text": ""}
{"id": "4077703", "revid": "119794847", "url": "https://it.wikipedia.org/wiki?curid=4077703", "title": "Pietro Tidei", "text": "Gi\u00e0 deputato e Sindaco di Civitavecchia, dal 25 giugno 2018 \u00e8 Sindaco di Santa Marinella.\nBiografia.\nAttivit\u00e0 politica.\nEletto per la prima volta Sindaco di Civitavecchia nel 1994 e riconfermato per un secondo mandato nel 1999 sostenuto da una Giunta di centrosinistra.\nElezione a deputato.\nAlle elezioni politiche del 2001 viene eletto alla Camera dei Deputati nel \"collegio uninominale\" di Civitavecchia, sostenuto dal L'Ulivo.\nAlle Elezioni politiche italiane del maggio 2001 \u00e8 stato eletto per la prima volta alla Camera dei deputati. Nella XIV Legislatura, ha fatto parte del gruppo parlamentare Democratici di Sinistra-L'Ulivo dal Democratici di Sinistra-L'Ulivo dal 4 giugno 2001 al 27 aprile 2006.\nNell'aprile 2008 \u00e8 stato eletto nuovamente alla Camera. Nella XVI Legislatura ha fatto parte del gruppo del PD.\nAlle elezioni comunali di Civitavecchia del maggio 2012 \u00e8 stato eletto sindaco per il centrosinistra. Ha vinto le elezioni superando, al ballottaggio, il sindaco uscente Giovanni Moscherini.\nIl 13 giugno 2012 si \u00e8 dimesso da deputato, abbandonando l'incarico parlamentare per incompatibilit\u00e0 con la carica di sindaco, dopo che \u00e8 stata promossa nei suoi confronti un'azione popolare, ai sensi degli articoli 69 e 70 del decreto legislativo n. 267 del 2000, finalizzata all'accertamento giurisdizionale della sua condizione di incompatibilit\u00e0. Gli subentra Mario Adinolfi.\nIl 25 novembre 2013 viene sfiduciato dal consiglio comunale e decade da Sindaco.\nNel 2018 si candida a Sindaco di Santa Marinella per la coalizione di centro-sinistra, riportando al primo turno il 34,25% dei voti. Al ballottaggio del 24 giugno 2018 viene eletto Sindaco con il 57,17%, sconfiggendo il candidato del centro-destra, fermo al 42,83%.\nFamiliari.\n\u00c8 padre di Marietta Tidei, Consigliere regionale nel Lazio, gi\u00e0 deputata nella XVII Legislatura."}
{"id": "4077705", "revid": "113992928", "url": "https://it.wikipedia.org/wiki?curid=4077705", "title": "Casale San Nicola", "text": "Casale San Nicola \u00e8 una frazione del comune di Isola del Gran Sasso d'Italia, in provincia di Teramo, con una popolazione di circa 200 abitanti, collocata sotto la scenografica e imponente parete del Corno Grande a 859 metri s.l.m.\nGeografia fisica.\nTerritorio.\nIl territorio di Casale San Nicola fa parte del Parco nazionale del Gran Sasso e Monti della Laga. Il paese \u00e8 situato in una vallata chiamata Fosso Gravone, formato dal passaggio di un affluente del fiume Mavone alle pendici del Paretone del Corno Grande ed \u00e8 il centro abitato pi\u00f9 vicino ad esso.\nStoria.\nLa storia di questo borgo \u00e8 legata principalmente al Medioevo. \nA poca distanza dal paese \u00e8 situato l'antico eremo di San Nicola, risalente al 1000-1100 d.C. e sorge a circa 1000 m di altezza.\nIl monastero nacque in seguito alla riforma eremitica di San Pier Damiani come primitivo eremo sul Monte Corno. Nel 1187 la chiesa Sancti Nicolay de Cornu era attestata tra le pertinenze del monastero di Fonte Avellana, sotto la cui giurisdizione rimase fino al 1652 quando per ordine di Papa Innocenzo X vennero soppressi i piccoli monasteri. Nel 1342 il convento era tenuto a pagare la decima papale.\nLa piccola chiesetta, di origine romanica, \u00e8 oggi in ottimo stato di conservazione; essa presenta una muratura formata dall'assemblaggio di blocchi squadrati di pietra calcarea con malta ed un tetto a doppio spiovente. Vicino si possono osservare i resti degli antichi edifici monastici.\nNel 2012 gli abitanti del paese hanno votato a favore della costituzione dell'ASUC di Casale San Nicola, con il compito di gestire, mantenere e salvaguardare i beni di uso civico e le propriet\u00e0 collettive, ricadenti sul proprio territorio.\nEventi.\nOgni anno, l'associazione culturale Sotto un Ponte , a cavallo di ferragosto (14 e 15 agosto gli appuntamenti fissi, a cui se ne aggiungono altri diversi di anno in anno), organizza la sagra della \"\"Pecora alla Callara\".\""}
{"id": "4077706", "revid": "104458", "url": "https://it.wikipedia.org/wiki?curid=4077706", "title": "Bad Goisern", "text": ""}
{"id": "4077708", "revid": "287204", "url": "https://it.wikipedia.org/wiki?curid=4077708", "title": "Bad Goisern am Hallstattersee", "text": ""}
{"id": "4077709", "revid": "104458", "url": "https://it.wikipedia.org/wiki?curid=4077709", "title": "Bad Goisern am Hallstaettersee", "text": ""}
{"id": "4077710", "revid": "1243", "url": "https://it.wikipedia.org/wiki?curid=4077710", "title": "Autotreno ATR 220", "text": ""}
{"id": "4077715", "revid": "633110", "url": "https://it.wikipedia.org/wiki?curid=4077715", "title": "USS Detroit (CL-8)", "text": "Lo USS \"Detroit\" fu un incrociatore leggero classe Omaha della United States Navy attivo dal 1922 al 1946, che serv\u00ec nel teatro del Pacifico durante la seconda guerra mondiale. Fu la quarta nave militare statunitense a portare il nome della citt\u00e0 di Detroit, Michigan.\nIl \"Detroit\" fu varato il 29 giugno 1922 nei cantieri della Bethlehem Shipbuilding Corporation a Quincy (Massachusetts); madrina del varo fu la signorina Madeline Couzens, figlia del sindaco di Detroit James J. Couzens. Entr\u00f2 in servizio il 31 luglio 1923 al comando del capitano J. Halligan, Jr.\nStoria.\nPeriodo fra le due guerre mondiali.\nUna volta entrato ufficialmente in servizio, il \"Detroit\" svolse un viaggio di collaudo nel mar Mediterraneo, al termine del quale si un\u00ec alla \"Scouting Fleet\", una flotta composta prevalentemente di navi da battaglia obsolete che operava nell'oceano Atlantico, con la quale comp\u00ec esercitazioni al largo della East Coast e, di nuovo, nel Mediterraneo. Fra il settembre e l'ottobre 1924, quattro velivoli appartenenti all'United States Army Air Service, la pionieristica aviazione dell'Esercito degli Stati Uniti, effettuarono la prima circumnavigazione aerea del globo e il \"Detroit\" li segu\u00ec per soccorrerli in caso di ammaraggio. Al termine di questa missione, il \"Detroit\" fu designato nave ammiraglia del Comandante delle Divisioni Incrociatori Leggeri della US Navy. Rimase in questa veste fino al 23 novembre, quando si rec\u00f2 a Boston per lavori di ammodernamento che durarono fino al 2 febbraio, per poi svolgere altre esercitazioni in mare, stavolta al largo della West Coast e nelle acque circostanti le isole Hawaii. Tornata a Boston il 10 luglio, si riun\u00ec alla \"Scouting Fleet\" e prese il ruolo di ammiraglia della 3\u00aa Divisione Incrociatori Leggeri, continuando poi ad addestrarsi in varie crociere fra la East Coast e i Caraibi. Fra il marzo e l'aprile 1927, il \"Detroit\" pattugli\u00f2 il mare prospiciente il Nicaragua per proteggere gli interessi degli Stati Uniti nel paese, che stava attraversando un periodo di instabilit\u00e0 e turbolenze politiche.\nL'incrociatore salp\u00f2 da Boston il 16 giugno dello stesso anno, avendo assunto il ruolo di ammiraglia delle forze navali statunitensi in Europa. Visit\u00f2 diversi porti nel Vecchio Continente, in Africa del Nord e in Medio Oriente, e accolse a bordo il presidente dello Stato Libero d'Irlanda e i re di Norvegia, Danimarca e Spagna. Oltre a questo, trasport\u00f2 il segretario di Stato americano Frank B. Kellogg dall'Irlanda alla Francia nella cornice degli accordi internazionali che portarono al patto Briand-Kellogg.\nL'incrociatore fece infine ritorno il 12 settembre 1928 a Norfolk (Virginia), dove si riun\u00ec per la terza volta alla \"Scouting Fleet\" e ritorn\u00f2 a svolgere, dal 6 luglio 1929 al 26 settembre 1930, il vecchio compito di nave ammiraglia delle Divisioni Incrociatori Leggeri. Nel gennaio 1931, salp\u00f2 per Balboa per dei problemi della flotta l\u00ec presente. Quindi, il 19 marzo 1931, fu riassegnato come ammiraglia della Divisione Cacciatorpediniere della \"Battle Force\", la flotta stazionata a San Diego (California). Nello stesso periodo, il comandante del \"Detroit\" divenne il capitano Nathan Post. Negli anni seguenti, il \"Detroit\" svolse perlopi\u00f9 esercitazioni nelle acque circostanti le Hawaii e l'Alaska e, eccetto per una missione d'assistenza alla flotta atlantica nel 1934, rimase nell'oceano Pacifico, basato con il resto della \"Battle Fleet\" a San Diego.\nSeconda guerra mondiale.\nNel 1941, fu trasferito a Pearl Harbor, ormeggiato accanto all'USS \"Raleigh\" (anch'esso un incrociatore della classe Omaha, come il \"Detroit\") e alla ex-nave da battaglia USS \"Utah\", impiegata come nave bersaglio. Il 7 dicembre 1941, una poderosa forza aerea giapponese attacc\u00f2 la flotta statunitense all'ancora a Pearl Harbor, affondando la \"Utah\" e danneggiando il \"Raleigh\". Nonostante ci\u00f2, il \"Detroit\" non fu colpito e pot\u00e9 sviluppare un notevole fuoco antiaereo che abbatt\u00e9 diversi aeroplani nipponici. Finito l'attacco, ed entrati gli Stati Uniti nella seconda guerra mondiale, il \"Detroit\" fu velocemente inviato ad ovest dell'isola hawaiana di Oahu per verificare che non ci fosse stato uno sbarco giapponese, per poi unirsi alla task force che stava dando invano la caccia alla flotta nemica da cui erano decollati gli aerei responsabili dell'attacco.\nIl 10 dicembre, l'incrociatore fece ritorno nel porto devastato di Pearl Harbor e prese il ruolo di scorta dei convogli che facevano la spola fra le Hawaii e la West Coast. Durante uno di questi viaggi, prese in consegna dal sommergibile USS \"Trout\" 9 tonnellate di oro e 12 tonnellate di argento che erano state evacuate dall'isola Corregidor, nelle Filippine. Il prezioso carico fu trasportato a San Francisco e affidato al dipartimento del Tesoro. Nel settembre 1942, scort\u00f2 due convogli alla \"Naval Station Tutuila\" di Pago Pago, nelle Samoa Americane; nel mentre, soccorse l'equipaggio di un idrovolante PBY Catalina che era stato costretto ad ammarare.\nIl 10 novembre 1942, il \"Detroit\" salp\u00f2 poi da San Francisco alla volta dell'Alaska per prendere il comando del \"Task Group 8.6\" che pattugliava fra le isole di Adak e Attu, con lo scopo di contrastare l'offensiva giapponese nelle Isole Aleutine. Il 12 gennaio 1943, copr\u00ec lo sbarco degli statunitensi sull'isola di Amchitka, sulla quale si install\u00f2 una base che doveva interrompere i rifornimenti dei giapponesi. Nel marzo e febbraio dello stesso anno, dovette essere riparato a Bremerton (Washington) per poi tornare ad interferire con il rifornimento delle truppe nemiche sulle isole di Attu e Kiska. In aprile, bombard\u00f2 le spiagge dell'isola di Attu per coprire lo sbarco americano l\u00ec. In agosto, al comando del capitano H. G. Sickel, bombard\u00f2 l'isola di Kiska quando anch'essa fu invasa - solo per accorgersi che nel frattempo era stata segretamente evacuata dai giapponesi.\nIl \"Detroit\" rimase in Alaska fino al 1944, operando nella flotta che proteggeva le isole Aleutine occidentali. Nel giugno dello stesso anno, si un\u00ec alla \"Task Force 94\" con la quale bombard\u00f2 le isole Curili, in quel momento occupate dai giapponesi. Messo in sicurezza il teatro dell'Alaska, il \"Detroit\" lasci\u00f2 Adak il 25 giugno e, dopo essere nuovamente stato riparato a Bremerton, navig\u00f2 fino a Panama, attraccando a Balboa. Giunto il 9 agosto, assunse temporaneamente il comando della \" Southeast Pacific Force\" e pattugli\u00f2 le coste pacifiche dell'America del Sud fino al dicembre.\nTerminata questa missione, si diresse a San Francisco, dove sost\u00f2 fino al 16 gennaio 1945, quando ripart\u00ec diretta all'atollo di Ulithi, dove si un\u00ec alla Quinta Flotta. Comand\u00f2 il gruppo navale che riforniva le veloci \"task force\" di portaerei fino alla fine della guerra, ed entr\u00f2 nella baia di Tokyo il 1\u00ba settembre. Il \"Detroit\" fu una delle due navi americane che era presente sia all'attacco di Pearl Harbor che alla resa del Giappone (l'altra era la nave da battaglia \"West Virginia\"). Nonostante la fine della guerra, il \"Detroit\" continu\u00f2 a scortare i convogli che rifornivano la flotta di occupazione, oltre a rimpatriare i prigionieri giapponesi detenuti nelle basi americane del Pacifico. Il 15 ottobre, il \"Detroit\" lasci\u00f2 Tokyo gremito di militari statunitensi di ritorno in patria, nell'ambito dell'operazione Magic Carpet.\nFinalmente, l'11 gennaio 1946, a Filadelfia, il \"Detroit\" fu ufficialmente posto in disarmo. Poco pi\u00f9 di un mese dopo, il 27 febbraio, l'incrociatore fu venduto e rottamato.\nDecorazioni.\nL'USS \"Detroit\" fu decorato con sei \"service star\".\nEredit\u00e0 culturale.\nIl \"seamount\" Detroit, nella catena sottomarina Hawaii-Emperor, \u00e8 dedicato all'incrociatore leggero descritto in questa voce."}
{"id": "4077717", "revid": "33689", "url": "https://it.wikipedia.org/wiki?curid=4077717", "title": "Gushi", "text": ""}
{"id": "4077724", "revid": "33689", "url": "https://it.wikipedia.org/wiki?curid=4077724", "title": "Suizhong", "text": ""}
{"id": "4077732", "revid": "1543377", "url": "https://it.wikipedia.org/wiki?curid=4077732", "title": "Magicka", "text": "Magicka \u00e8 un videogioco d'azione-avventura basato sulla mitologia norrena e sviluppato dalla software house indipendente Arrowhead Game Studios. \u00c8 stato distribuito digitalmente da Steam per Microsoft Windows il 25 gennaio 2011. Il gioco \u00e8 stato sviluppato da otto studenti della Lule\u00e5 University of Technology di Skellefte\u00e5, in Svezia ed ha venduto oltre 200.000 copie nei primi 17 giorni nei negozi.\nIn \"Magicka\", i giocatori possono controllare sino a quattro maghi di un ordine sacro e devono combattere contro un malvagio stregone e le sue creature. Oltre a trarre ispirazione dalla mitologia norrena, il videogioco prende elementi da altri videogiochi fantasy come \"Warhammer\" e \"Diablo\", e fa grande utilizzo di umorismo autoreferenziale. Sono state pubblicate numerose espansioni del videogioco, che permettono di esplorare la guerra in Vietnam o l'universo di Cthulhu."}
{"id": "4077733", "revid": "767487", "url": "https://it.wikipedia.org/wiki?curid=4077733", "title": "Heatmiser", "text": "Gli Heatmiser sono stati una band statunitense originaria di Portland, Oregon, nota soprattutto per avere avuto, tra i membri, Elliott Smith.\nStoria del gruppo.\nIl nucleo della band nacque dall'incontro tra Elliott Smith, allora studente universitario, e Neil Gust. I primi seri passi li mossero per\u00f2 quando, tornati a Portland dopo la laurea, reclutarono un batterista, Tony Lash, e un bassista, Brandt Peterson. Quest'ultimo fu poi rimpiazzato da Sam Coomes, frontman dei Quasi. Dopo lo scioglimento della band, avvenuto nel 1996, Gust ha formato la band indie No. 2, Coomes ha continuato con i Quasi e Lash ha iniziato a lavorare come produttore discografico, mentre Smith ha intrapreso una fortunata carriera da solista, prima della sua prematura morte nel 2003."}
{"id": "4077736", "revid": "1573940", "url": "https://it.wikipedia.org/wiki?curid=4077736", "title": "Alopochen aegyptiaca", "text": "L'oca egiziana (\"Alopochen aegyptiaca\" ) \u00e8 un uccello facente parte della famiglia Anatidae, originaria dell'Africa subsahariana e della Valle del Nilo.\nLe oche egiziane erano considerate sacre dagli antichi Egizi e apparivano in gran parte delle loro opere d'arte. A causa della loro popolarit\u00e0, principalmente come uccelli ornamentali, alcuni esemplari fuggiti da zoo o da collezioni private si sono rinselvatichiti stabilendo popolazione selvatiche stabili nell'Europa occidentale, negli Stati Uniti e in Nuova Zelanda.\nDescrizione.\nNonostante sia a tutti gli effetti un'anatra, la propensione alla vita terrestre e le proporzioni simili a quelle di un'oca hanno dato all'uccello il suo nome comune. Presenta una lunghezza di 63-73 centimetri (25-29 pollici), un'apertura alare di 134-154 centimetri (52,8-60,6 pollici), per un peso di 1,1-1,4 kg (2,4-3 libbre).\nQuesta specie non presenta un evidente dimorfismo sessuale, sebbene in media i maschi siano leggermente pi\u00f9 grandi. All'interno delle due popolazioni principali, caratterizzate da un piumaggio di base rispettivamente grigio e camoscio-rossiccio, gli adulti possono presentare variazioni individuali. La caratterizzazione \u00e8 per\u00f2 data dal capo: la zona perioculare e l'attaccatura del becco sono marrone scuro, la parte superiore bruna, il sottogola e il collo invece bianco-grigio. Sul petto \u00e8 visibile una macchia di colore bruno, sia negli individui dalla colorazione grigia sia negli individui dalla colorazione marroncina. Le ali sono bruno scuro con evidenti bande verdi e bianche, che si notano moltissimo quando l'animale \u00e8 in volo o allarga le ali in segno di minaccia. Le zampe e il becco sono rosati, mentre gli occhi sono arancioni. I giovani sono simili agli adulti ma hanno colori meno marcati, e il capo \u00e8 completamente camoscio-bruno senza tracce di bianco; sul petto manca la macchia bruna e le zampe e il becco sono di color bruno-grigio.\nI versi e le vocalizzazioni differiscono tra i sessi: il maschio emette uno starnazzo rauco e sommesso, emesso raramente a meno che non sia eccitato o aggressivo. I maschi attraggono la loro compagna con rituali di corteggiamento elaborati e rumorosi che includono un forte starnazzo, l'allungamento del collo verso il cielo e l'esibizione delle piume delle ali. Le femmine emettono uno starnazzo molto pi\u00f9 rumoroso e rauco, che emette molto pi\u00f9 spesso, specie al minimo segno di pericolo per la prole.\nDistribuzione e habitat.\nQuesta specie presenta un vasto areale riproducendosi ampiamente in Africa, tranne che nei deserti e nelle fitte foreste, trovandosi principalmente nella Valle del Nilo e nell'Africa subsahariana. Pur non riproducendosi in alcune aree, talvolta la specie estende il suo areale effettuando migrazioni pi\u00f9 lunghe verso nord nelle regioni aride del Sahel. Sugli altopiani etiopi sono presenti alcuni gruppi che vivono a un'altitudine di 4 000 metri. L'oca egiziana si \u00e8 diffusa anche ben oltre il suo areale africano, con popolazioni selvatiche autosufficienti in Gran Bretagna, Danimarca, Paesi Bassi, Belgio, Francia, Germania e Italia, probabilmente generate da esemplari fuggiti da zoo e collezioni private. Alcune popolazioni rinselvatichitesi si sono stabilite anche oltre oceano, come in Texas, Florida, California e Nuova Zelanda.\nLa popolazione naturalizzata britannica risale al XVIII secolo, sebbene sia stata aggiunta formalmente alla lista delle specie britanniche solo nel 1971. In Gran Bretagna, si trova principalmente nell'Anglia orientale, dove si riproduce in siti con acque libere, erba corta e luoghi di nidificazione adatti (isole, tane negli alberi secolari o tra i germogli lungo le rive di fiumi e laghi). Durante l'inverno le colonie si disperdono all'interno delle valli fluviali dove si nutrono di erba e cereali. Nel Regno Unito, nel 2009, \u00e8 stata ufficialmente dichiarata una specie non-autoctona. Di conseguenza, le oche egiziane in Gran Bretagna possono essere uccise senza un permesso speciale se causano problemi all'ecosistema locale.\nTassonomia.\nSi ritiene che l'oca egiziana sia pi\u00f9 strettamente imparentata con le casarche (genere \"Tadorna\") e i loro parenti, ed \u00e8 collocata con loro all'interno della sottofamiglia Tadorninae. \u00c8 l'unico membro esistente del genere \"Alopochen\", che contiene anche specie strettamente correlate estintesi recentemente. I dati sulla sequenza del citocromo b del mtDNA suggeriscono che le relazioni tassonomiche di \"Alopochen\" con \"Tadorna\" necessitano di ulteriori studi.\nIl nome generico, \"Alopochen\", viene dal greco \u1f00\u03bb\u03ce\u03c0\u03b7\u03be/\"al\u014dp\u0113x\" ossia \"volpe\", e \u03c7\u03ae\u03bd/\"ch\u0113n\" ossia \"oca\", in riferimento al colore rossastro del dorso. Il nome della specie, \"aegyptius\", deriva dal latino \"Aegyptius\" ovvero \"egiziano\".\nBiologia.\nQuesta \u00e8 una specie in gran parte terrestre, appollaiandosi facilmente anche su alberi ed edifici.\nAlimentazione.\nLe oche egiziane sono una specie onnivora e frugale che, tipicamente, si nutre di semi, foglie, erbe e germogli, anche se possono integrare la loro dieta anche con insetti, vermi e altri piccoli animali. Fino a quando gli anatroccoli non hanno poche settimane e sono abbastanza forti per nutrirsi d'erba e pascolare con i genitori, si nutrono in gran parte di piccoli invertebrati acquatici, in particolare di plancton d'acqua dolce. Di conseguenza, se le condizioni anossiche portano alla produzione di tossine botuliniche, che vengono trasmesse lungo la catena alimentare attraverso vermi e larve di insetti insensibili alla tossina, intere covate che si nutrono di tali prede possono morire intossicate, sebbene gli adulti, che non si nutrono di tali organismi in misura significativa, generalmente rimangono illesi.\nRiproduzione.\nEntrambi i sessi sono estremamente aggressivi e territoriali nei confronti della propria specie quando si riproducono e spesso inseguono gli intrusi in aria, attaccandoli in veri e propri \"combattimenti aerei\". Sono state osservate anche delle coppie attaccare anche oggetti aerei, come droni, che entrano nel loro territorio. Le coppie vicine possono persino uccidere la prole di un'altra coppia per garantire la sopravvivenza dei propri pulcini e avere pi\u00f9 risorse per sfamarli.\nQuesta specie nidifica in una gran variet\u00e0 di ambienti, specialmente in tane in alberi secolari dei parchi. La femmina costruisce un nido di canne, foglie ed erba, ed entrambi i genitori coveranno a turno, per circa trentatr\u00e9 giorni, dalle quattro alle otto uova. Le oche egiziane, solitamente, sono monogame accoppiandosi con un singolo partner per tutta la vita. Sia il maschio sia la femmina si prendono cura della prole fino a quando non sono abbastanza grandi da prendersi cura di s\u00e9 stessi. Tale assistenza genitoriale, tuttavia, non include il portare il cibo agli anatroccoli che, essendo precoci, si procurano il cibo da soli."}
{"id": "4077737", "revid": "834", "url": "https://it.wikipedia.org/wiki?curid=4077737", "title": "Lingua pianificata", "text": ""}
{"id": "4077748", "revid": "60592", "url": "https://it.wikipedia.org/wiki?curid=4077748", "title": "Pietro Ravanas", "text": ""}
{"id": "4077753", "revid": "767487", "url": "https://it.wikipedia.org/wiki?curid=4077753", "title": "An Arizona Romance", "text": "An Arizona Romance \u00e8 un cortometraggio muto del 1911 diretto da Frank Beal.\nTrama.\nDave Denton, il giovane proprietario di una fattoria, salva la vita a Sylvia Ford, figlia di un ricco banchiere. I due giovani si innamorano, ma trovano opposizione nel padre di lei. Dave, per\u00f2 non si perde d'animo e finisce con lo sposare la sua ragazza e a indurre Ford a benedire le loro nozze.\nProduzione.\nIl film fu prodotto dall'American Film Manufacturing Company. Venne girato a Phoenix, in Arizona.\nDistribuzione.\nDistribuito dalla Motion Picture Distributors and Sales Company, il film usc\u00ec nelle sale cinematografiche degli Stati Uniti il 9 gennaio 1911."}
{"id": "4077763", "revid": "298229", "url": "https://it.wikipedia.org/wiki?curid=4077763", "title": "Campionato mondiale di snooker 1993", "text": "Il campionato mondiale di snooker 1993 venne disputato dal 16 aprile al 3 maggio 1993 presso il Crucible Theatre di Sheffield nel Regno Unito.\nStephen Hendry vinse il suo terzo titolo mondiale, battendo 18-5 in finale Jimmy White.\nNella semifinale persa contro White, il thailandese James Wattana divenne il primo giocatore dell'estremo oriente a raggiungere tale risultato.\nRonnie O'Sullivan fece il suo debutto nel campionato mondiale all'et\u00e0 di 17 anni e 5 mesi, diventando il secondo giocatore pi\u00f9 giovane ai campionati dopo Hendry nel 1986.\nCentury breaks.\nCi furono 35 century breaks nel campionato, un nuovo record rispetto ai 31 del 1991. Il break pi\u00f9 alto fu di 144 realizzato da Steve Davis."}
{"id": "4077774", "revid": "834", "url": "https://it.wikipedia.org/wiki?curid=4077774", "title": "Eteocretese", "text": ""}
{"id": "4077776", "revid": "1305772", "url": "https://it.wikipedia.org/wiki?curid=4077776", "title": "La luna (Patty Pravo)", "text": "La luna \u00e8 un singolo della cantante italiana Patty Pravo, pubblicato ufficialmente il 15 giugno 2012 solo su iTunes. \u00c8 stato composto da Vasco Rossi (presente nei cori) e Gaetano Curreri.\nIl brano, inizialmente pensato per la voce di Fiorella Mannoia, era stato intonato da Vasco Rossi gi\u00e0 il 7 febbraio dello stesso anno durante un'intervista a Red Ronnie, e pubblicato il 9 giugno in anteprima sul profilo ufficiale Facebook dell'autore."}
{"id": "4077783", "revid": "729019", "url": "https://it.wikipedia.org/wiki?curid=4077783", "title": "Telendos", "text": "Telendos (in greco \"\u03a4\u03ad\u03bb\u03b5\u03bd\u03b4\u03bf\u03c2\"), in italiano Telendo, \u00e8 una piccola isola del Dodecaneso situata nella parte orientale del Mar Egeo, poco a ovest di Calimno, dalla quale dipende amministrativamente.\nSecondo il censimento del 2001, sull'isola risiedono 54 persone.\nGeografia.\nTelendos \u00e8 posta a circa 900\u00a0m di distanza ad ovest di Calimno, ha una superficie di 4,648\u00a0km\u00b2 e uno sviluppo della linea costiera di 12,7\u00a0km. L'isola, prevalentemente rocciosa e di forma semicircolare, \u00e8 caratterizzata da una ripida montagna i cui fianchi scendono direttamente sino al mare; solo una piccola penisola, nella parte sudorientale, \u00e8 relativamente pianeggiante e in essa \u00e8 situato l'insediamento abitativo.\nL'isola anticamente era unita a Calimno, ma si separ\u00f2 da questa a seguito di terremoti avvenuti nel 535 d.C."}
{"id": "4077786", "revid": "339392", "url": "https://it.wikipedia.org/wiki?curid=4077786", "title": "Automotrice FS E.1", "text": ""}
{"id": "4077787", "revid": "339392", "url": "https://it.wikipedia.org/wiki?curid=4077787", "title": "Automotrice FS E.2", "text": ""}
{"id": "4077788", "revid": "767487", "url": "https://it.wikipedia.org/wiki?curid=4077788", "title": "An Arizona Romance (film 1910)", "text": "An Arizona Romance \u00e8 un cortometraggio muto del 1910 diretto da Theodore Wharton. Prodotto dalla Path\u00e9 Fr\u00e8res, aveva come interpreti George Larkin e Lottie Alter.\nProduzione.\nIl film fu prodotto dalla Path\u00e9 Fr\u00e8res.\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi il 21 settembre 1910. Nel 1991, la Path\u00e9 Fr\u00e8res lo distribu\u00ec anche in Francia con il titolo \"L'indienne d'Arizona\"."}
{"id": "4077792", "revid": "36426", "url": "https://it.wikipedia.org/wiki?curid=4077792", "title": "EPOC (metabolismo)", "text": "EPOC, acronimo di Excess Postexercise Oxygen Consumption (volgarmente detto \"afterburn\"), traducibile in italiano come \"Consumo di ossigeno in eccesso post-allenamento\", \u00e8 l'indice di misurazione dell'aumento del consumo di ossigeno a seguito della intensa attivit\u00e0, destinato a soddisfare il \"debito di ossigeno\" del corpo. Talvolta alcune ricerche denominano questo evento come Excess post-exercise energy expenditure (EPEE), cio\u00e8 \"dispendio energetico in eccesso post-allenamento\", riferendosi nello specifico al consumo energetico piuttosto che a quello di ossigeno.\nInfatti questo parametro viene usato per determinare la spesa energetica e l'innalzamento del metabolismo basale (RMR, \"Resting Metabolic Rate\") in seguito all'attivit\u00e0. Nel contesto storico era stato precedentemente diffuso il termine \"debito di ossigeno\" per tentare di quantificare la spesa di energia anaerobica, in particolare per quanto riguarda il metabolismo dell'acido lattico/lattato, ancora oggi ampiamente utilizzato. Esperimenti calorimetrici diretti e indiretti hanno per\u00f2 definitivamente smentito tutte le associazioni tra metabolismo e lattato come causale di un elevato consumo di ossigeno, cos\u00ec nel 1984 Gaesser e Brooks pubblicarono una review in cui veniva introdotto questo nuovo concetto, il quale inizio' sempre pi\u00f9 a sostituire la vecchia definizione di debito di ossigeno.\nL'EPOC rappresenta in altri termini l'incremento del metabolismo totale e del dispendio energetico per diverse ore a seguito dell'allenamento fisico, ed \u00e8 collegato alla termogenesi da attivit\u00e0 fisica (EAT), che invece stima il dispendio energetico durante l'attivit\u00e0.\nDefinizione.\nAl termine dell'esercizio fisico, l'attivit\u00e0 metabolica e il dispendio calorico non ritornano ai livelli di riposo, ma rimangono pi\u00f9 elevati per un tempo relativamente lungo in base all'intensit\u00e0 e alla durata dell'attivit\u00e0, un concetto noto come \"Post Exercise Oxygen Consumption\" (EPOC). Il corpo continua a richiedere ossigeno ad un tasso superiore rispetto ai valori basali. Originariamente indicato con il nome di \"debito di ossigeno\", questo stato post-esercizio era stato ipotizzato da AV Hill e H. Lupton gi\u00e0 nel 1922. Hill e Lupton teorizzarono che il corpo ha la necessit\u00e0 di sostituire l'ossigeno utilizzato dai muscoli in attivit\u00e0 durante l'esercizio sia leggero che intenso.\nPi\u00f9 recentemente, precisamente dal 1984, i ricercatori hanno iniziato ad usare il termine EPOC per riconoscere i diversi eventi che si verificano per riportare il corpo all'omeostasi. L'incremento del EPOC \u00e8 proporzionale all'intensit\u00e0 e la durata (o volume) dell'attivit\u00e0 fisica, e i suoi valori appaiono spiccati dopo esercizio ad alta intensit\u00e0, ma non dopo esercizio fisico di blanda intensit\u00e0. Molti studi concludono per\u00f2 che l'intensit\u00e0 abbia un impatto notevolmente maggiore sul EPOC rispetto alla durata.\nGli studi hanno riscontrato che la portata (l'elevazione del consumo di ossigeno) e la durata (il tempo in cui il consumo di ossigeno rimane elevato) del EPOC dipendono dall'intensit\u00e0 e dalla durata dell'esercizio. Di solito, occorrono al corpo tempi largamente variabili che vanno da 15 minuti a 48 ore, per recuperare completamente i valori allo stato di riposo. Altri fattori che influenzano l'EPOC includono lo stato dell'allenamento e il sesso. Va rilevato che molte differenze metodologiche (ad esempio l'esecuzione di esercizi da seduto o da posizione supina, o le tecniche/criteri utilizzati per ottenere questi valori) nei vari studi contribuiscono a delineare delle ampie variazioni nella durata temporale del EPOC.\nFisiologia.\nL'EPOC \u00e8 uno di quei fattori che possono spiegare i processi metabolici e fisiologici che si verificano durante la fase di recupero in seguito dell'esercizio fisico. Durante il recupero, l'ossigeno (EPOC) viene utilizzato per lo svolgersi dei processi di ripristino dell'organismo allo stato di riposo che si adatta alle imposizioni dall'esercizio appena eseguito. Questi processi includono: l'aumento della temperatura corporea (ipertermia) che si eleva per qualche ora, l'aumento dell'attivit\u00e0 cardiaca, e l'aumentato impiego di ossigeno, e quindi dei processi ossidativi. Il 2-5% del EPOC \u00e8 impiegato per ristabilire l'ossigenazione dei tessuti (come il muscolo scheletrico) e i fluidi corporei (come il sangue). Avviene un riequilibrio salino tra calcio, sodio, e potassio. L'aumento del metabolismo totale \u00e8 dovuto anche al bilanciamento ormonale, dunque all'attivit\u00e0 endocrina e neuroendocrina delle molecole triiodotironina e tiroxina (aumento dell'attivit\u00e0 tiroidea), adrenalina e noradrenalina, e cortisolo (aumentata attivit\u00e0 surrenale). L'EPOC ristabilisce le scorte di fosfageni: viene sintetizzato nuovo ATP e alcune di queste molecole cedono il loro gruppo fosfato alla creatina fino a che i livelli di ATP e creatina sono tornati nuovamente ai livelli basali. L'EPOC viene impiegato anche per ossidare l'acido lattico. L'acido lattico viene prodotto durante l'esercizio e poi viaggia attraverso il flusso ematico verso i reni, il muscolo cardiaco (miocardio), e il fegato. Una quantit\u00e0 maggiore di ossigeno \u00e8 necessaria a convertire l'acido lattico ad acido piruvico in questa collocazione. Elevati valori di EPOC rappresentano uno dei fattori responsabili dell'elevazione del metabolismo a seguito dell'esercizio fisico e uno dei principali motivi per cui l'esercizio stesso contribuisce in maniera sensibile ad avviare i processi di dimagrimento nelle svariate ore successive al termine (lipolisi).\nSintesi generale.\nDurante l'EPOC il corpo sta ripristinando il suo stato pre-esercizio, e sta quindi consumando ossigeno ad un ritmo elevato. Ci\u00f2 significa che anche l'energia viene consumata ad una velocit\u00e0 elevata. Di seguito i meccanismi si verificano durante EPOC:\nLe fasi.\nPossiamo suddividere l'EPOC in 2 fasi che insieme costituiscono il periodo totale di recupero:\nFase veloce (entro un'ora):\nFase lenta (da una a pi\u00f9 ore):\nEPOC ed esercizio cardiovascolare.\nUn errore comune \u00e8 pensare che l'EPOC a seguito dell'attivit\u00e0 aerobica si prolunghi per 24 ore ed incida significativamente sul bilancio calorico giornaliero. Come gi\u00e0 detto in precedenza, l'entit\u00e0 del EPOC si differenzia a seconda dell'intensit\u00e0 e della durata dell'esercizio fisico. A seguito dell'aerobica a bassa intensit\u00e0 e basso volume (&lt;65% FC per meno di un'ora), approssimativamente 5 kcal totali in eccesso sono impiegate dopo l'esercizio. A seguito dell'aerobica a moderata intensit\u00e0 e maggiore volume (&gt;65% FC per pi\u00f9 di un'ora) l'EPOC pu\u00f2 consistere in un dispendio approssimativo di 35 kcal totali. A seguito dell'esercizio intenso (attorno al 85% FC, quindi esercizio anaerobico), il dispendio calorico post-esercizio pu\u00f2 arrivare a 180 kcal. La maggior parte dei soggetti non pu\u00f2 sostenere intensit\u00e0 di esercizio cos\u00ec elevate da generare un grande EPOC in seguito dell'attivit\u00e0 aerobica. Tranne alcune eccezioni (atleti d'\u00e9lite o allenamenti a volumi molto alti), l'EPOC dell'esercizio aerobico difficilmente risulta significativo in maniera tale da incidere sul bilancio calorico complessivo. Al contrario, l'esercizio cardiovascolare ad alta intensit\u00e0 (anaerobico), come l\u2019\"High Intensity Interval Training\" (HIIT), riesce a saltare l'EPOC pi\u00f9 dell'esercizio aerobico in maniera da influenzare significativamente l'ossidazione lipidica post-allenamento, il bilancio calorico, e infine la perdita di grasso.\nEPOC e intensit\u00e0 nell'esercizio aerobico.\nNell'esercizio aerobico, cos\u00ec come in quello anaerobico, l'intensit\u00e0 ha il maggiore impatto sul EPOC; con l'aumentare dell'intensit\u00e0 dell'attivit\u00e0 fisica, ne aumenta l'entit\u00e0 e la durata. Pertanto, maggiore \u00e8 l'intensit\u00e0, maggiore \u00e8 l'EPOC, e maggiore \u00e8 la spesa calorica dopo l'esercizio. Bahr e Sejersted (1991) hanno testato l'intensit\u00e0 al 29%, 50% e 75% del VOmax per un periodo di 80 minuti, e hanno riportato il maggior EPOC dopo la pi\u00f9 alta intensit\u00e0 dell'esercizio (75% VOmax: 30.1 litri o 150,5 calorie). Non tutti gli studi segnalano l'effettivo dispendio calorico, ma \u00e8 ben compresa in tutti i testi di fisiologia dell'esercizio e della nutrizione che per ogni litro di ossigeno consumato vengono bruciate circa 5 calorie. Inoltre, a seguito dell'esercizio di maggiore intensit\u00e0, la durata del EPOC era significativamente pi\u00f9 lunga rispetto ad intensit\u00e0 inferiori (10,5 ore rispetto 0,3 e 3,3 ore). Phelian et al. (1997) ha studiato gli effetti dell'esercizio a bassa intensit\u00e0 (50% VOmax) e ad alta intensit\u00e0 (75% VOmax) sulla risposta EPOC. Anche se la spesa energetica di entrambi gli allenamenti era di 500 calorie, l'esercizio ad alta intensit\u00e0 ha causato un EPOC nettamente superiore rispetto all'esercizio di intensit\u00e0 inferiore (9,0 litri, 45 calorie rispetto a 4,8 litri, 24 calorie). Smith e McNaughton (1993) hanno testato soggetti di sesso maschile e femminile e hanno riportato aumenti significativi del EPOC dopo l'esercizio a pi\u00f9 alta intensit\u00e0. I soggetti in questo studio si sono allenati al 40%, 50%, e 70% di VOmax per 30 minuti. Alla massima intensit\u00e0 (70% VOmax), l'EPOC \u00e8 stato di 28,1 litri (140,5 calorie) per gli uomini e 24,3 litri (121,5 calorie) per le donne.\nDiversi studi hanno indagato gli effetti sull'allenamento ad elevata intensit\u00e0 e lunga durata sul EPOC. Maehlum et al. (1986) hanno riportato un EPOC di 26 L (130 calorie) dopo 80 minuti di bicicletta al 70% VOmax negli 8 uomini e donne. Essi hanno inoltre riferito che il VO2 era ancora elevato in media del 5% 24 ore dopo l'esercizio. Allo stesso modo, Withers et al. (1991) hanno studiato gli effetti di una sessione ad elevata intensit\u00e0 e lunga durata (tapis roulant al 70% VOmax per 160 minuti) sul EPOC in 8 maschi allenati. Il valore medio del EPOC era 32,4 litri (162 calorie), che apporta un notevole contributo alla spesa energetica complessiva. Gore e Withers (1990) hanno riportato valori del EPOC leggermente inferiori dopo 80 minuti di corsa al 70% VOmax in 9 soggetti di sesso maschile (14,6 L, 73 calorie). Questi studi rivelano che l'EPOC pu\u00f2 contribuire in modo significativo alla spesa calorica complessiva, ma non sembrano variare molto tra i soggetti. Sedlock (1992) ha riportato una media molto bassa del EPOC di 3,1 litri (15,5 calorie) dopo 30 minuti di bicicletta a 60-65% VOmax. In uno studio simile (Sedlock et al, 1989) l'EPOC medio dopo 20 minuti di esercizio al 75% VOmax era di soli 6,2 litri (31 calorie).\nQuesti risultati inoltre indicano che ci possono essere differenze soggettive nella risposta del EPOC dopo l'attivit\u00e0 fisica. In sintesi, i dati mostrano chiaramente che l'intensit\u00e0 dell'esercizio \u00e8 il fattore principale nel determinare l'ampiezza e la durata del EPOC dopo l'attivit\u00e0 fisica aerobica. Questa constatazione coincide con l'osservazione che intensit\u00e0 aerobiche attorno alla soglia anaerobica (cio\u00e8 alte intensit\u00e0, attorno al 85% FCmax) per un minimo di 10 minuti sembrano stimolare per circa 24 ore la massima secrezione di GH, cio\u00e8 un ormone dalle forti propriet\u00e0 lipolitiche. Cos\u00ec, quando si organizza un piano di allenamento aerobico per il mantenimento o la perdita di peso, l'influenza di intensit\u00e0 dell'esercizio sul EPOC e il suo potenziale contributo alla spesa calorica totale dovrebbe essere preso in considerazione.\nEPOC e durata nell'esercizio aerobico.\nLa durata dell'esercizio aerobico condiziona l'EPOC. La ricerca riconosce un rapporto diretto tra la durata dell'esercizio e l'EPOC. Ciad e Wenger (1988) hanno studiato gli effetti della durata dell'esercizio (per 30, 45, e 60 minuti) al 70% VOmax sul EPOC. Essi hanno riportato valori di EPOC di 6,6 litri (33 calorie su 128 minuti), 14,9 litri (74,5 calorie oltre 204 minuti) e 33 litri (156 calorie oltre 455 minuti) per una durata di 30, 45 e 60 minuti, rispettivamente. Si \u00e8 concluso che l'aumento della durata dell'esercizio finirebbe per aumentare significativamente l'EPOC totale. Quinn et al. (1994) hanno testato alcune donne camminare su un tapis roulant al 70% VOmax per 20, 40, e 60 minuti. Gli autori hanno riportato un EPOC significativamente pi\u00f9 alto e pi\u00f9 a lungo in seguito alla durata 60 minuti rispetto ad entrambe le durate pi\u00f9 brevi. I valori erano 8,6 litri (43 calorie), 9.8 litri (49 calorie) e 15,2 litri (76 calorie) per 20, 40, 60 e durate minuti, rispettivamente. In uno studio simile, Bahr et al (1987) avevano esercizio soggetti per 20, 40 e 76 minuti al 70% VOmax ei valori riportati EPOC di 11,1 litri (55,5 calorie), 14,7 litri (73,5 calorie) e 31,9 litri (159,5 calorie) per ciascun periodo, rispettivamente. Questi studi suggeriscono che, applicata un'intensit\u00e0 sufficiente all'esercizio aerobico, la durata dell'esercizio \u00e8 un ulteriore fattore importante di influenza sul EPOC.\nEPOC e esercizio aerobico diviso.\nDiversi studi hanno concluso che l'esercizio aerobico diviso (\"split session\") provoca una maggiore risposta del EPOC rispetto al normale esercizio aerobico continuato eseguito in una sola volta. Per esercizio aerobico diviso si intende l'esecuzione di normali prestazioni aerobiche ad andamento costante (\"steady state training\") di durata variabile (15-60 minuti) divise da uno o pi\u00f9 periodi di riposo di durata altrettanto variabile (10-60 minuti). Ad esempio, una sessione aerobica divisa pu\u00f2 consistere in una prestazione \"steady state\" (ad andamento costante) a moderata intensit\u00e0 per 20 minuti, a cui segue un periodo di riposo totale per 20 minuti, per poi eseguire nuovamente una prestazione \"steady state\" da 20 minuti analoga alla precedente. Questo processo pu\u00f2 essere ripetuto pi\u00f9 di una volta. Da queste ricerche (Kaminsky, 1990; Almuzaini, 1998) si pu\u00f2 individuare in sintesi un aumento del EPOC del 120% dopo una sessione \"split\", e solo del 13% dopo una sessione continuata.\nKaminsky et al. (1990) ha segnalato un EPOC significativamente maggiore a seguito di un esercizio diviso (due sessioni da 25 minuti al 75% VOmax) rispetto ad un esercizio continuato (50 minuti di corsa continua al 75% VOmax). I valori del EPOC per le sessioni di allenamento divise sono stati combinati, e una media di 3,1 litri (15,5 calorie) rispetto a 1.4 litri (7 calorie) per l'esercizio continuo. Analogamente, Almuzaini et al. (1998) hanno riportato valori del EPOC pi\u00f9 elevati in seguito a due sessioni da 15 minuti rispetto a 30 minuti di esercizio continuato al 70% VOmax. L'EPOC medio dopo l'esercizio intermittente era di 7,4 litri (37 calorie) rispetto a 5,3 litri (26,5 calorie) relative all'esercizio continuo. \u00c8 interessante notare che i valori di EPOC di Kaminski et al. (1990) e Almuzaini et al. (1998) sono significativamente inferiori ai valori riportati da studi simili, supportando ulteriormente l'ipotesi che la risposta del EPOC possa variare tra gli individui e dalla possibile influenza dei metodi scientifici utilizzati.\nEPOC e esercizio anaerobico in Interval training (HIIT).\nL\u2019\"High Intensity Interval Training\" (HIIT), \u00e8 un metodo di allenamento cardiovascolare che alterna brevi ed intensi (superiori alla soglia anaerobica) periodi di esercizio (10-90 secondi) a periodi di recupero passivo o attivo a intensit\u00e0 moderata (30-120 secondi). Essendo l'intensit\u00e0 un fattore determinante per lo sviluppo dell'EPOC, si pu\u00f2 concludere che l'esercizio di tipo anaerobico, che prevede cio\u00e8 fasi ad alta intensit\u00e0, possa influenzare questo evento metabolico maggiormente dell'esercizio aerobico, cio\u00e8 che non prevede fasi ad alta intensit\u00e0. Diversi studi hanno rilevato che l'attivit\u00e0 in forma di HIIT, similmente alla normale attivit\u00e0 di \"endurance\" ad alta intensit\u00e0, pu\u00f2 portare ad una maggiore perdita di grasso corporeo rispetto all'attivit\u00e0 aerobica, e questo effetto \u00e8 possibilmente mediato dal maggiore EPOC e quindi dal notevole aumento del ritmo metabolico post-esercizio.\nKaminski e Whaley (1993) stabilirono che l'HIIT con picchi ad alta intensit\u00e0 (80-90% VOmax) alternati da 3 minuti a bassa intensit\u00e0 (30-40% VOmax) fosse in grado di aumentare significativamente l'EPOC pi\u00f9 dell'esercizio continuato in \"steady state\". Treuth et al. (1996) paragonarono la pedalata in HIIT (15 x 2 minuti a 100% VOmax con 2 minuti di riposo) con l'aerobica \"steady state\" (60 minuti a 50% VOmax), notando che il gruppo HIIT consumava pi\u00f9 calorie durante le 24 ore successive all'allenamento. Analogamente, Laforgia et al. (1997) riportarono che l'HIIT sovramassimale (20 volte x 1 minuto al 105% VOmax con 2 minuti di riposo) determinasse un pi\u00f9 alto innalzamento metabolico post-allenamento rispetto all'aerobica continuata in \"steady state\" (30 minuti al 70% VOmax). Gli autori riportarono un EPOC significativamente pi\u00f9 elevato dopo periodi di esercizio HIIT sovramassimale (15 litri, 75 calorie rispetto a 6,9 litri, 34,5 calorie).\nNonostante questi risultati favorevoli, evidenze pi\u00f9 recenti (Malatesta et al., 2009) sembrano stabilire che per ottenere un migliore effetto brucia grassi con l'HIIT, l'alta intensit\u00e0 dovrebbe raggiungere picchi molto alti. I ricercatori rilevarono che la quantit\u00e0 di grasso ossidato a seguito dell'esercizio risultasse simile tra un allenamento \"steady state\" a bassa intensit\u00e0 (60 minuti al 45% VOmax) e un protocollo HIIT (1 minuto al 80% VOmax con recuperi da 1 minuto al 40% VOmax), sebbene i soggetti sottoposti al HIIT utilizzassero pi\u00f9 carboidrati e meno grassi durante l'allenamento. Dalle conclusioni di Malatesta sembrerebbe che per esaltare l'EPOC con l'HIIT si dovrebbero raggiungere picchi pi\u00f9 alti dell'80% del VOmax, anche se questi dati non sono conclusivi contrapponendosi ad altri risultati. Infine, in una review di Laforgia et al. (2006) \u00e8 stato definitivamente confermato che i vari studi sull'intensit\u00e0 dell'esercizio indicano valori EPOC superiori con l'HIIT che non con lo \"stready state training\".\nSintesi.\nAnalizzando le varie ricerche sul EPOC nel post-esercizio indotto dall'allenamento cardiovascolare, si pu\u00f2 riscontrare che l'intensit\u00e0 sia un fattore importante nel determinare l'entit\u00e0 del EPOC. In questo caso anche la durata o volume gioca un ruolo importante:\nIn sintesi, maggiore \u00e8 l'intensit\u00e0 dell'allenamento cardiovascolare, pi\u00f9 intenso e prolungato sar\u00e0 l'EPOC, mentre il volume dell'allenamento (o durata) riesce ad incidere su questo parametro ma in maniera relativamente minore. Di conseguenza, l'esercizio cardiovascolare anaerobico (come l'HIIT), o l'esercizio cardiovascolare aerobico continuato ad alta intensit\u00e0 (in prossimit\u00e0 della \"soglia anaerobica\") incidono sull'EPOC pi\u00f9 dell'esercizio aerobico tradizionale a bassa e a moderata intensit\u00e0.\nEPOC e esercizio anaerobico con i pesi.\nCome l'esercizio cardiovascolare, anche quello anaerobico con i pesi (\"resistance training\") sembra sia l'intensit\u00e0 il fattore pirincipale di influenza. Dopo l'allenamento con i pesi l'entit\u00e0 del EPOC \u00e8 comunque pi\u00f9 elevata rispetto all'attivit\u00e0 aerobica. Alcuni testi registrano degli aumenti del metabolismo del 4-7% in 24 ore a seguito di un intenso esercizio con i pesi. Ad esempio in un soggetto con un metabolismo basale di 2000 kcal, questo porta tra le 80 e le 140 kcal consumate a seguito di ogni seduta d'allenamento con i pesi, l'equivalente di una camminata di pi\u00f9 di 1.5\u00a0km. Parte di questo incremento \u00e8 dovuto a l'incremento della sintesi proteica nelle successive 24-36 ore post-esercizio, processo che richiede un maggiore dispendio energetico. L'energia che viene utilizzata per la sintesi proteica \u00e8 principalmente a carico dei depositi di grasso. Altri documenti segnalano che la sola sintesi proteica post-esercizio indotta dal danno muscolare contribuisca ad aumentare il metabolismo post-esercizio del 20%. \u00c8 anche possibile che l'aumento dell'ossidazione di grassi a seguito dell'esercizio coi pesi sia indotto dal risparmio di glucosio a scopo di ripristino del glicogeno, risultando cos\u00ec in un impiego energetico prevalente a carico degli acidi grassi.\nDurante l'esercizio coi pesi, anche i parametri di allenamento possono influenzare l'EPOC. Anche se questi risultati non sono definitivi, alcune ricerche hanno rilevato che l'esecuzione di movimenti lenti a bassa intensit\u00e0 possano stimolare l'EPOC maggiormente di esecuzioni normali ad alta intensit\u00e0. Sebbene sia stato stabilito che l'EPOC \u00e8 pi\u00f9 elevato e di durata maggiore a seguito dell'allenamento anaerobico con i pesi rispetto all'allenamento aerobico, alcune altre ricerche diedero esiti opposti, ed altre ancora non riconobbero particolari differenze nel dispendio energetico nelle 24 ore post-allenamento tra esercizio aerobico e anaerobico. Altri dati concludono che la combinazione tra esercizio anaerobico con i pesi e esercizio aerobico incidano maggiormente sul EPOC pi\u00f9 della loro esecuzione in sessioni separate.\nI risultati della ricerca suggeriscono che l'allenamento coi pesi provoca anche una considerevole risposta del EPOC per la perdita e/o gestione del peso. Anche se \u00e8 difficile paragonare l'allenamento coi pesi e l'esercizio aerobico, Elliot et al. (1988) hanno studiato la differenza tra l'EPOC aerobico in bicicletta (40 minuti a 80% max frequenza cardiaca), il \"Circuit Training\" (4, 8 set di esercizi, 15 ripetizioni al 50% 1RM) e l'allenamento coi pesi ad alta intensit\u00e0 (3 serie, 8 esercizi, 3-8 ripetizioni al 80-90% 1RM). L'allenamento coi pesi ad alta intensit\u00e0 ha prodotto l'EPOC maggiore (10,6 litri, 53 calorie) rispetto al circuit training (10,2 litri, 51 calorie) e il ciclismo (6,7 litri, 33,5 calorie). In uno studio simile di Gillette et al. (1994), l'allenamento coi pesi (5 sets, 10 esercizi, 8-12 ripetizioni al 70% 1RM) ha provocato una risposta del EPOC significativamente maggiore rispetto all'esercizio aerobico (50% VOmax per 60 minuti). Inoltre, un esercizio coi pesi ad alta intensit\u00e0 provoca un EPOC maggiore di un programma di allenamento coi pesi di intensit\u00e0 inferiore, quando il lavoro totale viene mantenuta costante. Thornton e Potteiger (2002) hanno studiato gli effetti sul EPOC di un esercizio coi pesi ad elevata intensit\u00e0 (2 serie, 8 ripetizioni, l'85% 8RM) rispetto ad uno a bassa intensit\u00e0 (2 set, 15 ripetizioni, 45% 8RM), mantenendo costante il lavoro totale, e hanno riscontrato un EPOC significativamente maggiore con il programma ad alta intensit\u00e0 (11 calorie rispetto a 5,5 calorie). In uno studio condotto da Murphy e Swartzkopf (1992), l'allenamento coi pesi standard (3 serie, 6 esercizi, ripetizioni ad esaurimento a 80% 1RM, 120 secondi di riposo) \u00e8 stato confrontato con un circuit training coi pesi (3 serie di circuiti, 6 esercizi, 10-12 ripetizioni al 50% 1RM, 30 secondi di riposo). Il volume di lavoro totale di entrambi i programmi \u00e8 stato simile, tuttavia, l'allenamento coi pesi a circuito ha suscitato una risposta pi\u00f9 ampia EPOC rispetto al programma standard di allenamento coi pesi (5 litri, 25 calorie contro il 2,7 litri, 13,5 calorie). Un interessante dato proviene dallo studio di Schueke (2002), il quale riscontr\u00f2 che l'allenamento anaerobico con i pesi ad intensit\u00e0 medio-alta riesca ad estendere la durata del EPOC fino a 30 ore a seguito dell'esercizio, mentre dati precedenti suggerivano una durata di 16 ore. I dati sull'esercizio coi pesi e l'EPOC suggeriscono che quest'ultimo \u00e8 nettamente influenzato dall'intensit\u00e0 del programma di allenamento coi pesi.\nTuttavia determinare con precisione l'impatto dell'allenamento con i pesi sul EPOC non \u00e8 questione facile, poich\u00e9 durante le varie sperimentazioni vengono impostati dei protocolli e delle variabili anche molto diverse, come il peso, l'intensit\u00e0, l'esercizio, le serie, le ripetizioni, e i recuperi. Anche la massa muscolare dei soggetti, o i loro stato di forma, pu\u00f2 determinare delle variabilit\u00e0 sui risultati. Si \u00e8 visto infatti che a parit\u00e0 di intensit\u00e0 sull'esercizio (in questo caso aerobico), i bodybuilder consumano pi\u00f9 ossigeno dei soggetti normopeso, a significare che la maggiore massa muscolare aumenta il dispendio di ossigeno. Inoltre \u00e8 necessario considerare anche l'EPOC che si viene a creare nei periodi di recupero tra una serie e l'altra, e che deve essere preso in considerazione nel calcolo globale. Quello che si pu\u00f2 accertare, \u00e8 che l'aumento della densit\u00e0 di allenamento tramite l'utilizzo di tecniche che prolungano il tempo sotto tensione del muscolo (TUT; \"Time Under Tension\") durante la serie nell'attivit\u00e0 con i pesi (come il superset, lo stripping, o il superslow), promuovono un aumento del dispendio calorico e del EPOC rispetto all'allenamento tradizionale, cos\u00ec come viene aumentato anche riducendo le pause tra le serie (anche queste legate alla \"densit\u00e0\") o con un circuito coi pesi senza pause, anche se il volume non sembra influire significativamente sul suo incremento. L'allenamento dei gruppi muscolari o dei muscoli grandi induce un maggiore EPOC rispetto ai muscoli o gruppi muscolari piccoli, e l'esecuzione di esercizi multiarticolari induce un EPOC maggiore degli esercizi monoarticolari.\nSvariate di queste ricerche inoltre suggeriscono l'utilit\u00e0 dell'esercizio anaerobico coi pesi nei programmi di dimagrimento, grazie anche alla correlazione con l'EPOC. Sebbene l'esercizio anaerobico sfrutti prevalentemente il glicogeno muscolare come substrato energetico, il periodo post-allenamento con i pesi durante il quale si estende l'EPOC, riesce ad avere un'azione molto determinante nella perdita di grasso, poich\u00e9 in questa fase il metabolismo si sposta su un utilizzo preferenziale dei lipidi piuttosto che dei glucidi. Sembra che indipendentemente dall'intensit\u00e0 dell'allenamento, in un periodo di circa 24 ore avvengano processi che promuovono l'ossidazione di lipidi, e ci\u00f2 fa attribuire all'allenamento coi pesi un importante ruolo nella prevenzione dell'accumulo di grasso e obesit\u00e0, ruolo non secondario rispetto all'attivit\u00e0 aerobica. L'intensit\u00e0 dell'allenamento, e in minor parte il volume, hanno effetti significativi sulla perdita di grasso, non tanto a causa del dispendio calorico ottenuto con l'allenamento, ma grazie ai meccanismi metabolici in atto successivamente.\nTempo di recupero e EPOC.\nBisogna inoltre tenere in conto che il tempo di recupero nell'esercizio anaerobico rappresenta in aggiunta uno dei momenti in cui si manifesta l'EPOC, cio\u00e8 il consumo di ossigeno in eccesso post-allenamento. Sebbene questo evento metabolico si manifesti soprattutto nel periodo post-allenamento, nella particolare situazione dell'allenamento anaerobico con i pesi (\"resistance training\"), o nell'esercizio cardiovascolare anaerobico (HIIT), esso pu\u00f2 essere riconosciuto anche in questi relativamente brevi lassi di tempo. Anche i periodi di recupero infatti possono essere calcolati all'interno del EPOC, poich\u00e9, differenzialmente all'esercizio aerobico continuato (\"Steady State Training\"), in quello anaerobico intervallato vengono inseriti dei momenti di sosta in cui si attivano i processi di recupero, i quali coincidono principalmente con la porzione alattacida del EPOC o del debito di ossigeno precedentemente descritta.\nPoich\u00e9 l'EPOC definisce una fase in cui il metabolismo e i processi ossidativi vengono massimizzati, e il dispendio calorico si sposta maggiormente sull'impiego di lipidi piuttosto che di glucidi, ci\u00f2 pu\u00f2 significare che, anche se durante lo sforzo anaerobico la spesa calorica \u00e8 prevalentemente a carico dei glucidi, durante i tempi di recupero essa si sposta sui lipidi. Effettivamente, anche se l'esercizio coi pesi non sfrutta lipidi durante l'esecuzione di una serie, nel corso di questo tipo di esercizio \u00e8 stata comunque rilevata la mobilizzazione dei grassi, sia dalle riserve di trigliceridi intramuscolari (IMTG) sia dalle riserve del tessuto adiposo, indicando che il grasso pu\u00f2 essere utilizzato nel tempo di recupero tra le serie per ricostituire l'ATP. L'aumento della mobilizzazione dei grassi durante l'esercizio coi pesi \u00e8 attivato mediante lo stimolo ormonale indotto, soprattutto dall'incremento dei livelli di adrenalina e noradrenalina (le principali catecolammine).\nEPOC e alimentazione.\nEssendo l'EPOC un indicatore dell'aumento dell'attivit\u00e0 metabolica, questo pu\u00f2 essere associato anche ad un aumento dei processi termogenici. A questo proposito esiste una certa correlazione tra l'EPOC e l'assunzione di cibo, connessa anche con la termogenesi indotta dalla dieta (TID). Lee et al. (1991) analizzarono soggetti maschi del college comparando gli effetti termogenici e lipolitici dell'esercizio dalla somministrazione di una bevanda a base di latte e glucosio prima della prestazione, e valutando gli effetti che questa aveva sull'esercizio ad alta intensit\u00e0 o bassa intensit\u00e0. Prevedibilmente, l'assunzione della bevanda aument\u00f2 l'entit\u00e0 del EPOC (connesso con la termogenesi misurata) in maniera significativamente maggiore rispetto ai gruppi che non avevano assunto la bevanda in entrambi i casi. Altrettanto prevedibilmente, il protocollo ad alta intensit\u00e0 aveva provocato la maggiore ossidazione di lipidi durante il periodo di recupero rispetto al protocollo a bassa intensit\u00e0. Fukuba et al. (2000) valutarono l'effetto della forte restrizione dietetica (800 kcal) a breve termine sull'EPOC in giovani donne sedentarie paragonandola a regimi eucalorici (1600 kcal). La dieta fortemente ipocalorica caus\u00f2 una riduzione del EPOC rispetto alla dieta dall'apporto calorico equilibrato. Hackney et al. (2010) vollero stabilire quale nutriente, tra proteine e carboidrati, fosse in grado di massimizzare l'EPOC dopo un allenamento con i pesi ad alto volume. I risultati dello studio indicarono che la fonte proteica (un integratore proteico) era in grado di aumentare il metabolismo basale e quindi l'EPOC in maniera significativamente maggiore rispetto all'assunzione di una quantit\u00e0 isocalorica di carboidrati. Uno studio di Paoli et al. (2011) ha voluto esaminare le differenze tra l'EPOC a digiuno, o assumendo precedentemente del cibo. Anche questa ricerca venne condotta per risolvere alcune controversie che vedono nell'esercizio aerobico di prima mattina a digiuno un metodo per bruciare pi\u00f9 grassi rispetto allo stato a stomaco pieno. Da questa analisi \u00e8 emerso che, dopo un allenamento aerobico lipolitico (36 minuti sul treadmill al 65% FCmax), il gruppo che consumava cibo prima dell'esercizio riusciva ad aumentare significativamente l'EPOC e quindi l'ossidazione di grassi fino a 24 ore dal termine. Anche se l'insulina, provocata principalmente dai carboidrati, prima dell'esercizio \u00e8 in grado di ridurre la lipolisi durante l'attivit\u00e0 fisica, l'aumento metabolico e l'ossidazione di lipidi nel post-allenamento \u00e8 maggiore consumando un pasto prima dell'attivit\u00e0. Inoltre, \u00e8 ben noto che l'aumento dei livelli di insulina indotti dall'assunzione di carboidrati sopprimono la lipolisi, cio\u00e8 la liberazione dei grassi depositati nel tessuto adiposo. Tuttavia l'EPOC rappresenta un'eccezione a questa regola, perch\u00e9 anche con l'aumento dei livelli insulinici stimolato dai carboidrati il corpo impiega grassi come combustibile preferenziale senza bloccare i processi lipolitici (cio\u00e8 senza bloccare la liberazione dei grassi depositati) come avviene invece in condizioni normali. Altre ricerche recenti hanno osservato che l'assunzione di un pasto da 300 kcal post-allenamento aerobico non ostacola l'ossidazione dei grassi, e questo evento \u00e8 pi\u00f9 marcato a seguito dell'esercizio ad alta intensit\u00e0. Infine, l'ingestione di caffeina (6\u00a0mg/kg) prima dell'esercizio con i pesi ha dimostrato un aumento del EPOC.\nGli esiti di questi studi lasciano intendere che:\nEPOC e stato di allenamento.\nAnche lo stato di allenamento di un individuo pu\u00f2 avere un effetto sul EPOC. Gli studi sono risultati incompleti, ma suggeriscono che gli individui allenati recuperano pi\u00f9 rapidamente rispetto alla loro controparte non allenata. Una delle ragioni di queste incongruenze nella ricerca sta nella difficolt\u00e0 a paragonare l'intensit\u00e0 dell'esercizio e il lavoro totale eseguito dai soggetti allenati e non. Se paragonato al livello di forma fisica, l'individuo allenato starebbe lavorando ad una intensit\u00e0 superiore a quello dell'individuo non allenato. Diversi studi hanno riportato un calo pi\u00f9 rapido del EPOC e una durata pi\u00f9 breve del EPOC nei soggetti allenati.. Anche se le persone con elevati livelli di fitness sembrano avere un recupero EPOC pi\u00f9 rapido, a causa della loro intensit\u00e0 e durata generalmente superiori, l'entit\u00e0 del loro EPOC \u00e8 ancora abbastanza importante.\nEPOC e sesso.\nIl sesso \u00e8 anch'esso un fattore che pu\u00f2 influenzare l'EPOC. La ricerca dimostra che il dispendio energetico delle donne, a riposo e durante l'esercizio, varia con la fase mestruale. In genere, il dispendio energetico a riposo \u00e8 pi\u00f9 basso una settimana prima dell'ovulazione e il pi\u00f9 alto durante i 14 giorni di fase luteale dopo l'ovulazione, quindi di conseguenza influendo sul EPOC. Pochi studi controllati sono stati condotti per confrontare l'EPOC in uomini e donne. Pertanto l'effetto del sesso sul EPOC non \u00e8 completamente chiarito.\nGestione del EPOC.\nAnche se sembra che vi sia una variazione nelle risposte individuali, il dato importante \u00e8 che ogni spesa calorica supplementare dopo l'esercizio fisico pu\u00f2 accumularsi nel tempo, pu\u00f2 essere prevista nei programmi per la perdita di peso, e pu\u00f2 contribuire alla gestione del peso a lungo termine. Alcune metodiche di esercizio confermate per ottimizzare l'EPOC si concentrano sullo sviluppo del loro stato di allenamento in modo da poter eseguire esercizi di intensit\u00e0 superiore per periodi di 30 minuti o superiori. Inoltre, \u00e8 consigliabile incorporare regolarmente allenamenti intervallati, in quanto questo tipo di esercizio rafforza positivamente l'EPOC. La maggior parte della letteratura attuale supporta intensit\u00e0 aerobiche pari o superiori al 70% del VOmax per un ottimale consumo energetico post-esercizio. Inoltre, \u00e8 indicato eseguire l'allenamento coi pesi almeno 2 volte a settimana. Non solo l'allenamento coi pesi mantiene o aumenta la massa muscolare e il dimagrimento nei programmi per la perdita di peso, ma studi riportano un effetto significativo del EPOC, anche superiore rispetto al EPOC, in seguito ad allenamenti coi pesi ad alta intensit\u00e0 e a circuito.\nPer massimizzare l'EPOC:\nEPOC e controllo del peso.\nPoich\u00e9 il corpo continua a consumare un surplus di energia dopo l'esercizio, l'EPOC gioca un ruolo supplementare per un programma di allenamento mirato al dimagrimento. Questo dato \u00e8 particolarmente significativo, considerando che le calorie spese durante l'EPOC provengono prevalentemente dai lipidi. Attualmente, i ricercatori sono interessati agli effetti delle diverse forme di esercizio fisico sul EPOC. Le evidenze scientifiche suggeriscono che allenamenti cardiovascolari in forma di \"Interval training ad alta intensit\u00e0\" (HIIT) abbiano un effetto pi\u00f9 pronunciato sul EPOC. Inoltre, sembra che il \"resistance training\" (esercizio coi pesi), cio\u00e8 un allenamento anaerobico, produca maggiori risposte del EPOC rispetto all'esercizio aerobico. La ricerca suggerisce che il \"resistance training\" ad alta intensit\u00e0 disturba l'omeostasi del corpo ad un grado maggiore del esercizio aerobico. Il risultato \u00e8 una richiesta di energia maggiore dopo l'esercizio per ripristinare il corpo ai livelli basali, che spiegherebbe l'EPOC superiore. I meccanismi che causano un EPOC elevato osservato in esercizi coi pesi comprendono lattato nel sangue, e un aumento delle catecolamine (adrenalina e noradrenalina) e degli ormoni anabolici circolanti. Dal controllo dei dati provenienti da diverse indagini, sembra che la spesa del EPOC post-esercizio vada da 51 a 127 chilocalorie. Dal momento che un chilo di grasso \u00e8 pari a circa 7.000 kilocalorie, l'effetto di EPOC sul controllo del peso deve essere considerato in termini di un effetto cumulativo nel tempo."}
{"id": "4077793", "revid": "684805", "url": "https://it.wikipedia.org/wiki?curid=4077793", "title": "Consumo di ossigeno in eccesso post-allenamento", "text": ""}
{"id": "4077794", "revid": "339392", "url": "https://it.wikipedia.org/wiki?curid=4077794", "title": "Automotrice RA 30", "text": ""}
{"id": "4077796", "revid": "339392", "url": "https://it.wikipedia.org/wiki?curid=4077796", "title": "Automotrice RA 32", "text": ""}
{"id": "4077797", "revid": "1543377", "url": "https://it.wikipedia.org/wiki?curid=4077797", "title": "Dag \u00d8istein Endsj\u00f8", "text": " Egli \u00e8 principalmente conosciuto per i suoi libri sul sesso e la religione e la continuit\u00e0 tra la religione greca e le origini del cristianesimo."}
{"id": "4077799", "revid": "465169", "url": "https://it.wikipedia.org/wiki?curid=4077799", "title": "Speciale Calciomercato (Sportitalia)", "text": "Speciale Calciomercato \u00e8 una trasmissione in onda su Sportitalia condotta da Michele Criscitiello.\nIl programma tratta le vicende del calciomercato sia nella sessione estiva che in quella invernale e va in onda alle ore 23.00 dal luned\u00ec al venerd\u00ec. La trasmissione \u00e8 preceduta dalla rubrica \"Aspettando il Calciomercato\", in onda alle 21.00 e alle 23.00. Ospite fisso \u00e8 il giornalista, esperto di calciomercato, Alfredo Pedull\u00e0. La sigla del programma, che \u00e8 seguito da \"Lo sai che?\" con gli stessi Michele Criscitiello e Alfredo Pedull\u00e0, \u00e8 \"Le donne e il calcio\", scritta ed interpretata da Rayden.\nOltre agli ospiti, in studio sono presenti Gianluigi Longari, Alice Brivio e Michela Russo incaricate di chiamare dalle loro postazioni gli uomini-mercato per informarsi sulle trattative. Altri giornalisti sono stabilmente inviati presso le sedi principali del calciomercato per monitorare continuamente i movimenti di mercato, quali l'\"Hotel Hilton\" o l'\"ATA Hotel Executive\" di Milano.\nA seguito della chiusura dei canali Sportitalia la trasmissione era stata soppressa e sostituita dalla nuova Football Clan, condotta sempre da Criscitiello e Pedull\u00e0 su Sport LT 1; dopo la riapertura di Sportitalia sul canale 153 del digitale terrestre \"Speciale Calciomercato\" ha ripreso la normale programmazione dal 2 giugno 2014."}
{"id": "4077800", "revid": "767487", "url": "https://it.wikipedia.org/wiki?curid=4077800", "title": "Two Lucky Jims", "text": "Two Lucky Jims \u00e8 un cortometraggio muto del 1910 diretto da Frank Beal.\nTrama.\nUna ragazza ha due pretendenti, ambedue di nome Jim. La candidatura di Jim il Grasso viene appoggiata dalla madre della ragazza, mentre il padre della stessa appoggia Jim il Magro. Ma la figlia \u00e8 innamorata di un terzo giovanotto che riesce a scappare con la sua bella: la coppia lascia cos\u00ec con le pive nel sacco i due Jim che si rendono conto di essere stati presi per il naso dalla dolce fanciulla dei loro sogni. I due innamorati trovano un giudice di pace che costringono a sposarli praticamente puntandogli addosso una pistola.\nPassato qualche anno, i due Jim, ancora innamorati, si recano a casa del loro fortunato rivale: trovano il marito che sbriga i lavori di casa, mentre la moglie se ne sta in panciolle. La casa della coppia felice \u00e8 una bolgia, invasa da bambini urlanti: l'uomo, da amante ardente, \u00e8 diventato un marito succube. I due Jim, sfortunati in amore, si rendono conto che la loro sfortuna li ha salvati da un destino infelice e si congratulano per quella che \u00e8 diventata la loro fortuna.\nProduzione.\nIl film fu prodotto dall'American Film Manufacturing Company.\nDistribuzione.\nDistribuito dalla Motion Picture Distributors and Sales Company, il film - un cortometraggio in una bobina - usc\u00ec nelle sale cinematografiche degli Stati Uniti l'8 dicembre 1910."}
{"id": "4077806", "revid": "113757", "url": "https://it.wikipedia.org/wiki?curid=4077806", "title": "Selezione di calcio del Sudan del Sud", "text": ""}
{"id": "4077808", "revid": "93556", "url": "https://it.wikipedia.org/wiki?curid=4077808", "title": "Operazione Magic Carpet", "text": "La Operazione Magic Carpet (letteralmente \"tappeto magico\") fu la gigantesca procedura di rimpatrio messa in atto dagli Stati Uniti d'America al termine della seconda guerra mondiale per rimpatriare la gran parte del suo personale militare e civile mobilitato durante il conflitto. Nell'occasione venne utilizzato ogni tipo di naviglio, dalle navi Liberty alle portaerei, tra la grandissima mole di unit\u00e0 che era stata messa in campo durante lo sforzo bellico. In alcuni casi i viaggi nel senso opposto servirono a rimpatriare i prigionieri di guerra dell'Asse, come 450.000 tedeschi e 55.000 italiani. Oltre al personale statunitense, arrivarono negli Stati Uniti circa 500.000 spose di guerra che si erano unite in matrimonio a militari statunitensi.\nSolo nell'ottobre 1945 vennero usate 370 navi della US Navy per il rimpatrio sul settore del Pacifico.\n&lt;br&gt;Vennero usati anche velivoli militari, per migliaia di ore di volo, ma vista la differenza di capacit\u00e0, la quantit\u00e0 di passeggeri trasportata fu decisamente minore.\nUn film comico sull'argomento fu \"Ero uno sposo di guerra\" con Cary Grant e Ann Sheridan."}
{"id": "4077815", "revid": "287204", "url": "https://it.wikipedia.org/wiki?curid=4077815", "title": "European Leagues", "text": "La European Leagues (it. \"Leghe Europee\") \u00e8 un'organizzazione sportiva calcistica che rappresenta gli interessi delle Leghe nazionali professionistiche in Europa.\nStoria.\nNata nel 2005 con il nome di \"European Professional Football Leagues\" (\"EPFL\"), essa trae origine dalla precedente \"Association of European Union Premier Professional Football Leagues\" (\"EUPPFL\"), sorta nel 1997 e poi confluita nella nuova associazione. Alla sua creazione, la EPFL contava 12 membri.\nDall'aprile 2018 ha cambiato il nome in \"European Leagues\" e oggi l'associazione \u00e8 formata da:"}
{"id": "4077821", "revid": "599013", "url": "https://it.wikipedia.org/wiki?curid=4077821", "title": "Knut Leo Abrahamsen", "text": "Biografia.\nIn Coppa del Mondo esord\u00ec il 24 febbraio 1984 a Falun (13\u00b0) e ottenne l'unico podio il 18 dicembre 1987 a Bad Goisern (3\u00b0).\nIn carriera prese parte a un'edizione dei Giochi olimpici invernali, (26\u00b0 nell'individuale)."}
{"id": "4077833", "revid": "104458", "url": "https://it.wikipedia.org/wiki?curid=4077833", "title": "Kalmberg-Schanzen", "text": ""}
{"id": "4077836", "revid": "599013", "url": "https://it.wikipedia.org/wiki?curid=4077836", "title": "La Chirurgienne", "text": "La Chirurgienne (ufficialmente, in francese: Tremplin de la Chirurgienne) era un trampolino situato a Le Brassus di Le Chenit, in Svizzera, ora smantellato.\nStoria.\nAperto nel 1930, l'impianto ha ospitato una tappa della Coppa del Mondo di combinata nordica 1988.\nCaratteristiche.\nIl trampolino normale aveva il punto K a 104\u00a0m. Il complesso \u00e8 attrezzato anche il salto minori K25 (Tremplin du Brassus), costruito nel 2000."}
{"id": "4077837", "revid": "104458", "url": "https://it.wikipedia.org/wiki?curid=4077837", "title": "Tremplin de la Chirurgienne", "text": ""}
{"id": "4077838", "revid": "536159", "url": "https://it.wikipedia.org/wiki?curid=4077838", "title": "Saudi Arabian Airlines", "text": ""}
{"id": "4077841", "revid": "224230", "url": "https://it.wikipedia.org/wiki?curid=4077841", "title": "Pasquale Del Giudice", "text": "Biografia.\nNato da Francesco e Andreana Lioy, si spost\u00f2 a Napoli per frequentare la facolt\u00e0 di giurisprudenza ma lasci\u00f2 temporaneamente gli studi per partecipare ai moti risorgimentali, arruolandosi come volontario nei Cacciatori delle Alpi. Conseguita la laurea nel 1863, lavor\u00f2 presso lo studio del suo maestro Enrico Pessina e fu nominato libero docente di Filosofia del diritto all'universit\u00e0 napoletana nel 1871.\nSi trasfer\u00ec, in seguito, a Pavia, ricoprendo l'incarico di docente di storia del diritto presso l'universit\u00e0 della citt\u00e0, divenendone successivamente preside della facolt\u00e0 di giurisprudenza, rettore dell'ateneo e professore emerito. Fu il fondatore dell'istituto giuridico annesso alla facolt\u00e0 di Giurisprudenza, divenuto sotto la sua guida uno fra i migliori d'Italia.\nFu socio dell'Accademia dei Lincei, dell'Accademia Pontaniana, della Societ\u00e0 Reale di Napoli e dell'Istituto lombardo di scienze e lettere, del quale fu anche vicepresidente e presidente. Nel 1902 ricevette la nomina di senatore e fu membro di diverse commissioni. Si spense a Pavia nel 1924."}
{"id": "4077846", "revid": "1522738", "url": "https://it.wikipedia.org/wiki?curid=4077846", "title": "Ragna The Bloodedge", "text": "Ragna, meglio conosciuto come Ragna The Bloodedge, \u00e8 il protagonista del picchiaduro bidimensionale e , ideato da Toshimichi Yori (storia e disegni originali) e Yuuki Katou (disegni nel secondo gioco e romanzi) e sviluppato da Arc System Works. \u00c8 un criminale ricercato con una taglia straordinariamente grande sulla sua testa (e in migliaia di miliardi) per aver tentato di distruggere il Novus Orbis Librarium, l'ente che caus\u00f2 un grande dissenso, parzialmente dovuto all'utilizzo dell'Armagus in quasi ogni sfaccettatura della societ\u00e0 e alle differenze socioeconomiche che stabilivano chi potesse usare l'Armagus e chi no. Il dissenso si concretizz\u00f2 anni dopo quando scoppi\u00f2 la guerra civile Ikaruga, perch\u00e9 l'Unione eponima si ribell\u00f2 apertamente al Novus Orbis Librarium. Dopo la guerra il governo impose leggi pi\u00f9 severe, punendo ogni forma di ribellione con la pena di morte. Ragna \u00e8 inoltre il fratello maggiore di Jin Kisaragi, un maggiore dell'Unit\u00e0 del NOL e di Saya, Imperatrice del \"Nuovo Mondo\".\nAspetto e personalit\u00e0.\nRagna viene modellato diversamente dopo la pubblicazione del manga tradizionale giapponese ed eroe nell'anime. \u00c8 un giovane adulto con i capelli bianchi appuntiti e gli occhi eterocromici: il suo occhio sinistro \u00e8 verde e il destro \u00e8 rosso, un effetto collaterale dovuto dall morso di Rachel. Il suo abbigliamento \u00e8 costituito da un ibrido di moderni, caratteristiche futuristiche e vecchi modelli. Indossa una giacca rossa con maniche vibranti con due lunghe code sottili che pendono dalla parte posteriore. Sotto di essa porta una camicia nera con tre cinture rosse. Indossa un paio di guanti neri con un guscio rosso sul dorso delle mani. Nel suo braccio destro \u00e8 custodito l'Azure Grimore. L'involucro si apre rivelare l'Azure ogni volta che lo utilizza. Indossa un hakama nero e stivali rossi in acciaio a punta.\nQuando era adolescente, aveva i capelli biondi e gli occhi verdi, prima di essere morso da Rachel Alucard. Dopo essere stato allevato da Jubei, uno dei Sei Eroi, indossa un tradizionale Red Top in stile giapponese senza maniche e a collo alto. Ragna \u00e8 beffardo, rude, ed abrasivo contro chiunque si imbatte. \u00c8 irascibile, testardo, e non perde l'occasione di utilizzare frequenti turpiloquii. A questo proposito, Ragna \u00e8 simile al tipico stereotipo di delinquente degli anime. Ci\u00f2 \u00e8 causato principalmente dal fatto che Yuki Terumi gli ha rovinato la sua vita. Ragna spesso diventa infuriato alla prima vista di Terumi. Tuttavia, anche nei casi in cui non pu\u00f2 vincere o \u00e8 in punto di morte, Ragna possiede una volont\u00e0 immortale e si rifiuta di ammettere la sconfitta.\nSotto il suo aspetto burbero, per\u00f2, Ragna non possiede altro che una personalit\u00e0 pi\u00f9 morbida, un lato pi\u00f9 compassionevole. Egli sceglie di mantenere la sua fronte pubblica a causa del percorso che ha scelto, ovvero quello della vendetta. Risparmia infatti Arakune la vita a causa della promessa fatta a Litchi, e nella sua modalit\u00e0 Arcade, egli fa riferimento direttamente a questa promessa di lasciarlo in vita dopo che lo sconfigge. Inoltre, nonostante il ruolo di Jin nella distruzione della sua vita, gli vuole ancora molto bene ed arriva anche a non considerarlo completamente responsabile delle sue tragedie. Egli ha inoltre espresso angoscia quando Nu ha sacrificato la propria vita per proteggerlo, nonostante l'odio passato che nutriva per lei. \u00c8 anche accennato al fatto che lui e Rachel provassero sentimenti a vicenda, ma entrambi morirebbero prima di ammetterlo. Lui \u00e8 anche la reincarnazione umana della Bestia Nera, un essere votato al nichelismo assoluto, nonch\u00e9 la fonte del seithr.\nStoria.\nQuando era giovane, Ragna viveva in una chiesa con suo fratello minore Jin e sua sorella Saya, ed \u00e8 stato vegliato dalla sorella di uno dei Sei Eroi. Un giorno, Saya si ammal\u00f2 gravemente e Ragna decise di prendersi cura di lei, dovendo trascurare il fratello. Jin crebbe con una fitta gelosia nei confronti di Saya, che gli tolse molte possibilit\u00e0 di passare del tempo con Ragna, arrivando al punto di odiarla.\nPoco dopo la malattia di Saya, la chiesa venne bruciata da Jin sotto il controllo di Yuki Terumi, il quale amput\u00f2 il braccio destro a Ragna nel suo tentativo di difendere Jin, e rap\u00ec Saya. Sul punto di morte, Ragna venne morso da un vampiro, che lo strapp\u00f2 alla morte e gli trasform\u00f2 i suoi capelli biondi in un colore albino chiaro e confer\u00ec al suo occhio destro il colore rosso. Venne poi trovato da Jubei, un membro dei Sei Eroi, il quale accud\u00ec il ragazzo e gli insegn\u00f2 come controllare la potenza dell'Azure Grimoire, un Ars Armagus che Ragna aveva in qualche modo evocato la notte del massacr, o ma che non era ancora in grado di poterlo controllare alla perfezione L'Azure assunse la forma del braccio destro amputato di Ragna. Negli anni successivi, Jubei addestr\u00f2 Ragna nel controllo della potenza dell'Azure, essendo periodicamente osservato da Rachel Alucard, il vampiro che lo morsic\u00f2 per che chiese all'eroe di prendersi cura del ragazzo. In quel periodo, Ragna ha incontrato Taokaka, un esemplare di donna-gatto quando era solo un bambino. Quando la sua formazione era al completo, Ragna era finalmente arrivato alla decisione di partire per il suo viaggio. Ma prima di partire, Jubei raccont\u00f2 dell'incendio della chiesa e gli consegn\u00f2 due elementi appartenenti ad un eroe di nome ' Blood-Edge ': la sua giacca rosso-sangue e la spada Blood-Scythe. Sentendo il peso di un uomo che ha dato speranza al mondo e membro dei Sei Eroi, Ragna finalmente part\u00ec per il suo viaggio.\nRagna inizi\u00f2 lentamente a nutrire un odio profondo per la Novus Orbis Librarium, e viaggi\u00f2 di citt\u00e0 in citt\u00e0 distruggendo le loro basi, a causa di questo, \u00e8 diventato un criminale di fama mondiale e venne impressa una taglia sulla sua testa \"grande abbastanza per comprare un piccolo paese\", su opinione di suo fratello Jin. Nonostante questo, Ragna attraversa le citt\u00e0 di notte senza molta paura di essere scoperti o catturato dal NOL o qualsiasi vigilante incaricato, ritenendosi pi\u00f9 che in grado di sconfiggere chiunque gli sbarri la strada.\nBlazBlue: Calamity Trigger.\nData: 31 dicembre 2199, Capodanno. Ragna viaggia verso la 13\u00aa Citt\u00e0 Gerarchica di Kagutsuchi per distruggere la base NOL situata nella zona. Lungo la strada, ha uno scontro con il fratello Jin all'interno della sede. Ragna ritiene responsabile Jin delle sue sventure e dopo uno scontro brutale, lo ferisce gravemente, anche se non lo lascia in pericolo di vita. Dopo la lotta si fa strada fino ad un vano ascensore che lo porta dritto verso la sede del seminterrato. L\u00ec incontra un cavaliere bianco chiamato \u201cHakumen\u201d, in realt\u00e0 uno dei Sei Eroi e una lunga battaglia ne consegue. All'apparente vittoria del cavaliere, Ragna attiva il suo Azure Grimoire e ne sfrutta il potere, sconfiggendo cos\u00ec Hakumen. Poco dopo, dal \u201cCalderone\u201d fuoriesce una sfera contenente l'androide \u201cNu-13\u201d (in realt\u00e0 \u00e8 una copia della sorella Saya, ma lo \u00e8 anche Noel). Lo scopo dell'androide si rivela chiaro, vuole fondersi con Ragna all'interno del Calderone per ricreare la Bestia Nera e distruggere il mondo. Intanto un tenente del NOL, nota come \u201cNoel Vermillion\u201d, arriva sul luogo e ingaggia il combattimento con Nu-13, ma non riesce a sopraffarla.Ragna allora interviene, ma Nu \u00e8 decisamente troppo forte e lo batte senza difficolt\u00e0. Successivamente, dopo averlo trafitto con una delle sue lame, lo trascina con s\u00e9 nel calderone per tentare di fondersi con lui, ma Noel lo afferra prima di cadere, mentre Nu precipita nell'abisso di fiamme. Noel sopraffatta dalle emozioni, sviene e si addormenta, quindi fa la sua comparsa Rachel e rivela a Ragna che Noel \u00e8 il nuovo \"occhio\", che erediter\u00e0 il vero Azure Grimoire, e che cambier\u00e0 le sorti del mondo. Dopodich\u00e9 attiva la sua unit\u00e0 Tsukuyomi per proteggere Kagutsuchi da una potente esplosione proveniente dalla Nox Nyctores nota come Gigant: Take-Mikazuchi. Poco dopo il ritorno di Rachel, appare un agente sergente del NOL, chiamato Hazama. Noel, rinvenuta lo riconosce coi suoi poteri latenti di osservatore, anche se Rachel gi\u00e0 sapeva la sua identit\u00e0: in realt\u00e0 \u00e8 Yuki Terumi, l'uomo che amput\u00f2 il braccio destro a Ragna e dato fuoco alla chiesa dove viveva la sua famiglia. Dopo essere stato riconosciuto, l'aspetto di Hazama cambia notevolmente, mostrando il lato sadico della sua anima. Ragna e Rachel lo attaccano, ma Terumi contrattacca senza alcun problema, insultando Ragna e affermando che lui \u00e8 troppo debole per sconfiggerlo e che Rachel \u00e8 l'unica che pu\u00f2 tenergli testa. Dopodich\u00e9, affermando di essere di luna particolarmente buona oggi, decide di non attaccare e di lasciare il gruppo in pace, almeno per ora.\nBlazBlue: Continuum Shift.\nDopo l'incidente nel portale, Ragna viaggia con Noel per un breve periodo di tempo. Dopo un po', seccato dal carattere della ragazza e dalla sua somiglianza con sua sorella Saya, gli intima di andarsene e lasciarlo solo. La cosa sconvolge Noel che gli dice che la prossima volta che si incontreranno saranno nemici (essendo lei un ufficiale del NOL e lui un criminale ricercato). Il protagonista, ora solo, medita sugli ultimi eventi, e capisce di dover diventare pi\u00f9 forte per eliminare Terumi. Poco dopo Ragna viene attaccato dal vigilante Carl Clover, sul quale prevale abbastanza facilmente. In un attimo di distrazione pensando a Jin, Ragna viene ferito da un brutto colpo a sorpresa di Nirvana, la marionetta di Carl. Ragna perde coscienza per diverse ore, sognando nel frattempo la notte in cui Jubei l'ha salvato dall'incendio e si \u00e8 ritrovato l'Azure Grimoire al posto del braccio mozzato da Terumi. Ragna si risveglia nel villaggio del Clan dei Kaka dove \u00e8 stato soccorso da Taokaka, e sotto cure trascorre l\u00e0 i prossimi giorni per recuperare le forze e facendo amicizia con gli abitanti del Clan. Si scontra con Taokaka dopo essersi ripreso in una specie di \"scontro amichevole\". Dopo lo scontro Ragna si ricorda di aver gi\u00e0 visto Taokaka in precedenza. Dopo aver lasciato il villaggio dei kaka, soccorre nel distretto orientale una ragazzina di nome Platinum The Trinity, un'altra allieva di Jubei, alla quale paga anche un pasto. Dopo un litigio dovuto ai modi sgarbati della parte femminile di Platinum, Ragna si ritrova solo nel locale con Lambda-11 teletrasporta per sbaglio sul posto da Kokonoe. Dopo averla fermata, Kokonoe avverte Ragna di non combattere Hazama, poich\u00e9 non riuscirebbe a sconfiggerlo. Sentendo il nome Noel, Ragna cerca di trovare Rachel. Dopo averla trovata, lei gli spiega il ruolo che ha nel mondo, che gli dice dove deve andare, e anche lei gli dice che non pu\u00f2 prevalere su Hazama. Decide per\u00f2 di mettersi sulle tracce di Noel, pentendosi di averla abbandonata e sospettando che Terumi sia sulle sue tracce. Corre poi di nuovo nella sede della Librarium di Kagustuchi, dove incontra di nuovo suo fratello Jin, sul quale prevale facilmente. Anche Jin per\u00f2 lo mette in guardia, dicendogli non pu\u00f2 battere Hazama.\nTuttavia, Ragna procede sulla cima della sede dove finalmente incontra la sua nemesi. Dopo aver scoperto che Noel \u00e8 stata messa nel calderone sopra l'edificio da Hazama, Ragna perde la calma e attiva il suo Azure Grimore rilasciandolo alla massima potenza. Per tutta risposta, Terumi accende anche il suo Azure Grimore, ed essendo il creatore dei vari Azure e conoscendone i segreti, blocca quello di Ragna che si ritrova senza poteri sul seithr. Ragna \u00e8 quindi sconfitto facilmente e non riesce a impedire la trasformazione di Noel in Mu-12, ovvero l'androide che \u00e8 in realt\u00e0. Sotto l'ordine di Hazama, Mu scende verso il calderone nelle profondit\u00e0 dell'edificio per eliminare l'unit\u00e0 Amaterasu. Ormai stanco di giocare con Ragna, Terumi decide di ucciderlo con l'ouruboros. Proprio mentre sta per essere colpito, Lambda, al cui interno vi risiede l'anima di Nu che d\u00e0 a Ragna l'Idea Engine di Kokonoe, che gli permette di bypassare il suo Azure Grimoire e le restrizioni che gli negano l'accesso al vero potere dell'Azure. Colto alla sprovvista da questo nuovo potere Hazama soccombe sotto i colpi di Ragna. Anche se bramoso di ucciderlo, Ragna decide di lasciarlo li morente, in modo da prolungare la sua sofferenza (non si rende per\u00f2 conto che la sua vittoria rientrava nei piani di Hazama). Corre poi da Rachel, che era stata catturata da Terumi, per liberarla da una magia vincolante creata da Phantom. Decide quindi di inseguire Noel. La trova vicino al calderone nei sotterranei, dove Hakumen e Jin hanno problemi a sopraffarla. Dopo essersi scusato per come l'ha trattata, combatte alla massima potenza. Dopo averla indebolita, attiva il potere dell'azure per rompere definitivamente l'armatura, sacrificando per\u00f2 il braccio sinistro. Sebbene Ragna sia riuscito nella sua impresa, Hazama appare davanti al gruppo, misteriosamente vivo e vegeto. Determinato a fare strage di tutti i suoi nemici, viene fermato dall'imperatore in persona che si scopre essere la sorella di Jin e Ragna, Saya. Quest'ultima annuncia che l'unita Amaterasu e il Takamagara sono stati distrutti, e che quindi lei ha il controllo su tutto. Detto questo scompare portandosi dietro i suoi complici. Ragna rimane allibito e stupefatto per questo evento, anche se dentro di s\u00e9 in fondo lo sospettava. Dopo l'avventura, Kokonoe impianta a Ragna un nuovo braccio meccanico costruito con il serbatoio di rigenerazione di Lambda-Nu. Ragna parte poi per Ikaruga con Taokaka, alla quale \u00e8 stato ordinato di partire per accompagnarlo, ma nonostante Ragna avesse detto pi\u00f9 volte no, alla fine par insieme a Tao. In seguito, lui e Taokaka arrivano a Ikaruga, e in conclusione, Ragna pensa a cosa far\u00e0 l\u00e0.\nCaratteristiche.\nRagna \u00e8 uno dei personaggi pi\u00f9 potenti del mondo di BlazBlue. Dopo essere stato allenato da Jubei, Ragna possiede incredibili abilit\u00e0 di combattimento abbastanza per abbattere una squadra del Librarium. Essendo la forma umana della Bestia Nera, Ragna ha poteri incredibili. La sua affinit\u00e0 elementale \u00e8 il buio. In battaglia convoca le parti della Bestia Nera per attaccare, come una mascella appuntita o, eventualmente, la coda (per le Carnage Scissors), artigli (Back Spin Kick followup, Devoured by Darkness, and 6D), una delle molte teste (Dead Spike and the Hell's Fang Additional Blow), il suo respiro (il followup Ax Kick solo in Continuum Shift) o un pezzo di seithr (5D e 2D), la pelle per la pelle (versione D dell'Infernal Devider e JD), e un'ala angelica (Onslaught Black), che tutti prevedono l'utilizzo di unit\u00e0 e la sua capacit\u00e0 di assorbire le anime. Ha anche la capacit\u00e0 di trasformare il suo intero corpo in una lama infernale che equipagger\u00e0 un insolito Dante in varie Concept Artwork realizzate dai produttori.\nLa sua arma preferita \u00e8 la sua Blood-Scythe, un'arma che integra il suo Drive Ability: \"Soul Eater\". La spada assume inizialmente la forma di una spada gigante con una lastra gigante di metallo simile ad un caricatore. L'arma pu\u00f2 diventare una falce come arma efficace per strappare l'anima dal nemico attraverso l'Astral Finish, (che coinvolge in parte l'evocazione della Bestia Nera). Per funzionare, l'Azure ha bisogno di anime, e Ragna ruba una parte di queste ai nemici in battaglia. L'Azure aumenta i poteri di chi lo equipaggia aumentandone le sue caratteristiche e rendendo i poteri dell'individuo pi\u00f9 oscuri. Nel caso di Ragna, pu\u00f2 arrivare a una trasformazione chiamata Blood-Kain, avvolgendolo nell'oscurit\u00e0 che raddoppia la sua potenza d'attacco a costo della sua energia vitale. Pi\u00f9 tardi poi l'Engine Idea-Azure Grimoire dato da Lambda, rimuove il controllo di Hazama e concedere a Ragna l'accesso al Vero potere dell'Azure (corrisponde alla versione Unlimited del personaggio, dotato di un Blood-Kain infinito).\nRagna \u00e8 un personaggio votato al combattimento ravvicinato. La sua tecnica di combattimento \u00e8 brutale e spesso i nemici sono sbalzati dai suoi colpi. Nonostante sia un personaggio molto facile da adoperare, non ha colpi per il conflitto a distanza, che quindi il personaggio \u00e8 costretto ad avvicinarsi per combattere. Il suo Drive Soul eater gli permette ad ogni colpo inflitto all'avversario di recuperare una piccola percentuale di salute (circa il 10% del danno inflitto) assorbendo l'anima e l'energia vitale dell'avversario. \u00c8 un drive estremamente versatile visto che si pu\u00f2 implementare con le combo dei vari tasti, permettendo cos\u00ec di sottrarre molta energia. La sua barra della difesa \u00e8 di 5 tacche (quindi standard) ma i suoi punti salute non sono molto alti."}
{"id": "4077851", "revid": "287204", "url": "https://it.wikipedia.org/wiki?curid=4077851", "title": "Piotr Cwielong", "text": ""}
{"id": "4077855", "revid": "110157", "url": "https://it.wikipedia.org/wiki?curid=4077855", "title": "Giardino della Kolymbetra", "text": "Il giardino della Kolymbethra (termine greco che indica un tipo di piscina utilizzata in et\u00e0 romana per giochi acquatici) \u00e8 un sito archeologico di grande rilevanza naturalistica e paesaggistica, ubicato in una piccola valle nel cuore della Valle dei Templi ad Agrigento. Nel 1999 la Regione Siciliana lo affid\u00f2 in concessione gratuita al Fondo Ambiente Italiano (FAI) per un periodo di 25 anni, mettendo fine alla situazione di abbandono in cui era caduto negli ultimi decenni del Novecento; in seguito a ci\u00f2 \u00e8 divenuto uno dei luoghi di interesse archeologico/naturalistico di grande importanza a livello territoriale e nazionale. Il restauro vegetazionale e strutturale organizzato dal FAI permette la visita al Tempio di Efesto, oltre alla scoperta di alcuni ipogei.\nStoria.\nLa fonte storica pi\u00f9 attendibile sulla Kolymbethra \u00e8 Diodoro Siculo. Nei libri XI e XIII della Bibliotheca Historica, infatti, vengono descritti i lavori di ristrutturazione della citt\u00e0 promossi dal tiranno Terone subito dopo la Battaglia di Himera (480 a.C.) e le caratteristiche principali della piscina.\nNello stesso periodo in cui venne costruita la Kolymbetra, si poterono costruire, grazie all'ausilio di molti schiavi catturati in battaglia, i famosi templi akragantini e gli ipogei, ovvero gallerie artificiali con la funzione di raccogliere le acque che trasudavano da un tipo di roccia porosa, la calcarenite, e di convogliarle, tramite un sistema di cunicoli, dalla collina verso il bacino della Kolymbetra, alimentando costantemente la piscina. Il giardino, oltre ad essere un luogo di villeggiatura per i tiranni akragantini, era anche un luogo d'incontro per tutti gli abitanti della citt\u00e0: qui si ritrovavano, infatti, le donne per lavare i panni e chiunque volesse rinfrescarsi tra le acque limpide della piscina.\nUn secolo dopo la Battaglia di Himera, lo stesso Diodoro Siculo afferma che la vasca fu interrata e trasformata in orto, diventando cos\u00ec una ricca area coltivabile. La presenza degli ipogei, la cui funzione originaria venne adattata all'uso agricolo, risult\u00f2 fondamentale; l'acqua convogliata da questi acquedotti, infatti, alimentava una piccola vasca o \u201cgebbia\u201d, situata accanto allo sbocco di un ipogeo, che serviva per irrigare il giardino. Questo sistema funziona ancora oggi, mantenendo coltivabile il terreno.\nIntorno al 1100 d.C., il Giardino venne trasformato in un canneto, dove veniva coltivata la canna da zucchero.\nTommaso Fazello, storico e frate domenicano, racconta che, intorno al XVI secolo, il Giardino della Kolymbethra divent\u00f2 un \"horti abatiae\", ovvero l'orto del vicino convento della Badia Bassa.\nSuccessivamente, tra il Settecento e l'Ottocento, quando in Sicilia si diffuse la coltivazione degli alberi da frutto, divenne un giardino di agrumi.\nNel 1999 la Regione Siciliana lo affid\u00f2 al FAI in concessione gratuita per un periodo di 25 anni, ponendo fine alla situazione di degrado venutasi a creare dagli ultimi decenni del Novecento.\nNel 2007 e nel 2009 il Giardino della Kolymbethra \u00e8 entrato nella classifica de \"Il Parco pi\u00f9 bello d'Italia\", collocandosi fra i 10 finalisti del concorso.\nDescrizione.\nIl Giardino della Kolymbethra si estende per poco pi\u00f9 di cinque ettari, al cui interno si pu\u00f2 trovare una ricca variet\u00e0 agraria tipica della Valle dei Templi. Nel fondovalle si trovano varie specie tra le quali agrumi, carrubi, pistacchi, gelsi, noci, melograni, banani; lungo il fiume e ai piedi delle pareti calcaree vi sono mandorli, ulivi, orti tradizionali e la macchia mediterranea con mirti, allori, lentischi, terebinti, filliree, lecci, euforbie, alaterni, ginestre, palme nane, ampelodesme e carrubi.\nUso del suolo.\n\u00c8 possibile suddividere il terreno della Kolymbetra in cinque zone, in base alle classi d'uso del suolo. Sono presenti:\nAgrumeto.\nRappresenta il 29% del terreno ed \u00e8 costituito da aranci amari, mandarini, limoni, pompelmi, clementini e da diverse variet\u00e0 di aranci dolci, come ad esempio il Portogallo, il Tarocco, il Brasiliano, il Vaniglia e il Vaniglia-rosa.\nAll'interno dell'agrumeto sono presenti anche altre specie di alberi, come per esempio gelsi, susini, nespoli, peri, azzeruoli e fichi.\nUna caratteristica particolare \u00e8 che molte specie di agrumi hanno la capacit\u00e0 di fiorire pi\u00f9 volte in un anno, per cui gli alberi sono contemporaneamente coperti di fiori e di frutti.\nMandorleto-oliveto.\nNel paesaggio della Valle dei Templi, la pianta del mandorlo e dell'olivo rappresentano la componente vegetale dominante; infatti, entrambe le piante si adattano bene al terreno della Valle e ai lunghi periodi di siccit\u00e0 tipici del territorio agrigentino. I mandorli sono disposti in filari, spesso affiancati da ulivi o da viti ad alberello. I fiori dei mandorli, che spuntano da dicembre a marzo, vanno dal bianco candido alle gradazioni pi\u00f9 diverse del rosa.\nIl mandorleto-oliveto sorge sulle pareti scoscese della Kolymbethra, ai piedi delle rupi calcarenitiche, e copre il 18 percento del terreno.\nDurante i lavori di restauro del Giardino sono stati impiantati circa millecinquecento alberi che documentano trecento variet\u00e0 di mandorli.\nMacchia mediterranea.\nLa vegetazione di questa zona, sviluppatasi in maniera spontanea (e quindi gi\u00e0 presente prima dei lavori di restauro da parte del FAI), \u00e8 costituita da alberi e arbusti che, durante la loro evoluzione, hanno sviluppato delle caratteristiche fisiologiche per sopravvivere all'aridit\u00e0 estiva, come l'ispessimento delle foglie e un apparato radicale esteso e profondo che consente di assorbire acqua dal suolo anche in situazione di forte aridit\u00e0.\nTra le specie arboree presenti nel giardino che appartengono alla macchia mediterranea troviamo: \nVi \u00e8, inoltre, una serie di arbusti della macchia, come il lentisco, l'alaterno, la fillirea, il terebinto e soprattutto l'euforbia. La palma nana rappresenta un'eccezione fra le specie di arbusti appartenenti alla macchia mediterranea ed \u00e8 l'unica palma che cresce spontanea nel Mediterraneo. Le sue fronde, fino a pochi anni fa, venivano utilizzate per lavori di intreccio ed il crine per imbottiture, cordami o stuoie e scope, chiamate con il termine dialettale di \u201cgiummarre\u201d.\nRappresenta il 37 percento del giardino.\nVegetazione ripariale.\nQuesto tipo di vegetazione, corrispondente al 12 percento del terreno totale, \u00e8 costituita da piante idrofile, come la canna comune, la Salix pedicellata, la Tamarix africana e il ricino, che si sviluppano lungo i corsi d'acqua presenti nel giardino.\nVegetazione rupestre.\nLe piante che appartengono a questo tipo di vegetazione, corrispondono al 4%, e tendono a crescere su affioramenti rocciosi, affondando le proprie radici nelle fenditure della roccia. Essendo la calcarenite una roccia porosa e idrofila, queste piante si sono adattate a vivere anche in condizioni estreme.\nLe specie rupestri presenti nella Kolymbetra sono l'Euphorbia dendroides, la palma nana, la disa, l'Umbilicus rupestris, il sedum sediforme, la ginestrella comune, la Phlomis fruticosa e il cappero."}
{"id": "4077859", "revid": "1543377", "url": "https://it.wikipedia.org/wiki?curid=4077859", "title": "U-340", "text": "L'U-340 fu un sommergibile tipo VIIC della Marina militare tedesca durante la seconda guerra mondiale.\nFu impostato il 1\u00ba ottobre 1941 nei cantieri Nordseewerke di Emden con il numero identificativo 212, varato il 20 agosto 1942 ed entr\u00f2 ufficialmente in servizio il 16 ottobre 1942, con comandante l'\"Oberleutnant zur See\" Hans-Joachim Klaus. Dopo un periodo d'addestramento con l'8\u00aa flottiglia \"U-Boote\", l'\"U-340\" fu trasferito alla 6\u00aa flottiglia, nella quale si svolse per intero la sua breve carriera, dal 1\u00ba maggio al 2 novembre 1943, quando fu colato a picco al largo di Tangeri. Non affond\u00f2 mai alcuna nave alleata.\nStoria.\nL'\"U-340\" salp\u00f2 da Kiel per la sua prima pattuglia il 29 aprile 1943. Navig\u00f2 fino alle acque circostanti capo Farewell in Groenlandia. Il sommergibile fu bombardato con bombe di profondit\u00e0 da aerei nemici, ma si salv\u00f2 immergendosi; in seguito, si un\u00ec ai \"branchi di lupi\" \"Iller\" e \"Donau 1\" e tent\u00f2 di attaccare una corvetta che aveva scambiato per un mercantile isolato: la caccia congiunta del vascello alleato e di un aereo giunto in rinforzo costrinse l'\"U-Boot\" a immergersi, leggermente danneggiato, per poi riemergere una volta passato il pericolo e dirigersi infine al porto di Bordeaux, dove attracc\u00f2 il 31 maggio senza aver messo a segno alcun colpo nei 33 giorni trascorsi in mare.\nLa seconda pattuglia ebbe inizio il 6 luglio 1943, con obiettivo la costa occidentale africana. Il 1\u00ba settembre, il sommergibile trasse in salvo cinque aviatori di un Focke-Wulf Condor della \"Luftwaffe\" schiantatosi in mare al largo della Spagna nel corso di una missione meteorologica. A quel punto, il sommergibile era a corto di carburante e di cibo: un marinaio, tempo dopo, afferm\u00f2 che \u00abnon avevamo altro che maccheroni e frutta secca, e frutta secca e maccheroni; e poi maccheroni e prosciutto, e prosciutto e maccheroni\u00bb. Constatato ci\u00f2, s'intraprese la rotta di casa. Nel far ritorno a Saint Nazaire, dove comunque giunse il 2 settembre, l'\"U-Boot\" fu avvistato da un aeroplano alleato. Nel tentativo di azionare le armi contraeree di bordo, un marinaio inesperto (i mitraglieri dell'\"U-340\" erano stati forzosamente reclutati fra l'equipaggio dell\"'Admiral Scheer\", un incrociatore) fer\u00ec cinque altri membri dell'equipaggio, fra cui il comandante e il primo ufficiale; i cinque sfortunati avrebbero poi ricevuto il \"Verwundete Abzeichen\", il distintivo di ferito in guerra. Il sommergibile s'immerse senza che fossero sganciate bombe.\nAffondamento.\nLa terza ed ultima pattuglia dell'\"U-340\" cominci\u00f2 il 17 ottobre 1943 con la partenza da Saint Nazaire e destinazione lo stretto di Gibilterra, intenzionato a oltrepassarlo per entrare nel mar Mediterraneo. Fin dall'inizio, tuttavia, il sommergibile fu preso di mira e bombardato dal cielo da parte di aerei alleati: questo lo costrinse a lunghi periodi in immersione che diminuirono grandemente la riserva nelle batterie elettriche. Il nocchiere consigli\u00f2 al comandante Klaus di emergere e rimandare il passaggio dello stretto di Gibilterra per poterle ricaricare, ma quest'ultimo non lo ascolt\u00f2. Il 2 novembre, nottetempo, un Wellington dello squadrone No. 179 della \"Royal Air Force\" attacc\u00f2 l'\"U-340\", di nuovo costringendolo ad immergersi. Sul posto, nei pressi di Tangeri, giunsero anche uno \"sloop\", l'HMS \"Fleetwood\", e i cacciatorpediniere HMS \"Active\" e HMS \"Witherington\". Alla fine, il sommergibile si ritrov\u00f2 fermo in profondit\u00e0, la riserva di aria compressa ridotta al minimo. Il comandante Klaus chiam\u00f2 all'adunata l'equipaggio e comunic\u00f2, fra l'incredulit\u00e0 generale, la sua decisione di emergere ed abbandonare il battello per poi cercare di dirigersi verso la costa del Marocco spagnolo. Fra i marinai si ventil\u00f2 perfino l'ipotesi di ammutinarsi contro i loro ufficiali, giudicati del tutto incompetenti: lo stesso comandante Klaus, nelle parole dei marinai, \u00abperse la testa\u00bb e sembrava avere i nervi poco saldi.\nL'\"U-340\" emerse alle ore 4:30 del mattino e l'equipaggio si allontan\u00f2 a nuoto o su gommoni mentre il comandante e l'ingegnere di bordo facevano brillare le cariche per autoaffondarlo, alle coordinate . Dopo circa tre ore alla deriva, i naufraghi furono presi a bordo da pescherecci spagnoli che, invece di dirigersi verso la costa, proseguirono verso il largo finch\u00e9 non incontrarono le navi della \"Royal Navy\" a cui prontamente furono consegnati i marinai tedeschi, fra le loro aspre proteste. In totale, gli inglesi catturarono 48 uomini su un equipaggio di 49: l'unico disperso fu visto allontanarsi da solo su un gommone, diretto verso la Spagna.\nIn seguito alla cattura, i prigionieri furono medicati e rifocillati e successivamente interrogati dalla \"Naval Intelligence Division\", che tuttavia, \u00abcon una o due notabili eccezioni\u00bb (come fu scritto nel rapporto finale), non pot\u00e9 fare altro che constatare che i tedeschi erano generalmente ben addestrati a non parlare sotto interrogatorio e non diedero quindi molte informazioni di valore."}
{"id": "4077861", "revid": "767487", "url": "https://it.wikipedia.org/wiki?curid=4077861", "title": "L'Oiseau bleu (Moran)", "text": " \u00e8 il sesto singolo della rock band visual kei giapponese Moran. \u00c8 stato pubblicato l'11 gennaio 2012 dall'etichetta indie TOY'S FACTORY come prima uscita di una miniserie di due singoli insieme al successivo \"Snowing\".\nIl singolo \u00e8 stato stampato in due versioni entrambi in confezione jewel case: una special edition con DVD extra ed una normal edition con copertina modificata ed un brano in pi\u00f9.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "4077862", "revid": "1573940", "url": "https://it.wikipedia.org/wiki?curid=4077862", "title": "Snowing", "text": " \u00e8 il settimo singolo della rock band visual kei giapponese Moran. \u00c8 stato pubblicato l'8 febbraio 2012 dall'etichetta indie TOY'S FACTORY come seconda uscita di una miniserie di due singoli insieme al precedente \"L'Oiseau bleu\".\nIl singolo \u00e8 stato stampato in due versioni entrambi in confezione jewel case: una special edition con DVD extra ed una normal edition con copertina modificata ed un brano in pi\u00f9.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "4077867", "revid": "283819", "url": "https://it.wikipedia.org/wiki?curid=4077867", "title": "Beata Pozniak", "text": "Biografia.\nNasce a Danzica, in Polonia, da una famiglia di medici. Trascorre l'infanzia in Inghilterra, ma si diploma presso una scuola superiore di Danzica. Successivamente studia presso la Scuola Nazionale di Cinema, Televisione e Teatro Leon Schiller di \u0141\u00f3d\u017a. Durante gli studi recita nella serie televisiva \"\u017bycie Kamila Kuranta\" (\"La vita di Kamil Kurant\") e nel film \"Szcz\u0119\u015bliwy brzeg\" (\"La riva felice\"). \u00c8 apparsa anche successivamente nelle serie televisive polacche: \"Z\u0142otopolscy\", \"Ojciec Mateusz\" (la versione polacca della fiction italiana \"Don Matteo\") e \"Klasa na obcasach\".\nScoperta dal regista Oliver Stone, Beata Po\u017aniak ha girato con lui il suo primo film americano: \"JFK - Un caso ancora aperto\", interpretando il ruolo di Marina Oswald, la moglie del presunto assassino del presidente Kennedy - Lee Harvey Oswald (in quel ruolo Gary Oldman); il film \u00e8 stato nominato al Premio Oscar che ha aperto all'attrice la strada per Hollywood.\nBeata Po\u017aniak \u00e8 anche conosciuta per le sue interpretazioni di personaggi complessi e controversi come per esempio il ruolo di una ragazza rivoluzionaria ne \"Le avventure del giovane Indiana Jones\" oppure la parte di una dottoressa che sposa un omosessuale nella serie TV \"Melrose Place\". Viene ricordato anche il suo ruolo della doppia agente di CIA e Mossad in \"JAG - Avvocati in divisa\".\nHa preso parte come ospite nella sitcom \"Innamorati pazzi\". Per la sua interpretazione del ruolo di Presidente del Mondo, nel film \"Babylon 5\" la casa cinematografica Warner Bros. l'ha candidata al premio Emmy Award. "}
{"id": "4077869", "revid": "287204", "url": "https://it.wikipedia.org/wiki?curid=4077869", "title": "Marian Kelemen", "text": ""}
{"id": "4077871", "revid": "287204", "url": "https://it.wikipedia.org/wiki?curid=4077871", "title": "Przemyslaw Kazmierczak", "text": ""}
{"id": "4077874", "revid": "287204", "url": "https://it.wikipedia.org/wiki?curid=4077874", "title": "Ferrovie Kintetsu", "text": "Le , letteralmente Ferrovie Kinki Nippon s.p.a. sono una compagnia di trasporto ferroviario giapponese comunemente nota come . Si tratta della pi\u00f9 grande azienda di trasporti su rotaia in Giappone dopo le Japan Railways. La sua complessa rete connette Osaka, Kyoto, Nara, Nagoya, Tsu e Ise. Kintetsu oltre ai trasporti ferroviari si occupa anche di turismo, immobili, logistica e produzione di materiale rotabile tramite la sussidiaria Kinki Sharyo che produce treni usati in Giappone, negli Stati Uniti, Egitto e Hong Kong.\nLinee ferroviarie.\nLinee in operazione (Prima categoria, funivie e tranvie).\nQueste linee sono classificate sotto la categoria di , e . Questo indica che Kintetsu possiede ed esercita le linee.\nLinee in esercizio (Seconda categoria).\nLe compagnie di sono gestite dalla Kintetsu, ma l'infrastruttura appartiene a terzi.\nLinee in esercizio (Terza categoria).\nQueste linee di appartengono alla Kintetsu, ma sono gestite da operatori terzi. Sono quindi linee in concessione.\nServizi in comune con altre linee.\nLa Kintetsu opera treni anche sulle linee Ch\u016b\u014d della metropolitana di Osaka, Karasuma della metropolitana di Kyoto, Hanshin Namba delle Ferrovie Hanshin tramite pagamento di pedaggio per l'accesso all'infrastruttura.\nLinee abbandonate o cedute.\nLinee trasferite alle Ferrovie Nankai.\nPer separare le linee Kankyu dalle linee Nankai, queste vennero vendute a quest'ultima."}
{"id": "4077876", "revid": "1494169", "url": "https://it.wikipedia.org/wiki?curid=4077876", "title": "Bandiera rossa (disambigua)", "text": ""}
{"id": "4077878", "revid": "105611", "url": "https://it.wikipedia.org/wiki?curid=4077878", "title": "Bandiera Rossa", "text": ""}
{"id": "4077884", "revid": "287204", "url": "https://it.wikipedia.org/wiki?curid=4077884", "title": "Rho Centauri", "text": "Rho Centauri (\u03c1 Cen, \u03c1 Centauri) \u00e8 una stella nella costellazione del Centauro di magnitudine apparente media +3,96 e distante 349 anni luce dal sistema solare.\nOsservazione.\nPosta alla declinazione di -52\u00b0 S \u00e8 una stella dell'emisfero australe della Terra, dunque la sua osservazione \u00e8 privilegiata nell'emisfero sud, mentre dall'emisfero boreale risulta visibile solo pi\u00f9 a sud della declinazione +37\u00b0 N.\nCaratteristiche fisiche.\nRho Centauri \u00e8 una stella bianco-azzurra di sequenza principale molto pi\u00f9 calda del Sole; con una temperatura di quasi 20000\u00a0K ed una massa 7 volte superiore \u00e8 2800 volte pi\u00f9 luminosa della nostra stella. Rho Centauri fa parte dell'associazione stellare Centauro inferiore-Croce, un sottogruppo della pi\u00f9 vasta associazione Scorpius-Centaurus, formato da giovani e calde stelle delle classi O e B. L'et\u00e0 stimata della stella \u00e8 infatti di 28 milioni di anni, estremamente pi\u00f9 giovane del Sole che ha un'et\u00e0 di circa 4,5 miliardi di anni."}
{"id": "4077894", "revid": "21880", "url": "https://it.wikipedia.org/wiki?curid=4077894", "title": "Nemertodermatidi", "text": ""}
{"id": "4077896", "revid": "1632387", "url": "https://it.wikipedia.org/wiki?curid=4077896", "title": "Antica Grecia", "text": "Con il termine antica Grecia (o anche Grecia antica) si indica la civilt\u00e0 sviluppatasi nella Grecia continentale, in Albania costiera, nelle isole del Mar Egeo, sulle coste del Mar Nero e della Turchia occidentale, nella Sicilia orientale e meridionale, sulle zone costiere dell'Italia meridionale (complessivamente denominate poi Magna Grecia), in Nordafrica, in Corsica, in Sardegna, sulle coste orientali della Spagna e quelle meridionali della Francia.\nLa cultura greca, nonostante la conformazione geografica del continente favorisse l'insorgere di molteplici unit\u00e0 politiche a s\u00e9 stanti (le \"poleis\"), fu un fenomeno omogeneo, che interess\u00f2 tutte le genti elleniche, accomunate dalla stessa lingua; attribuiva molta importanza alla conoscenza e alla ricerca della verit\u00e0: per i greci avvicinarsi alla verit\u00e0 significava avvicinarsi alla divinit\u00e0, pertanto attribuivano un carattere quasi religioso alla conoscenza e alle scienze; in questo contesto gli antichi greci avevano intuito l'importanza della matematica nella ricerca di una conoscenza pi\u00f9 vicina alla verit\u00e0 e questo spiegherebbe come la civilt\u00e0 greca sia riuscita, nel giro di pochi secoli e con una popolazione limitata in numero, a raggiungere notevoli traguardi nella filosofia, nella matematica e nelle scienze.\nStoria.\nEt\u00e0 arcaica.\nLe prime civilt\u00e0 di cui si ha notizia per la Grecia antica sono la cicladica e quella elladica, influenzata dalla civilt\u00e0 minoica, che sorse a Creta nell'et\u00e0 del bronzo. Forse provenienti da oriente, si svilupp\u00f2 a Creta l'omonima civilt\u00e0 che fu fautrice di grandissime opere e che svilupp\u00f2 la talassocrazia (letteralmente \"dominio sul mare\"), commerciando con tutto il mediterraneo orientale e creando una societ\u00e0 molto evoluta chiamata minoica. In seguito alla migrazione delle genti micenee intorno al XVI secolo a.C. nell'attuale Grecia continentale e alla loro imminente espansione i minoici vennero assimilati ai micenei perdendo il controllo sul mediterraneo in favore di questi ultimi che ampliarono i commerci fino al Mar Tirreno. \nSuccessivamente l'espansione acheo-ionica interess\u00f2 anche le coste dell'Anatolia, come testimoniato dall'epopea omerica della Guerra di Troia.\nMa verso il 1000 a.C., due nuove ondate migratorie, una di incerta origine, i cosiddetti popoli del Mare, e una dai Balcani di popolazioni indoeuropee, i Dori, posero fine all'egemonia micenea, causando un periodo di decadenza.\nMedioevo ellenico.\nIl periodo successivo all'invasione dorica, designato come medioevo ellenico, fu caratterizzato da una profonda crisi culturale ed economica.\nVerso la fine del IX secolo a.C. il mondo greco fu interessato da una progressiva trasformazione politica ed economica, caratterizzata dall'incremento demografico, dal contatto con le popolazioni ricche e progredite delle isole orientali dell'Egeo e delle coste dell'Asia Minore e da una ripresa degli scambi commerciali. Lentamente l'istituto monarchico perse il proprio potere a favore dell'aristocrazia, che nell'VIII secolo a.C. prese il potere in tutta l'area egea.\nSorsero cos\u00ec le \"poleis\", delle citt\u00e0-stato, che divennero veri e propri centri politici, economici e militari, retti da governi autonomi e indipendenti. Tra l'VIII ed il VII secolo a.C. vi fu un fenomeno migratorio che ebbe notevoli ripercussioni sull'assetto sociale, politico ed economico della Grecia arcaica.\nLa colonizzazione greca, causata dai gravi contrasti di classe, dalle guerre tra citt\u00e0 e dall'aumento della popolazione, che fece crescere il fabbisogno di terre e materie prime, interess\u00f2 sia l'area orientale (Tracia e Mar Nero), sia quella occidentale (Italia meridionale, Francia e Spagna).\nTra le conseguenze socio-economiche di questa colonizzazione vi furono l'espansione e l'incremento degli scambi commerciali e delle attivit\u00e0 artigianali ed industriali e l'introduzione della moneta, favorendo la formazione di una nuova classe di commercianti ed industriali, che progressivamente misero in crisi il predominio dell'aristocrazia.\nEt\u00e0 classica.\nIl periodo classico, a volte chiamato periodo ellenico, si estende grossomodo dalla caduta dell'ultimo tiranno ateniese nel 510 a.C. alla morte di Alessandro Magno nel 323 a.C. Il periodo classico in questo senso segue l'epoca arcaica ed \u00e8 a sua volta seguito dall'epoca ellenistica.\nGuerre persiane.\nAll'inizio del V secolo a.C. le guerre persiane opposero i Greci ai Persiani dell'Impero achemenide. Esse furono caratterizzate dalla rivolta delle citt\u00e0 greche asiatiche contro la dominazione persiana e l'intervento di Atene in loro favore. Le due spedizioni militari dei sovrani Dario I e Serse costituirono i due principali episodi militari del conflitto, che si concluse con la vittoria delle citt\u00e0 greche condotte da Atene e Sparta.\nEgemonia di Atene.\nDopo la vittoria sui Persiani, nel 477, Atene, consolidata la propria supremazia navale, si fece promotrice dell'istituzione della Lega di Delo o Lega delio-attica. Intorno al 460 comparve sulla scena ateniese Pericle, capo del \"partito\" popolare.\nGuerra del Peloponneso.\nLa crescita della potenza ateniese entr\u00f2 presto in conflitto con la Lega peloponnesiaca, guidata da Sparta. Un primo scontro tra le due citt\u00e0 si concluse nel 445 con una pace trentennale, di poco posteriore alla pace di Callia, stipulata tra Atene e la Persia.\nLa guerra fu combattuta tra il 431 a.C. ed il 404 a.C., con protagoniste Sparta e Atene e le rispettive coalizioni, e fu caratterizzata da tre fasi: nella prima, la fase Archidamica, Sparta effettu\u00f2 continui attacchi contro l'Attica, mentre Atene utilizzava la propria potente flotta per colpire le coste del Peloponneso. Questo periodo di scontri si concluse nel 421 a.C. con la firma della pace di Nicia; al 415 a.C. risale infatti la spedizione ateniese in Sicilia; nel 413 a.C. si apre la fase Deceleica, caratterizzata dall'intenzione spartana di fomentare moti di ribellione tra le forze sottoposte ad Atene; questa strategia, unita agli aiuti economici provenienti dalla Persia e all'incapacit\u00e0 ateniese di difendersi, port\u00f2 nel 404 a.C. alla vittoria della Lega del Peloponneso.\nEgemonia di Sparta e Tebe.\nLa guerra del Peloponneso cambi\u00f2 il volto della Grecia antica: Atene, che dalle guerre persiane aveva visto crescere enormemente il proprio potere, dovette sopportare alla fine dello scontro con Sparta un gravissimo crollo in favore della forza egemone del Peloponneso. Tutta la Grecia interessata dalla guerra risent\u00ec fortemente del lungo periodo di devastazione, sia dal punto di vista della perdita di vite umane sia da quello economico.\nNel 401 Sparta invi\u00f2 in Asia un corpo di 13.000 mercenari per sostenere Ciro il Giovane nel suo tentativo di rovesciare il fratello Artaserse II e salire cos\u00ec sul trono dell'impero persiano.\nNell'estate del 395 a.C. scoppi\u00f2 la guerra in Grecia e Tebe, Atene, Argo e Corinto si allearono in funzione antispartana, dando vita alla guerra corinzia. Questa si concluse nel 387, con la \"pace del re\" o trattato di Antalcida, le cui clausole sancivano il dominio persiano sulle citt\u00e0 dell'Asia minore e l'autonomia delle citt\u00e0 greche della madrepatria.\nSeguirono altri conflitti tra Sparta e Tebe, fino alla sconfitta spartana nella battaglia di Leuttra (luglio 371).\nIl risultato della battaglia sanc\u00ec la fine della supremazia di Sparta, costretta a sciogliere la Lega peloponnesiaca, e l'affermazione di Tebe come potenza egemone in Grecia.\nRegno di Macedonia.\nL'esasperazione dei cittadini nei confronti delle interminabili guerre tra le citt\u00e0 port\u00f2 alla convinzione che la pace e l'unit\u00e0 potessero essere raggiunte solo attraverso l'intervento di un principe straniero. Cos\u00ec Filippo II di Macedonia, la cui casa reale si era ellenizzata dai tempi delle guerre persiane, riusc\u00ec ad entrare nelle discordie tra i greci e ad imporre la sua talassocrazia.\nCon le imprese del figlio di Filippo, Alessandro Magno, cessarono tutte le libert\u00e0 delle polis greche. I successi del principe macedone furono visti per\u00f2 come il coronamento di un sogno: la grande vittoria della Grecia unita contro il popolo persiano. A rafforzare il sostegno verso Alessandro, fu l'ambizione stessa del giovane condottiero, che intendeva varcare l'Ellesponto, per conquistare il mondo e creare un regno universale, coeso dalla cultura greca. La spedizione di Alessandro Magno (334-323 a.C.) pu\u00f2, per importanza e conseguenze, essere considerata uno degli eventi epocali nella storia del mondo antico. La portata di quella che \u00e8 stata chiamata la rivoluzione alessandrina fu talmente rilevante, per le implicazioni politiche e per i mutamenti culturali che ingener\u00f2, da determinare la fine dell'era classica e l'inizio dell'era cosiddetta ellenistica.\nDopo le vittorie del Granico e di Isso, Alessandro occup\u00f2 l'Egitto, fondando la citt\u00e0 di Alessandria.\nNell'autunno del 331 Alessandro sconfisse Dario III a Gaugamela ed occup\u00f2 Babilonia, Susa e Persepoli, decretando la fine dell'impero persiano. Ormai in fuga, Dario III fu assassinato dai suoi stessi generali nel luglio del 330.\nAlessandro intraprese la conquista dell'India, ma, dopo aver attraversato l'Indo e vinto il \"rajah\" Poro nella battaglia dell'Idaspe, fece ritorno a Babilonia.\nNel giugno del 323 il grande re macedone mor\u00ec a Babilonia per una febbre malarica; tramont\u00f2 cos\u00ec il suo sogno della realizzazione di un impero universale.\nGrazie alle sue conquiste, la civilt\u00e0 greca si diffuse nel mondo mediterraneo e orientale, ingenerando tali mutamenti culturali da determinare la fine dell'era classica e l'inizio dell'era cosiddetta ellenistica.\nGrecia ellenistica.\nDopo la morte di Alessandro, ci fu un'accesa lotta fra i suoi successori, i Diadochi. Nel 323 a.C. il generale Perdicca regge l'Impero in nome del figlio di Alessandro; Antipatro ottiene il controllo della Macedonia e della Grecia, mentre Antigono controlla la Frigia e la Lidia, Tolomeo I l'Egitto e Lisimaco la Tracia.\nMa dopo la morte di Antipatro (319 a.C.) e l'assassinio dei familiari di Alessandro, cominciano le dispute; infatti Antigono condanna a morte Eumene di Cardia e mira a diventare unico signore ma gli altri non vogliono lasciare i loro domini, si arriva cos\u00ec alla Guerra dei Diadochi (315 a.C.-301 a.C.). La battaglia di Ipso decreta la sconfitta di Antigono e la creazione di quattro regni:, alla fine della quale, nel 281 a.C., il suo enorme impero fu smembrato in tre grandi regni.\nLa conquista romana.\nA partire dal 215 a.C. Roma intervenne in Grecia pi\u00f9 volte in occasione delle guerre macedoniche a causa dell'alleanza stretta da Annibale con Filippo V di Macedonia. Dopo aver ottenuto l'alleanza di Atene, del regno di Pergamo e della Lega etolica, i Romani sbarcarono in Grecia e nel 197 a.C. il console Tito Quinzio Flaminino sconfisse Filippo nella battaglia di Cinocefale. La pace che segu\u00ec stabil\u00ec l'alleanza tra Roma e la Macedonia ed il ritiro di ogni guarnigione macedone dalla Grecia. La libert\u00e0 della Grecia fu proclamata da Flaminino durante i Giochi istmici di Corinto mandando la folla in delirio. L'anno dopo i Romani evacuarono la Grecia, ma gli Etoli, delusi dalle clausole della pace che giudicavano penalizzanti per s\u00e9 stessi, assunsero un atteggiamento ostile verso Roma.\nNel 193 a.C., il re seleucide Antioco III il Grande sbarc\u00f2 in Grecia deciso a porla sotto la propria egemonia. I Romani sconfissero Antioco nella battaglia delle Termopili, costringendolo ad evacuare la Grecia e tornare in Asia.\nAlla morte di Filippo V, nel 179 a.C., sal\u00ec sul trono di Macedonia il figlio Perseo, il quale desiderava ripristinare l'egemonia macedone sulla Grecia. In seguito alla sua sconfitta nella battaglia di Pidna la Macedonia fu suddivisa in quattro repubbliche che non dovevano avere alcun rapporto tra loro.\nSuccessivamente nel 146 a.C. gli Achei furono sconfitti nella Battaglia di Corinto, la citt\u00e0 fu rasa al suolo e la Grecia e la Macedonia divennero province della Repubblica romana.\nCultura.\nReligione.\nLa religione greca \u00e8 l'insieme di credenze, miti, rituali, culti misterici, teologie e pratiche teurgiche e spirituali professate nella Grecia antica, sotto forma di religione pubblica, filosofica o iniziatica.\nLe origini di questa religione vanno individuate nella preistoria dei primi popoli abitanti l'Europa, nelle credenze e nelle tradizioni di differenti popoli indoeuropei che, a partire dal XXVI secolo a.C., migrarono in quelle regioni, nelle civilt\u00e0 minoica e micenea e nelle influenze delle civilt\u00e0 del Vicino Oriente antico occorse lungo i secoli.\nLa \"religione greca\" cess\u00f2 di essere con gli editti promulgati dall'imperatore romano di fede cristiana Teodosio I, il quale proib\u00ec tutti i culti non cristiani, ivi compresi i misteri eleusini, e con le devastazioni operate dai Goti lungo il IV e il V secolo d.C.\nLa mitologia greca \u00e8 la raccolta di tutti i miti e le leggende appartenenti alla cultura degli antichi greci ed elleni che riguardano i loro dei ed eroi, la loro concezione del mondo, i loro culti e le pratiche religiose. Essa si compone di un vasto repertorio di racconti () che spiegano l'origine del mondo ed espongono dettagliatamente la vita e le vicende di un gran numero di divinit\u00e0, eroi ed eroine, mostri e altre creature mitologiche. Questi racconti furono inizialmente composti e diffusi in una forma poetica e compositiva orale, mentre sono invece giunti fino a noi principalmente attraverso i testi scritti della tradizione letteraria greca. \nLa mitologia greca ha avuto una grandissima influenza sulla cultura, le arti e la letteratura della civilt\u00e0 occidentale e la sua eredit\u00e0 resta tuttora ben viva nei linguaggi e nelle culture europee.\nGiochi e festivit\u00e0.\nOgni aspetto della vita dell'uomo greco aveva sempre e comunque una valenza religiosa, tanto che \u00e8 estremamente difficile distinguere nella societ\u00e0 greca l'ambito \"sacro\" da quello \"profano\". Esempi di questa commistione socio-religiosa sono i giochi e le festivit\u00e0 greche. \nGli agoni e in particolar modo i giochi olimpici rappresentavano per il mondo greco un'occasione eccezionale, nel corso della quale le citt\u00e0 interrompevano le proprie dispute e riuscivano a riconoscersi reciprocamente come sorelle. In un certo modo rappresentarono il punto pi\u00f9 alto della cultura ellenica, riuscendo a rappresentare concretamente gli ideali di \"aret\u00e8\" () cui tendevano i racconti mitici.\nTra le festivit\u00e0 greche si ricordano le panatenee, le dionisie e le tesmoforie.\nGrande importanza ricoprivano i santuari panellenici, fra cui i pi\u00f9 importanti erano il santuario di Zeus di Olimpia e quello di Apollo a Delfi, sede dell'oracolo di Delfi.\nLetteratura.\nLa letteratura greca, espressione dell'antica Grecia e della sua ricchissima cultura, \u00e8 tra gli elementi fondanti dell'idea moderna di Occidente.\nElevatasi fin dalle origini grazie ai capolavori di Omero ed Esiodo, la letteratura greca ha permeato la storia della letteratura con contributi fondamentali in ogni genere letterario, come la poesia, con i versi di Alceo, Saffo, Anacreonte, Pindaro, Callimaco e Teocrito, la tragedia, con i drammi di Eschilo, Sofocle ed Euripide, le commedie di Aristofane, l'oratoria di Isocrate, Lisia e Demostene, e i grandi storici, da Erodoto a Tucidide, a Senofonte, fino a Plutarco.\nImportante anche il teatro greco. Gli Ateniesi organizzavano alcuni giorni l'anno grandi festivit\u00e0 durante le quali i maggiori autori teatrali dell'epoca gareggiavano per conquistare la vittoria. Gli attori, esclusivamente uomini anche nelle parti femminili, indossavano maschere che li rendevano riconoscibili anche a grande distanza. La recitazione era rigorosamente in versi, e alle parti soliste si accompagnava un coro, gruppo di attori che assolveva la funzione di collegamento delle scene, commento e narrazione della trama.\nLa forma d'arte di ispirazione pi\u00f9 elevata era considerata la tragedia, i cui temi ricorrenti erano derivati dai miti e dai racconti eroici. Le commedie, di carattere pi\u00f9 leggero e divertente, prendevano spesso di mira la politica, i personaggi pubblici e gli usi del tempo.\nFilosofia.\nLa filosofia greca rappresenta, nell'ambito della storia della filosofia occidentale, il primo momento dell'evoluzione del pensiero filosofico. Dal punto di vista cronologico, si identifica questa fase con il periodo che va dal VII secolo a.C. alla chiusura dell'Accademia di Atene, avvenuta nel 529 d.C. con l'editto di Giustiniano.\nAttraverso i secoli i grandi pensatori greci da Talete a Pitagora, dai Presocratici a Socrate, da Platone ad Aristotele, fino ad arrivare alle scuole di pensiero del Cinismo, dello Scetticismo, dell'Epicureismo e dello Stoicismo, hanno costruito i capisaldi del pensiero della civilt\u00e0 occidentale.\nArte.\nL'arte greca ha esercitato un'enorme influenza culturale in molte aree geografiche dal mondo antico fino ai nostri giorni, soprattutto nel campo della scultura e dell'architettura. In Occidente ebbe un forte influsso sull'arte romana imperiale, al punto che quest'ultima ne fu a volte considerata una mera derivazione. In Oriente le conquiste di Alessandro Magno avviarono un lungo periodo di scambi tra le culture della Grecia, dell'Asia centrale e dell'India (arte greco-buddhista del Gandh\u0101ra), con propaggini addirittura in Giappone.\nA partire dal Rinascimento, in Europa l'estetica e l'alta capacit\u00e0 tecnica dell'arte greca ispirarono generazioni di artisti e fino al XIX secolo; la tradizione classica derivata dalla Grecia ha dominato l'arte all'interno della cultura occidentale.\nArchitettura.\nL'architettura greca riveste particolare importanza per tutta la storia dell'architettura occidentale. La codificazione che, in et\u00e0 arcaica, verr\u00e0 sviluppata per l'architettura templare nei tre ordini dorico, ionico e corinzio diventer\u00e0 con l'ellenismo il linguaggio universale del mondo mediterraneo.\nL'architettura romana rielaborer\u00e0 questo linguaggio, mantenendolo invariato nelle sue componenti essenziali grammaticali, e verr\u00e0 di nuovo riscoperto (senza in realt\u00e0 essere mai stato dimenticato) nel rinascimento e nei secoli successivi fino al XIX secolo.\nScultura.\nLa scultura \u00e8 probabilmente l'aspetto pi\u00f9 conosciuto dell'arte greca, quello che per un contemporaneo meglio esprime il bello ideale e la perfezione plastica.\nSolo una piccola parte della produzione scultorea greca \u00e8 giunta fino a noi. Molti dei capolavori descritti dalla letteratura antica sono ormai perduti o gravemente mutilati, e la stragrande maggioranza e in particolare le statue in bronzo, il cui materiale era pi\u00f9 facilmente riutilizzabile, ci \u00e8 conosciuta solo da copie di epoca romana, pi\u00f9 o meno fedelmente riprodotte. Infine la nostra visione della scultura antica \u00e8 distorta, poich\u00e9 ritrovamenti e studi scientifici hanno dimostrato come la policromia di statue e architetture fosse una caratteristica imprescindibile delle opere, ma solo in rarissimi casi essa si \u00e8 preservata fino a noi.\nTradizionalmente si distinguono nella scultura greca cinque periodi:\nil periodo dedalico (VII secolo a.C.), il periodo arcaico (VI secolo a.C., fino al 480 a.C., distruzione da parte dei Persiani delle mura dell'Acropoli di Atene), il primo periodo classico (V secolo a.C.), rappresentato da scultori quali Fidia, Mirone e Policleto, il periodo tardo classico (IV secolo a.C., fino al 323 a.C., morte di Alessandro Magno), rappresentato da Prassitele, Skopas e Lisippo ed il periodo ellenistico (dalla morte di Alessandro Magno nel 323 a.C. alla conquista romana del 146 a.C.).\nCeramica.\nL'arte della ceramica e della pittura vascolare raggiunse nella Grecia antica un alto livello di qualit\u00e0 artistica ed \u00e8 anche una testimonianza privilegiata della vita e cultura degli antichi Greci.\nI vasi greci sono pervenuti ai giorni nostri in gran numero, ma la quantit\u00e0 dei ritrovamenti ceramici rappresenta probabilmente solo un'infima parte della produzione dell'epoca, anche in considerazione del fatto che esistono oggi pi\u00f9 di 50.000 vasi provenienti dalla sola Atene.\nLa ceramica greca \u00e8 caratterizzata dalla grande variet\u00e0 di forme vascolari e dall'evoluzione degli stili decorativi, dallo stile geometrico alla ceramica a figure nere e a quella a figure rosse.\nMusica.\nNell'antica Grecia la musica occupava un ruolo di grande rilievo nella vita sociale e religiosa. Per i greci la musica era un'arte che comprendeva, oltre alla musica stessa, anche la poesia, la danza, la medicina e le pratiche magiche. L'importanza della musica nel mondo greco \u00e8 testimoniata da numerosi miti che la riguardano, come quello di Orfeo, considerato l'inventore della musica.\nDurante il periodo arcaico (dalle origini al VI secolo a.C.) la musica era praticata solamente da professionisti: gli aedi e i rapsodi. Questi declamavano i miti accompagnandosi con uno strumento musicale e tramandavano la musica oralmente. In seguito nel periodo classico (dal VI secolo a.C. al IV secolo a.C.) la musica entr\u00f2 a far parte del sistema educativo e cos\u00ec venne divulgata. A questo periodo risalgono pochissime fonti di scrittura musicale che erano soltanto di aiuto ai professionisti, perci\u00f2 la musica veniva ancora tramandata oralmente. Sempre nel periodo classico si svilupp\u00f2 la tragedia. I soggetti della tragedia erano presi dai miti letterari e consistevano in dialoghi tra due o tre personaggi alternati da canti corali. Gli attori erano tutti uomini, indossavano maschere e recitavano con l'accompagnamento della musica. La struttura architettonica del teatro era costituita da una gradinata a semicerchio per il pubblico, di fronte c'era il palco dove si esibivano gli attori e tra gradinata e palco c'era l'orchestra dove si trovava il coro.\nI greci usavano diversi strumenti. I pi\u00f9 comuni erano la lira o cetra, sacra al dio Apollo, e l'aulos sacro al dio Dioniso. Erano in uso anche strumenti a percussione tra cui i tamburi e i cimbali, meglio noti come piatti.\nScienza.\nLe acquisizioni scientifiche delle civilt\u00e0 preesistenti, soprattutto egiziane e babilonesi per le conoscenze matematiche, geometriche e astronomiche, ma anche mediche, chimiche e relative a varie tecnologie, vennero non solo elaborate e integrate dalla speculazione scientifica greca in una organica costruzione sistematica, ma anche ampliate ed arricchite di nuove teorie. Queste, soprattutto a partire dalla met\u00e0 del II secolo a.C., andarono in gran parte perdute e misconosciute e solo con gli arabi e in seguito con il Rinascimento furono in parte riprese e diedero impulso alla rinascita scientifica del mondo occidentale.\nAd un periodo delle origini, contraddistinto dalle speculazioni filosofiche dei presocratici, come Anassimandro, Anassimene ed Eraclito, segu\u00ec quello caratterizzato da una vasta elaborazione teorica, parzialmente presentata in alcune opere di Platone ed Aristotele.\nLa vera fioritura scientifica, caratterizzata dalla distinzione tra filosofia e scienza, avvenne solamente con l'et\u00e0 ellenistica, grazie all'incontro tra tecnologie delle millenarie civilt\u00e0 mesopotamica ed egizia con lo spirito critico e le capacit\u00e0 logiche sviluppati nelle citt\u00e0 greche. Un ruolo importante ebbe Alessandria d'Egitto, il pi\u00f9 importante centro degli studi scientifici e dell'elaborazione culturale dell'epoca sviluppatosi anche grazie all'impulso dei primi sovrani della dinastia tolemaica (v. a. Biblioteca di Alessandria). Questo periodo culturale pu\u00f2 vantare lo sviluppo di metodologie di indagine razionali e rigorose, accurate specializzazioni in varie discipline particolari e realizzazioni tecnologiche che resteranno ineguagliate per molti secoli.\nLe donne nell'antica Grecia non godevano di molti diritti, essendo escluse dalla cittadinanza, e, ad Atene, dal possedere medie e grandi propriet\u00e0.\nPolitica e societ\u00e0.\nPolitica.\nLe citt\u00e0 greche sono le prime di cui abbiamo notizia ad aver concentrato l'attenzione sul processo decisionale, invece che sui requisiti di un governo efficiente e sulle modalit\u00e0 di attuazione delle delibere. Essi crearono e perfezionarono le tecniche per l'esercizio del potere deliberativo in ambito pubblico, il cui principale strumento era la persuasione ottenuta con argomentazioni razionali. I Greci svilupparono anche quel particolare metodo di affrontare i problemi e le procedure politiche per cui, partendo dalla situazione particolare, si arriva ai principi generali: in questo senso possiamo dire che i Greci inventarono la politica e il pensiero politico. Il loro primato nella storia del pensiero politico e sociale occidentale si evince dal fatto che tutte le parole e i concetti pi\u00f9 importanti della teoria politica derivano dal linguaggio greco.\nTuttavia parole di origine greca come \"politica\", \"democrazia\" e \"tirannide\" avevano per loro significati assai diversi da quelli attuali: per i Greci le questioni del potere e del controllo erano marginali, lo scopo della politica era far emergere la volont\u00e0 generale dell'azione, non elaborando una teoria della sovranit\u00e0. La comunit\u00e0 (\"koinonia\") era tutto, i sistemi politici greci avevano il compito di subordinare il gruppo alla comunit\u00e0, con il risultato che i gruppi che riuscivano ad acquisire importanza politica non erano gruppi marginali.\nLo scopo ultimo della politica era di conseguire \"il bel vivere\", che aveva a che fare con il riposo o l'attivit\u00e0. \u00c8 proprio questo il salto di qualit\u00e0 che \u00e8 attribuibile tutt'oggi ai Greci: sperimentarono di rado quel conflitto fra societ\u00e0 ed individuo che \u00e8 causato dalla distanza fra chi governa e chi \u00e8 governato, ed era evidente che gli interessi dell'individuo fossero quelli della comunit\u00e0.\nNella \"polis\" i diritti e i doveri del cittadino comprendevano l'attivit\u00e0 politica, il servizio militare e la partecipazione alla vita religiosa della comunit\u00e0. Il godimento dei pieni diritti politici spettava solo ai figli maschi adulti di status libero che erano considerati \"politai\", ossia in possesso del diritto di cittadinanza in base a diversi criteri. Dal godimento dei pieni diritti erano escluse le donne, gli stranieri residenti liberi e gli schiavi.\nSul piano politico i diritti fondamentali consistevano nell'esercitare la sovranit\u00e0 e le magistrature (\"archein\"), praticare l'attivit\u00e0 giudiziaria (\"dikazein\"), partecipare alle assemblee (\"ekklesiazein\"). Essere cittadini comportava una serie di vantaggi di carattere puramente economico, dalla retribuzione delle cariche pubbliche, al possesso di beni immobili, all'accesso ai sussidi statali e alle distribuzioni di denaro, grano e carne.\nPer quanto riguarda il ruolo militare, la guerra costituisce una delle attivit\u00e0 principali del mestiere di cittadino. Ad Atene si era tenuti a prestare il servizio militare dai 20 ai 40 anni di et\u00e0, mentre fino al compimento dei 59 anni si entrava a far parte della riserva, e dopo i 60 anni si usciva definitivamente dalle liste agli abili.\nL'inquadramento del cittadino nelle strutture della citt\u00e0 era regolato da strumenti quali le trib\u00f9, un tipo di organizzazione della popolazione ampiamente diffuso nelle citt\u00e0 greche. Tutti i cittadini al compimento dei 18 anni giuravano sulla Costituzione, impegnandosi a difendere la patria ed a obbedire alle leggi. I cittadini erano inseriti in strutture preesistenti alla realt\u00e0 delle \"polis\" e risalenti alle antiche tradizioni di carattere genetico, organismi paralleli a quelli statali.\nEconomia.\nL'economia della Grecia antica era caratterizzata da una forte predominanza del settore agricolo, mentre le materie prime venivano fornite soprattutto mediante la creazione di colonie. Pi\u00f9 di una fonte di sostentamento, l'agricoltura era alla base dei rapporti sociali: la maggioranza della popolazione del mondo greco era rurale e la propriet\u00e0 fondiaria rappresentava un ideale.\nL'artigianato e il commercio (principalmente marittimo) si svilupparono a partire dal VI secolo a.C. In ogni caso i greci provavano una certa ripugnanza per il lavoro retribuito, in particolare il lavoro manuale: la politica era l'unica attivit\u00e0 considerata degna per un cittadino, il resto del lavoro era svolto principalmente da schiavi.\nSchiavit\u00f9.\nLa schiavit\u00f9 nell'antica Grecia si espanse, nel corso dei secoli, dai pochi schiavi di propriet\u00e0 dei sovrani ad un vero e proprio mercato. La maggior parte degli schiavi erano prigionieri di guerra.\nIn epoca omerica, infatti, i pochi schiavi a servizio del re e dei nobili erano soprattutto donne impiegate come domestiche, ma anche come concubine. Gli uomini si occupavano del pascolo e dell'agricoltura. Tra l'800 e il 600 a.C. con la colonizzazione dalle sponde del Mar Nero a quelle del Mediterraneo, il commercio di schiavi si svilupp\u00f2 notevolmente. Nei secoli seguenti con lo sviluppo dell'industria l'utilizzo degli schiavi si estese anche in questo settore, prevalendo sull'impiego di uomini liberi e estendendosi anche alle miniere, ai lavori pubblici e alle case private.\nEducazione.\nL'educazione svolse un ruolo significativo nella vita greca dalla fondazione delle poleis fino al periodo ellenistico e romano. Dalle sue origini nell'et\u00e0 omerica nella tradizione aristocratica, la formazione greca si \u00e8 gradualmente \"democratizzata\" nel V secolo a.C., grazie anche all'influenza dei sofisti, di Platone e di Isocrate. Nel periodo ellenistico, l'istruzione in una palestra era considerata un presupposto imprescindibile per la partecipazione alla vita greca.\nC'erano due forme di educazione nella Grecia antica: quella formale, attraverso la frequenza di una scuola pubblica o fornita da un precettore assunto, e quella informale, fornita da un insegnante non pagato in un contesto privato. L'istruzione era una componente essenziale dell'identit\u00e0 di un cittadino greco e il tipo di educazione impartita era basata sulla classe sociale di appartenenza e sulla cultura della propria polis."}
{"id": "4077900", "revid": "287204", "url": "https://it.wikipedia.org/wiki?curid=4077900", "title": "Jan Davidsz. de Heem", "text": "Biografia.\nPittore di nature morte fu probabilmente allievo di Balthasar van der Ast a Utrecht e di David Bailly a Leida. Dal 1635/1636 risiedette stabilmente ad Anversa, dove ottenne i diritti di cittadino. Viaggi\u00f2 comunque ripetutamente, con un lungo soggiorno a Utrecht tra il 1669 e il 1672. \nFigura fondamentale della pittura di nature morte nell'Olanda del secolo d'oro, inizi\u00f2 il genere delle \"vanitas\", nature morte con allusioni alla caducit\u00e0 dell'esistenza, particolarmente popolari a Leida. Ad Anversa rimase influenzato dal barocco locale (Frans Snyders, Jan Fyt), abbandonando l'austerit\u00e0 olandese in favore di una composizione e di una stesura cromatica pi\u00f9 ricche. Sullo sfondo di tavolati mise in scena infatti sontuosi insieme, dove gli oggetti sono rappresentati con un forte senso della componente materica individuale di ciascuno, dai fiori alla frutta, fino al vasellame in coccio e in metallo. Fu di esempio a una schiera di allievi e seguaci. "}
{"id": "4077901", "revid": "36426", "url": "https://it.wikipedia.org/wiki?curid=4077901", "title": "Jan Davidsz Heem", "text": ""}
{"id": "4077902", "revid": "36426", "url": "https://it.wikipedia.org/wiki?curid=4077902", "title": "Jan Davidsz. Heem", "text": ""}
{"id": "4077903", "revid": "36426", "url": "https://it.wikipedia.org/wiki?curid=4077903", "title": "Jan Davidsz de Heem", "text": ""}
{"id": "4077905", "revid": "36426", "url": "https://it.wikipedia.org/wiki?curid=4077905", "title": "Jan Davidszoon de Heem", "text": ""}
{"id": "4077906", "revid": "36426", "url": "https://it.wikipedia.org/wiki?curid=4077906", "title": "Jan de Heem", "text": ""}
{"id": "4077909", "revid": "36426", "url": "https://it.wikipedia.org/wiki?curid=4077909", "title": "Nicolaes van Veerendael", "text": ""}
